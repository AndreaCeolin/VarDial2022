{"id": "2148044", "revid": "119016196", "url": "https://it.wikipedia.org/wiki?curid=2148044", "title": "Brenno Placido", "text": "Biografia.\nFiglio d'arte, nasce dal matrimonio dell'attore e regista Michele Placido con l'attrice Simonetta Stefanelli; \u00e8 fratello della cantante e attrice Violante Placido.\nDebutta al cinema in \"Romanzo criminale\" (2005) e \"Il grande sogno\" (2009), entrambi film diretti dal padre, mentre in televisione ottiene grande popolarit\u00e0 con le tre stagioni della fiction \"Tutti pazzi per amore\", trasmesse tra il 2008 e il 2012 da Rai 1, in cui interpreta il ruolo di \"Emanuele Balestrieri\".\nIl 24 luglio del 2010 \u00e8 stato premiato con il \"Grand Prix Corallo Citt\u00e0 di Alghero\" per l'interpretazione nella fiction \"Tutti pazzi per amore 2\".\nAncora nel 2010 interpreta Mauro in \"Natale in Sudafrica\".\nIl 9 aprile 2011 riceve, durante il \"Foggia Film Festival\", il premio come miglior attore emergente del panorama italiano. Nel 2012, insieme al padre Michele, va in scena a teatro con il \"Re Lear\". Nel 2014 compare nello spot del profumo di Dolce &amp; Gabbana. Nel 2017 partecipa alla terza stagione della serie originale Sky \"In Treatment\"; interpreta il ruolo di Luca, adolescente omosessuale e problematico. A maggio 2018 riceve il \u201cPremio Note da Oscar\u201d nell'ambito del \"Festival Alessandro Cicognini\" per la sezione \u201cmiglior attore emergente\u201d."}
{"id": "2148059", "revid": "729019", "url": "https://it.wikipedia.org/wiki?curid=2148059", "title": "Porte d'Auteuil (metropolitana di Parigi)", "text": "Porte d'Auteuil \u00e8 una stazione della Metropolitana di Parigi sulla linea 10, sita nel XVI \"arrondissement\" di Parigi, quartiere di Auteuil.\nLa stazione.\nLa stazione venne aperta nel 1913 ed il suo nome discende dalla \"Porte d'Auteuil\", apertura nelle fortificazioni di Parigi 1860, che controllava la strada diretta a Boulogne."}
{"id": "2148065", "revid": "15", "url": "https://it.wikipedia.org/wiki?curid=2148065", "title": "Castello di Pacentro", "text": ""}
{"id": "2148072", "revid": "108559170", "url": "https://it.wikipedia.org/wiki?curid=2148072", "title": "Localit\u00e0 dell'Isola di Wight", "text": "Questa \u00e8 una lista delle cittadine e dei villaggi della contea inglese dell'Isola di Wight.\nCittadine.\nCi sono nove centri maggiori sull'isola, per lo pi\u00f9 concentrati sul lato orientale e sulla costa. La citt\u00e0 di dimensioni maggiori \u00e8 Ryde, con 26.152 abitanti. Il capoluogo Newportsi trova al centro dell'isola."}
{"id": "2148073", "revid": "136053", "url": "https://it.wikipedia.org/wiki?curid=2148073", "title": "Castello di Balsorano", "text": ""}
{"id": "2148075", "revid": "1598666", "url": "https://it.wikipedia.org/wiki?curid=2148075", "title": "Parrocchie civili dell'Isola di Wight", "text": "Questa \u00e8 una lista delle parrocchie civili dell'Isola di Wight, Inghilterra."}
{"id": "2148082", "revid": "287204", "url": "https://it.wikipedia.org/wiki?curid=2148082", "title": "Schermo piatto", "text": "Per schermo piatto s'intende un monitor video che invece d'avere la superficie di visualizzazione delle immagini bombata, come nel caso dei vecchi tubi catodici, ha uno schermo piatto.\nSpesso con \"schermo piatto\" ci si riferisce in modo improprio ad un monitor a basso ingombro, sottile, confondendo le due definizioni o usandole indiscriminatamente.\nQuesto tipo di schermo si ha con:\nQuesta denominazione non viene usata per:"}
{"id": "2148093", "revid": "458786", "url": "https://it.wikipedia.org/wiki?curid=2148093", "title": "Juninho", "text": ""}
{"id": "2148094", "revid": "1632387", "url": "https://it.wikipedia.org/wiki?curid=2148094", "title": "Divine Infekt", "text": "Divine Infekt \u00e8 il primo album discografico del gruppo musicale industrial/black metal statunitense Psyclon Nine, pubblicato nel 2003."}
{"id": "2148097", "revid": "1516566", "url": "https://it.wikipedia.org/wiki?curid=2148097", "title": "Nibbio", "text": ""}
{"id": "2148098", "revid": "287204", "url": "https://it.wikipedia.org/wiki?curid=2148098", "title": "Hubert Lampo", "text": ""}
{"id": "2148099", "revid": "122246", "url": "https://it.wikipedia.org/wiki?curid=2148099", "title": "Challenge Cup (pallavolo femminile)", "text": "La Challenge Cup di pallavolo femminile \u00e8 un torneo europeo, terzo per ordine d'importanza tra le competizioni CEV, riservato alle squadre di club.\nLa prima edizione del torneo si \u00e8 svolta a partire dal 1980 con il nome di \"Coppa CEV\"; con la riforma dei tornei, dal 2007, ha assunto la denominazione attuale."}
{"id": "2148101", "revid": "1272592", "url": "https://it.wikipedia.org/wiki?curid=2148101", "title": "Castello di Torrechiara", "text": "Il castello di Torrechiara \u00e8 un maniero quattrocentesco dai tratti contemporaneamente medievali e rinascimentali; collocato sulla cima di un colle roccioso panoramico alle porte della Val Parma, \u00e8 affiancato dal piccolo borgo medievale di Torrechiara, frazione di Langhirano, in provincia di Parma.\nVoluto dal conte Pier Maria II de' Rossi quale possente struttura difensiva ed elegante nido d'amore per s\u00e9 e l'amante Bianca Pellegrini, \u00e8 considerato uno dei pi\u00f9 notevoli, scenografici e meglio conservati castelli d'Italia. Dal 1911 monumento nazionale italiano, \u00e8 inserito nel circuito dell'Associazione dei Castelli del Ducato di Parma, Piacenza e Pontremoli.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nStoria.\nIl castello originario.\nL'originario fortilizio di \"Torchiara\" fu costruito in epoca medievale; la prima testimonianza della sua esistenza risale al 1259, quando il podest\u00e0 di Parma ne deliber\u00f2 l'abbattimento, in quanto pi\u00f9 volte utilizzato dai ribelli come rifugio e base d'attacco alla citt\u00e0.\nAlcuni anni dopo la famiglia Scorza edific\u00f2 sulle rovine una casaforte, che nel 1293 fu attaccata e distrutta per volere del podest\u00e0 Marco Giustiniani, per vendicare un'ingiuria fatta da Egidiolo Scorza al figlio di un certo Carretto. Nel 1297 il Comune di Parma decret\u00f2 che non potesse esservi pi\u00f9 ricostruita alcuna struttura difensiva.\nCi\u00f2 nonostante, nel 1308 Gilio Scorza accolse a Torrechiara i Lupi e i Rossi, cacciati da Parma per volere di Giberto III da Correggio; ricostruito il maniero, i ribelli ne fecero la loro base per la conquista della fortificazione di Giarola, appartenente al monastero di San Paolo. Giberto reag\u00ec immediatamente; dapprima attacc\u00f2 e distrusse il castello di Giarola, poi mosse contro il castello di Torrechiara, che pose sotto assedio, raggiungendo infine un accordo con Rolandino Scorza, figlio di Gilio. Nel 1313 Cabrietto Scorza, fratello di Rolandino, e Guglielmo de' Rossi si allearono e attaccarono la fortezza di Torrechiara, distruggendola.\nIl castello dei Rossi.\nNel maggio del 1448 Pier Maria II de' Rossi diede avvio al cantiere di costruzione del grande castello, posto sulle rovine dell'antico fortilizio, intervenendo personalmente nel disegno delle strutture difensive. Grazie alla sua posizione di eccezionale visibilit\u00e0 in tutta la vallata, la nuova possente fortezza, rientrante nell'ambizioso progetto di ristrutturazione territoriale dei domini rossiani, estesi su circa un quinto del Parmense, doveva dimostrare il ruolo di primo piano della famiglia nella zona. Lo scenografico maniero, dal carattere fortemente difensivo grazie alla tripla cerchia muraria e ai quattro massicci torrioni angolari, nasceva anche quale elegante dimora isolata ove il conte potesse incontrare l'amante Bianca Pellegrini di Arluno; per questo Pier Maria si rivolse ai pi\u00f9 importanti artisti della zona per decorare le sale interne, tra i quali Benedetto Bembo, che affresc\u00f2 in stile gotico la Camera d'Oro. I lavori di edificazione furono completati nel 1460.\nNel 1464 il conte assegn\u00f2 nel testamento il castello a Ottaviano, che, pur risultando formalmente figlio di Bianca e del marito Melchiorre Arluno, in realt\u00e0 era molto pi\u00f9 probabilmente figlio naturale dello stesso Pier Maria. Tuttavia, Ottaviano premor\u00ec al conte, perci\u00f2 i beni a lui destinati furono assegnati all'erede principale Guido.\nLa disastrosa guerra dei Rossi avviata agli inizi del 1482 stravolse i piani di Pier Maria, che mor\u00ec nel maniero di Torrechiara il 1\u00ba settembre di quell'anno; dopo la spartizione dell'eredit\u00e0, la fortezza pass\u00f2 a Guido, ma il suo possesso dur\u00f2 pochi mesi: dopo il castello di Felino, anche quello di Torrechiara, posto sotto assedio da Gian Giacomo Trivulzio nel maggio del 1483, si arrese alle truppe milanesi non appena giunse la notizia della fuga del Rossi dapprima a Genova e successivamente a Venezia. Le principali rocche rossiane di Felino, Torrechiara e San Secondo furono assegnate a un figlio minore di Ludovico il Moro, che ne divenne amministratore; il bambino tuttavia mor\u00ec dopo pochi anni.\nIn seguito alla conquista del ducato di Milano da parte dei francesi nel 1499, il castello di Torrechiara cambi\u00f2 proprietario pi\u00f9 volte. Il re Luigi XII invest\u00ec dei manieri di San Secondo, Felino e Torrechiara Troilo I de' Rossi, figlio di Giovanni il \"Diseredato\", ma il conte pot\u00e9 prendere possesso solo del primo; il cugino Filippo Maria de' Rossi, figlio di Guido, poteva infatti contare sull'appoggio di alcuni abitanti dei due feudi, che si opposero all'ingresso di Troilo; per questo nel mese di settembre Gian Giacomo Trivulzio si rec\u00f2 a Felino e Torrechiara in veste di luogotenente regio intimando ai castellani di consegnare le rocche al legittimo proprietario. Tuttavia, in ottobre, nonostante le proteste di Troilo, il re assegn\u00f2 Torrechiara e Felino al maresciallo Pietro di Rohan, signore di Gi\u00e8. L'anno seguente Filippo Maria, alleato dei veneziani e di Ludovico il Moro, quando quest'ultimo si rimpossess\u00f2 di Milano, occup\u00f2 con facilit\u00e0 i due manieri, approfittando dell'assenza del maresciallo. Il successivo ritorno dei francesi spinse Filippo Maria a fuggire a Mantova; Luigi XII riassegn\u00f2 i castelli di Felino e Torrechiara a Pietro di Rohan, che nel 1502 li alien\u00f2 per 15\u00a0000 scudi al marchese Galeazzo Pallavicino di Busseto.\nNel 1512 Filippo Maria pianific\u00f2 di riconquistare i manieri di Felino, Torrechiara e Basilicanova, ma fu costretto a desistere e nel 1522 rinunci\u00f2 definitivamente a ogni pretesa.\nDagli Sforza di Santa Fiora al Demanio.\nNel 1545 la contessa di Santa Fiora Costanza Farnese acconsent\u00ec al matrimonio tra il figlio Sforza I Sforza e la marchesa Luisa Pallavicino, che port\u00f2 in dote, tra gli altri, i feudi di Torrechiara e Felino.\nNel 1551, durante la guerra di Parma che oppose il duca di Parma Ottavio Farnese, appoggiato dal re di Francia Enrico II, e il papa Giulio III, aizzato dal governatore di Milano Ferrante I Gonzaga, alleato dell'imperatore del Sacro Romano Impero Carlo V d'Asburgo, il Gonzaga conquist\u00f2 i due manieri sforzeschi e pose l'accampamento nei pressi della badia di Santa Maria della Neve; poco tempo dopo le truppe ducali di Ottavio, cugino di Sforza, contrattaccarono vittoriosamente il castello di Torrechiara, occupato dal capitano imperiale Ascanio Comneno.\nNegli anni seguenti, Sforza I Sforza di Santa Fiora, con l'intento di accentuare la funzione residenziale della fortezza, apport\u00f2 alcune modifiche alle strutture: fece costruire le due grandi logge panoramiche verso la Val Parma, fece abbassare le mura di cinta del borgo e fece demolire parte della terza cerchia muraria della fortezza, trasformando gli spalti in frutteti e giardini pensili. Il conte e soprattutto suo figlio Francesco incaricarono inoltre alcuni importanti artisti, tra i quali Cesare Baglioni, della decorazione ad affresco delle sale interne.\nNel 1707 eredit\u00f2 il titolo di conte di Santa Fiora il cugino Federico III Sforza, duca di Onano, che dal 1673 aveva aggiunto al proprio il cognome della moglie Livia, dando origine alla famiglia Sforza Cesarini.\nNel 1821 il duca Marino Torlonia spos\u00f2 Anna Sforza Cesarini, che port\u00f2 in dote il castello di Torrechiara.\nNel 1909 i duchi alienarono il maniero a Pietro Cacciaguerra, che lo spogli\u00f2 di tutti gli arredi; nel 1911 il castello fu dichiarato monumento nazionale e l'anno seguente fu acquistato, vuoto, dal Demanio italiano, che lo apr\u00ec al pubblico.\nIl terremoto del 23 dicembre del 2008 caus\u00f2 numerosi danni al maniero, in particolare alle mura esterne della torre di San Nicomede e alla merlatura di coronamento; alcuni ambienti furono immediatamente chiusi e nel 2009 furono effettuati i lavori di consolidamento strutturale dell'edificio. Fu successivamente ristrutturato l'oratorio di San Nicomede al livello terreno, ove fu ricostruito il solaio di copertura crollato agli inizi del XIX secolo; al piano nobile fu cos\u00ec ricreata e restaurata l'originaria sala della Sera, posta al termine dell'infilata delle sale dell'Aurora, del Meriggio e del Vespro; gli ambienti furono riaperti al pubblico nel 2014.\nDescrizione.\nIl castello si erge alla quota di 278\u00a0m s.l.m. sulla cima di una collina terrazzata, i cui fianchi orientale e meridionale furono sopraelevati all'epoca della costruzione del maniero per consentire la realizzazione delle strutture difensive.\nLa possente fortificazione si sviluppa su una pianta pressoch\u00e9 rettangolare attorno alla Corte d'Onore centrale, con quattro torrioni quadrangolari posti alle estremit\u00e0; \u00e8 circondata dalla tripla cerchia muraria in pietra, modificata alla fine del XVI secolo: la pi\u00f9 esterna, demolita, attorniava la collina; quella intermedia, abbassata, cinge il borgo esteso a nord del castello; la pi\u00f9 interna, in parte sopraelevata, contorna il maniero.\nL'edificio \u00e8 inoltre accerchiato da un doppio fossato, valicato in origine da due ponti levatoi: il pi\u00f9 esterno, scomparso, si sviluppava attorno al borgo; il pi\u00f9 interno, ancora esistente, circonda la cerchia muraria pi\u00f9 prossima al castello. Entrambi i fossati furono progettati asciutti da Pier Maria II de' Rossi stesso, che in tal modo voleva evitare che chi intendesse tentare la scalata al castello avesse la possibilit\u00e0 di nascondersi nell'acqua.\nIl maniero, rivestito in pietra oltre che in mattoni sulla sommit\u00e0 delle torri, si innalza su alte scarpate, appositamente realizzate per motivi strutturali e soprattutto bellici. Oltre alle tre cerchie di mura, ai due fossati, ai doppi ponti levatoi e ai due rivellini, sono numerosi gli accorgimenti difensivi presenti originariamente nella fortezza, dei quali si scorgono ancora le tracce: il sinuoso percorso di accesso esposto al tiro degli arcieri; le ventiere in legno di chiusura degli spazi tra i merli ghibellini, in seguito coperti da tetti; i camminamenti di ronda compartimentabili; i lunghi beccatelli con caditoie che corrono sui perimetri delle torri e delle facciate esterne di tutti gli edifici; il massiccio mastio sormontato da dongione.\nIl prospetto orientale si distingue dagli altri per la presenza dei due avancorpi aggettanti dai torrioni, realizzati alla fine del XVI secolo sopraelevando i bastioni della cerchia muraria pi\u00f9 interna; in sommit\u00e0 vi si trovano due grandi loggiati panoramici, affacciati sulla Val Parma e sulla pianura.\nIngresso.\nL'accesso, originariamente collocato a nord-ovest, in prossimit\u00e0 della torre del Rivellino e dell'imponente torre del Leone, fu in seguito spostato a nord-est, all'interno del lungo edificio della porta, raggiungibile attraversando il rivellino pi\u00f9 esterno di accesso al borgo.\nIl massiccio torrione d'ingresso in pietra, addossato alla seconda cerchia muraria, presenta verso l'esterno due diversi portali: quello pi\u00f9 piccolo, ad arco a tutto sesto, era in origine destinato ai pedoni; quello pi\u00f9 ampio, ad arco ogivale, serviva al passaggio dei carri e dei cavalli. Dei due distinti ponti levatoi si conservano solo le tre alte fessure che ne ospitavano i bolzoni. In sommit\u00e0 sono poste perimetralmente le aperture ad arco ribassato tra gli antichi merli a coda di rondine, coperti dal tetto.\nSul lato ovest del piccolo spiazzo, su cui si affaccia la chiesa di San Lorenzo, si innalza la porta di nord-est, che attraverso una ripida rampa coperta, accessibile attraverso il portale ad arco a tutto sesto, conduce al primo cortile; il lungo edificio, nato originariamente come torre, \u00e8 caratterizzato dalla presenza dei beccatelli al centro della stretta facciata d'ingresso, modificata in sommit\u00e0, ove ancora si distinguono all'interno del paramento murario gli antichi merli ghibellini.\nTorri.\nIl castello \u00e8 dotato di cinque massicce torri quadrate, quattro delle quali poste alle estremit\u00e0 del Cortile d'Onore; le strutture sono tutte caratterizzate dalla presenza, in sommit\u00e0, della fascia di alti beccatelli con caditoie, a sostegno dei camminamenti chiusi perimetralmente da merli ghibellini coperti da tetto.\nTorre del Rivellino.\nLa torre del Rivellino, che funge da ingresso alla cerchia muraria interna, \u00e8 raggiungibile dal primo cortile attraversando un ponte in pietra, che sostituisce l'antico doppio ponte levatoio di cui si conservano le tre alte fessure che ne ospitavano i bolzoni; vi si aprono due distinti portali d'accesso, analoghi a quelli della torre esterna.\nIn facciata \u00e8 collocata una nicchia delimitata da lesene in arenaria, a sostegno del frontone triangolare; al suo interno si trovava in origine una statua in marmo di Carrara raffigurante \"Pier Maria II de' Rossi\", che probabilmente cadde gi\u00e0 nel XVI secolo durante i lavori di restauro del maniero; vi si legge ancora l'iscrizione dettata dal conte: \"Invocato il nome dela redemptrice / Di cuy pronome porto io pietro rosso / Fonday sta rocha altiera et felice / M. de magio quarantaocto era il corso C.C.C.C. / Et cum divino aiuto fu perfecta / Avanti chel sexanta fusse scorso.\"\nAll'interno si accede direttamente alla biglietteria, da cui si sviluppa una ripida rampa lastricata in sassi che, attraversando un'ampia arcata a tutto sesto delimitata da lesene, sale verso il pianoro del castello, affiancandone l'intero prospetto ovest.\nAl piano superiore, si trovano alcuni ambienti spogli dotati di camino, originariamente destinati alle truppe di sentinella; in sommit\u00e0 si affacciano i camminamenti di ronda, nei cui pavimenti si aprono le caditoie chiuse da griglie in ferro.\nTorre del Leone.\nLa torre del Leone, la pi\u00f9 alta dell'intero maniero, nacque con funzioni di mastio, nelle immediate vicinanze della torre del Rivellino; si erge infatti sull'estremit\u00e0 nord-ovest del Cortile d'Onore, verso il rio delle Favole, originario accesso del castello.\nSulla struttura di 40\u00a0m, uguale alle altre tre torri, si eleva di ulteriori 6\u00a0m il dongione merlato, anch'esso coperto da tetto.\nLa torre deve il suo nome alla presenza dello stemma dei Rossi, raffigurante un leone rampante.\nTorre del Giglio.\nLa torre del Giglio, posta all'estremit\u00e0 sud-ovest del maniero, si affaccia verso la vallata del rio delle Favole.\nDeve il suo nome alla presenza di uno stemma raffigurante un giglio, in onore di Bianca Pellegrini.\nTorre di San Nicomede.\nLa torre, posta all'estremit\u00e0 sud-est del castello, si affaccia verso l'alta Val Parma.\nDeve il suo nome all'oratorio omonimo collocato alla sua base.\nTorre della Camera d'Oro.\nLa torre, posta all'estremit\u00e0 nord-est, si affaccia verso la Val Parma e la pianura.\nDeve il suo nome alla presenza della famosa sala affrescata omonima, collocata al primo piano della struttura.\nCorte d'Onore.\nIl pianoro a sud d\u00e0 accesso, attraverso un portale ad arco a tutto sesto posto al centro della facciata meridionale del castello, alla Corte d'Onore.\nLo spazio, esteso su una pianta rettangolare di 470\u00a0m\u00b2, \u00e8 dominato dalle torri angolari; al centro \u00e8 collocato il pozzo in mattoni, profondo 66\u00a0m. Al livello terreno dei lati ovest ed est si aprono due diversi porticati.\nIl grande porticato occidentale, ad arcate a tutto sesto di ampiezza variabile, \u00e8 retto da massicce colonne in laterizio coronate da capitelli a cubo scantonato; al suo interno si trova un secondo pozzo, vicino al quale si innesta lo scalone; lo spazio, decorato con la sinopia dell'affresco raffigurante la \"Vergine in trono col Bimbo tra i santi Rocco e Sebastiano\", attribuito a Jacopo Loschi, \u00e8 coperto da ampie volte a crociera.\nL'elegante porticato orientale, ad arcate a tutto sesto di ampiezza costante, \u00e8 sostenuto da sottili colonne in mattoni, coronate da capitelli in arenaria scolpiti con disegni differenti, tra cui le iniziali intrecciate di Bianca Pellegrini e Pier Maria II de' Rossi; lo spazio \u00e8 coperto da una serie di volte a crociera. Sul margine sud si trova una scala che conduce al loggiato del primo piano, che si affaccia sulla Corte d'Onore attraverso arcate analoghe a quelle del livello inferiore.\nIl lato nord, di fronte all'ingresso ad arco ogivale, \u00e8 caratterizzato dalla presenza al primo piano di tre ampie finestre delimitate da ampie cornici in cotto ad arco a sesto acuto, decorate con motivi ad archetti intrecciati.\nOratorio di San Nicomede.\nL'oratorio, intitolato a san Nicomede, si sviluppa su una pianta quadrata, con ingresso sul margine sud del porticato orientale, ai piedi dell'omonima torre.\nL'ambiente \u00e8 accessibile attraverso un portale ad arco a tutto sesto, chiuso da un massiccio portone in legno, caratterizzato dalla presenza degli antichi chiodi decorati con le iniziali intrecciate dei due amanti, che secondo la tradizione furono sepolti sotto il pavimento della cappella.\nL'oratorio dal 2014 \u00e8 chiuso superiormente da un solaio piano a orditura bidirezionale, che simula l'originaria copertura crollata agli inizi del XIX secolo.\nLa spoglia sala contiene solo l'altare in muratura, accanto al quale si apre una nicchia gotica ad arco ogivale, delimitata da cornice in mattoni. Originariamente vi si trovavano anche altri arredi, alienati agli inizi del XX secolo. Dietro all'altare si stagliava un grande polittico dipinto nel 1462 da Benedetto Bembo, raffigurante al centro la \"Madonna in trono col Bambino circondati dagli angeli\" e ai lati i santi \"Antonio Abate\", \"Nicomede\", \"Caterina\" e \"Pietro Martire\". Sulla sinistra, accessibile internamente dall'adiacente Sala di Giove, era collocata la tribunetta lignea realizzata intorno al 1475 probabilmente da Arduino da Baiso, costituita da due pareti di pannelli decorati con formelle simili a quelle della Camera d'Oro; ricostruita forse nel corso del XIX secolo, la struttura consentiva ai castellani di assistere alle funzioni religiose senza essere visti. Le due opere, rimaste invendute a un'asta del 1914, furono inizialmente collocate per alcuni anni a Firenze nel palazzo Davanzati e successivamente, dopo alcuni passaggi di propriet\u00e0, furono acquistate dal Comune di Milano per essere infine esposte nella Pinacoteca del Castello Sforzesco, ove ancora si trovano.\nSale del piano terreno.\nSala di Giove.\nAccanto all'oratorio di San Nicomede si affacciano sul porticato est le tre \"Sale a giorno\", destinate alle dame di corte per la lettura, il ricamo e la musica; gli ambienti traggono il loro nome dai soggetti degli affreschi a grottesche che ne ornano le volte, realizzati da Cesare Baglioni e aiuti intorno al 1584, unitamente alle altre stanze del piano terreno a eccezione della Sala del Velario dipinta nel 1575.\nLa prima sala, comunicante a sud con la cappella, a sud-est con le prigioni e a nord con la Sala del Pergolato, \u00e8 coperta da una volta a botte, al cui centro campeggia un ovale con cornice mistilinea, contenente, accanto a un'aquila, Giove su una nuvola intento a scagliare un fulmine.\nIl resto della copertura e le ampie lunette da essa sottese sono riccamente decorati con simmetrici affreschi a grottesche di Cesare Baglioni e Innocenzo Martini, raffiguranti con colori accesi su uno sfondo bianco alti templi contenenti bracieri, bucrani, sfingi, ninfe, vasi, uccelli, cornucopie, edicole, intrecci di rami, arabeschi, nastri, animali fantastici e varie figure femminili. Si distingue la parete orientale, ornata con un dipinto rappresentante un'intelaiatura vegetale a sfondo celeste, che funge da appoggio per numerose specie di uccelli.\nSala del Pergolato.\nLa seconda sala, collocata al centro dell'ala est, \u00e8 coperta da una volta a botte, quasi interamente decorata con un affresco a trompe-l'\u0153il raffigurante un pergolato, che interrompe irregolarmente le grottesche rappresentate sul contorno; i dipinti proseguono anche sulle grandi lunette sottese sulle due pareti.\nSulle fitte maglie quadrate della pergola lignea, retta da pilastri, si intrecciano i tralci di vite, ricchi di grappoli d'uva; sullo sfondo celeste volano numerosi uccelli di specie diverse, alcuni dei quali non autoctoni. Sul bordo le grottesche a sfondo bianco, spezzate dal trompe-l'\u0153il, raffigurano sfingi, vasi e figure femminili e mitologiche, tra cui Marte e Venere.\nSulle pareti sono inoltre rappresentati finti paesaggi con rovine, piante e muri sbrecciati, simulando con maggior rilevanza l'effetto dello squarcio dei muri della sala.\nSala dei Paesaggi.\nLa terza sala dell'ala est \u00e8 coperta da una volta a botte, al cui centro campeggia un rettangolo incorniciato, contenente un grande amorino in volo tra le nuvole recando nelle mani due mazzi di fiori campestri; sui quattro lati si stagliano altrettanti ovali raffiguranti rovine di edifici sullo sfondo di paesaggi immaginari, con ponti, corsi d'acqua, alberi e alti monti.\nI simmetrici affreschi a grottesche, estesi sulla copertura e sulle pareti, rappresentano con colori accesi su uno sfondo bianco arabeschi, figure femminili, animali fantastici e, all'interno di cammei, lotte tra guerrieri e personaggi mitologici.\nSala della Vittoria.\nL'importante stanza, posta al piano terreno della torre della Camera d'Oro, nacque probabilmente quale sala da pranzo, in quanto comunica con i due ambienti di servizio che conducono alla cucina del castello.\nLa sala \u00e8 coperta da un'ampia volta a botte, al cui centro campeggia un grande ovale con cornice doppia, contenente, oltre una finta balaustra retta da colonne, la Vittoria in volo tra le nuvole; la divinit\u00e0 reca nelle mani una corona d'alloro e un ramo di ulivo, rispettivamente allegorici della gloria terrena e della pace tra Dio e gli uomini, resa possibile dalla protezione del papa e dell'imperatore del Sacro Romano Impero.\nSulla copertura e sulle pareti si estende la ricca e solenne decorazione a grottesche. Intorno all'ovale centrale si trovano quattro grandi festoni con frutta e fiori, su cui scendono gli uccelli in volo; ai lati quattro cornici mistilinee racchiudono altrettanti putti in volo tra le nubi, recanti una spada, un elmo, una mazza e uno scudo; sulle estremit\u00e0 si trovano quattro grandi sfingi affiancate da figure mitologiche e fantastiche.\nSulla porta di accesso alla Sala dei Paesaggi si staglia nell'ampia lunetta la raffigurazione della Fama, che, seduta su una conchiglia tra prigionieri incatenati, suona una sottile tromba annunciando la vittoria.\nAi lati della finestra posta sulla parete di fronte sono rappresentati i due grandi stemmi dell'imperatore Rodolfo II d'Asburgo e del papa Gregorio XIII, simboleggianti rispettivamente il potere temporale e quello spirituale.\nL'ambiente conserva infine un camino cinquecentesco, sulla cui cappa \u00e8 dipinto un paesaggio.\nSala degli Angeli.\nLa Sala della Vittoria si apre sulle due stanze di servizio, collocate al livello terreno dell'avancorpo aggettante dalla torre della Camera d'Oro; gli ambienti, comunicanti il primo con lo spalto orientale, un tempo coltivato a orto, e il secondo con la cucina, bench\u00e9 destinati alla preparazione dei cibi, furono riccamente decorati da Cesare Baglioni con affreschi celebrativi della famiglia Sforza di Santa Fiora.\nLa prima sala \u00e8 coperta da una volta a crociera, ornata con dipinti raffiguranti, uno per spicchio, quattro putti, impropriamente definiti angeli bench\u00e9 privi di ali; le figure, appoggiate su balaustre, recano tra le mani tre rami di melo cotogno, un anello con diamante e una corona da conte.\nLe vele sono separate da larghe cornici riccamente decorate, che convergono in chiave di volta in un cartiglio circondato dalla scritta \"Herculea colecta durant manu fragrantia\" (\"Le gesta valorose degli Sforza emanano ancora profumo\"); nel mezzo si staglia un altro ramo di melo cotogno, simbolo, insieme al leone, degli Sforza di Santa Fiora.\nLe lunette sottese sulle pareti sono ornate con affreschi raffiguranti prospetticamente una balaustra marmorea perimetrale, scandita da pilastri di sostegno riccamente decorati; su di essa poggiano lateralmente alcuni uccelli esotici, tra cui pavoni e pappagalli, e centralmente quattro grandi cartigli contenenti stemmi degli Sforza e delle famiglie loro imparentate.\nSala del Velario.\nLa seconda sala \u00e8 coperta da una volta a crociera, ornata con affreschi raffiguranti in centro di volta un velario dipinto a cerchi concentrici. Negli spicchi laterali, separati da esili rami intrecciati, si stagliano nel mezzo, tra piccoli uccelli in volo, quattro cartigli, affiancati da figure mitologiche.\nLe lunette sottese sulle pareti sono ornate con affreschi raffiguranti prospetticamente una balaustra perimetrale, scandita da pilastri di sostegno riccamente decorati; su di essa poggiano centralmente quattro grandi vasi decorati con gli stemmi degli Sforza di Santa Fiora e delle famiglie imparentate: i de Nobili di Montepulciano, gli Asburgo d'Austria e i Farnese.\nCucina.\nLa cucina, collocata al piano terreno dello spigolo nord-est, \u00e8 collegata con la Sala del Velario a sud, con le dispense a nord, con lo spalto settentrionale a ovest, adibito originariamente a frutteto, e, attraverso una scala a est, con una seconda cucina al livello inferiore e con gli alloggi della servit\u00f9 a quello superiore.\nL'ambiente rustico conserva il grande camino in pietra, il focolare coi fornelli, lo scaldavivande e il lavello in muratura, con il piano inclinato per consentire all'acqua di scorrere.\nSalone degli Stemmi.\nIl grande salone si allunga nell'ala nord tra la torre della Camera d'Oro e la torre del Leone; l'ambiente, nato quale sala di rappresentanza, si affaccia con un portale centrale sulla Corte d'Onore e con tre simmetriche portefinestre sullo spalto settentrionale.\nLa stanza \u00e8 chiusa superiormente da una volta a botte lunettata in corrispondenza delle tre aperture; le pareti e la copertura sono interamente ornate con affreschi realizzati probabilmente da Giovanni Antonio Paganino, pi\u00f9 volte collaboratore di Cesare Baglioni.\nIl soffitto presenta quattro grandi riquadri con cornice mistilinea, retti da finte architetture con colonnati prospetticamente scorciati; al centro di ognuno si staglia tra le nubi, dietro alla balaustra perimetrale, un putto alato recante un'arma e uno scudo.\nLe lunette della volta e delle pareti sono decorate a grottesche; tra le numerose figure rappresentate, si notano alcune scene dai tratti fortemente ironici, tra cui un ragazzo a cavallo di un ariete e un teatrino con un guitto musicista e un nano barbuto.\nAi fianchi del portale della parete sud sono raffigurate, al centro di ampi riquadri incorniciati, due grandi carte geografiche di regioni italiane.\nIl salone \u00e8 caratterizzato dagli otto grandi stemmi raffigurati sui lati. Nella met\u00e0 orientale si trovano gli emblemi degli Sforza di Santa Fiora: il primo, ricchissimo di insegne delle famiglie loro imparentate, \u00e8 circondato dal Toson d'oro; il secondo \u00e8 riferito al cardinale Guido Ascanio Sforza di Santa Fiora, mentre il terzo a un altro importante prelato della famiglia; il quarto risulta ormai cancellato. Nella met\u00e0 occidentale si trovano invece gli emblemi di quattro papi significativi per la casata: Gregorio XIII Boncompagni, suocero di Costanza, sorella del committente Francesco, nominato cardinale proprio da Gregorio; Paolo III Farnese, bisnonno di Francesco; Pio IV Medici, imparentato con gli Sforza tramite Caterina, moglie di Giovanni de' Medici; Giulio III del Monte, fratello della bisnonna di Francesco.\nSala didattica.\nLa stanza, nota anche come sala della Confraternita dei Vignaioli della Torrechiara, \u00e8 collocata alla base della torre del Leone.\nNell'ambiente sono esposte a scopo didattico numerose illustrazioni informative della storia del castello e delle sue opere d'arte.\nScuderie.\nLe scuderie, accessibili dal porticato occidentale, sono collocate alla base della torre del Giglio.\nIl vasto ambiente, destinato a ospitare fino a 10 cavalli, \u00e8 pavimentato in ciottoli da fiume; vi si trovano, addossati alle pareti, le antiche mangiatoie e gli abbeveratoi in legno.\nSale del piano nobile.\nSala della Sera.\nIl loggiato al primo piano del lato orientale della Corte d'Onore d\u00e0 accesso a quattro ambienti denominati \"Sale della caccia e della pesca\", per via degli affreschi che ne ricoprono le volte e le pareti, realizzati da Cesare Baglione; i dipinti, molto simili tra loro, si differenziano per le diverse sfumature del cielo, riferite a quattro diversi momenti della giornata.\nIl percorso completo, creato appositamente alla fine del XVI secolo, in occasione della decorazione delle sale, dividendo in due piani l'alto oratorio di San Nicomede posto all'interno dell'omonima torre, fu interrotto agli inizi del XIX secolo dal crollo del solaio cinquecentesco; per circa due secoli l'infilata di stanze rimase priva della conclusiva Sala della Sera, mentre la cappella, a doppia altezza, rimase coperta dagli affreschi a soggetto non religioso. In occasione del restauro del 2014, i due ambienti furono nuovamente separati, ricostruendo il solaio intermedio e ripristinando le aperture cinquecentesche.\nLa Sala della Sera, primo ambiente che si affaccia sul loggiato a partire dalla scala del porticato orientale, \u00e8 coperta da una volta a crociera con costoloni, che convergono in chiave di volta in un medaglione decorato con una testa di agnello, unica testimonianza della quattrocentesca origine religiosa dell'ambiente.\nIl soffitto \u00e8 interamente ornato con affreschi rappresentanti un cielo blu scuro solcato da fitte nubi bianche e numerosi uccelli in volo.\nI dipinti che ricoprono le grandi lunette parietali raffigurano, in perfetta continuit\u00e0 con la volta, paesaggi fantastici, con scene di caccia, che si svolgono tra rovine di castelli, ponti e monumenti; sullo sfondo, si elevano alti e ripidi monti dall'aspetto irreale.\nLa sala si apre sull'ambiente intermedio di comunicazione col loggiato esterno di sud-est attraverso una finestra, ripristinata durante i restauri, decorata con affreschi in continuit\u00e0 con i muri circostanti. Nella stanza \u00e8 inoltre presente sulla parete nord un camino, chiuso agli inizi del XIX secolo e ricostruito nel 2014.\nSala del Vespro.\nLa seconda sala da sud si apre, oltre che sulla Sala della Sera e sulla Sala del Meriggio, sull'ambiente intermedio di comunicazione col loggiato esterno di sud-est, che si affaccia a 270\u00b0 su tutta l'alta Val Parma.\nL'ambiente \u00e8 coperto da una volta a crociera con costoloni, decorata con un affresco raffigurante in chiave di volta il sole, circondato concentricamente da tutte le sfumature del tramonto, partendo dal giallo, passando per l'arancione, il rosso e il violetto e culminando nel viola scuro sui bordi; sul cielo si stagliano numerosi uccelli in volo tra le nuvole.\nI dipinti che ricoprono le ampie lunette parietali raffigurano, in perfetta continuit\u00e0 con la volta, paesaggi immaginari con scene di caccia al cervo, alla lepre, al cinghiale e ad animali esotici, che si svolgono davanti a grandi castelli e rovine; sullo sfondo, si elevano alte colline boscose e monti con cime aguzze.\nSala del Meriggio.\nLa terza sala da sud comunica con la Sala del Vespro e con la Sala dell'Aurora.\nL'ambiente \u00e8 coperto da una volta a crociera con costoloni, che convergono in chiave di volta in un medaglione decorato con un leone, stemma dei Rossi, sopravvissuto alle modifiche cinquecentesche; il soffitto \u00e8 ornato con un affresco raffigurante un cielo azzurro attraversato da grandi nuvole bianche, su cui stagliano alcuni falchi, aironi, pavoni e cormorani in volo; le nubi presentano alcune sfumature rosate, mentre il sole, prossimo a tramontare, \u00e8 rappresentato sullo sfondo della lunetta occidentale.\nI dipinti che ricoprono le ampie lunette parietali raffigurano, in perfetta continuit\u00e0 con la volta, paesaggi immaginari con scene di pesca nei fiumi, nei laghi e nel mare, che si svolgono davanti a rovine e grandi castelli; sullo sfondo, si elevano massicci monti con cime aguzze.\nSala dell'Aurora.\nLa quarta e ultima sala da sud comunica con la Sala del Meriggio e con la Camera d'Oro.\nL'ambiente \u00e8 coperto da una volta a crociera con costoloni, decorata con un affresco raffigurante in chiave di volta il sole, circondato da un alone giallo-rosato e da una serie di nubi concentriche, dipinte nelle colorazioni rosa, azzurro, blu e viola, tipiche dell'alba. Tra esse si stagliano numerosi uccelli notturni in volo, che si allontanano per lasciare il posto a quelli diurni.\nI dipinti che ricoprono le ampie lunette parietali, parzialmente lacunosi, raffigurano, in perfetta continuit\u00e0 con la volta, paesaggi immaginari con scene di caccia agli uccelli, che si svolgono tra le nebbie mattutine davanti a rovine; sullo sfondo, si elevano monti con cime aguzze.\nCamera d'Oro.\nLa Camera d'Oro, collocata al primo piano della torre omonima, comunica con la Sala dell'Aurora e col Salone dei Giocolieri.\nL'ambiente, nato probabilmente quale camera da letto e studiolo privato di Pier Maria II de' Rossi, \u00e8 noto per il ciclo di affreschi dipinti probabilmente da Benedetto Bembo nel 1462, anche se non esistono fonti certe n\u00e9 sulla data di esecuzione n\u00e9 sull'autore, che alcuni studiosi individuano in Girolamo Bembo, fratello di Benedetto, e altri in Francesco Tacconi. Le opere costituiscono l'unico esempio in tutta Italia di un ciclo di dipinti medievali incentrati sulla glorificazione dell'amor cortese tra due personaggi realmente esistiti.\nLe pareti della sala sono rivestite, fino al piano di imposta della volta a crociera, con formelle di terracotta ornate con altorilievi e coperte originariamente da pitture e da una decorazione in foglia d'oro, asportata da Pietro Cacciaguerra intorno al 1910. Le lunette e il soffitto sono dipinti con affreschi fortemente simbolici, celebrativi dell'amore tra Pier Maria II de' Rossi e l'amante Bianca Pellegrini, rappresentati nelle varie scene, e del grande potere del conte, sottolineato dalla realistica raffigurazione dei suoi numerosi castelli nel Parmense.\nDello studiolo, disperso con gli altri arredi agli inizi del XX secolo, si conserva la finestrella aperta verso la loggia, decorata con affreschi in monocromo.\nLa portafinestra della parete orientale si apre con una scala di alcuni gradini sulla loggia di nord-est, simmetrica rispetto alla loggia aggettante dalla torre di San Nicomede. L'ampia terrazza tardo-cinquecentesca, coperta dal tetto sostenuto da una serie di pilastri perimetrali in mattoni, si affaccia a 270\u00b0 sulla Val Parma e sulla pianura a nord.\nSalone dei Giocolieri.\nIl grande salone, accessibile direttamente dal loggiato orientale, si allunga nell'ala nord tra la torre della Camera d'Oro e la torre del Leone, sopra al Salone degli Stemmi; la stanza si affaccia con tre finestre verso la Corte d'Onore a sud e con due verso lo spalto a nord.\nL'ambiente, nato come sala di rappresentanza destinata a stupire gli ospiti, \u00e8 coperto da un soffitto piano e spoglio, mentre le pareti sono interamente decorate con affreschi realizzati in un breve periodo di tempo da Cesare Baglioni, Giovanni Antonio Paganino e probabilmente Innocenzo Martini, che si occuparono ciascuno di un differente ambito di lavoro. Mentre sulla fascia perimetrale superiore corre un ricco fregio composto da venti scene intervallate da cariatidi, il resto dei muri \u00e8 coperto con dipinti a grottesche.\nGli affreschi, a differenza di quelli del Salone degli Stemmi, celebrativi della casata, furono eseguiti con l'intento di glorificare il committente Francesco Sforza di Santa Fiora e i suoi cugini Farnese, duchi di Parma.\nLe pareti corte sono caratterizzate dalla presenza di un grande stemma che campeggia in sommit\u00e0 tra le grottesche; a est \u00e8 raffigurato l'emblema del duca Alessandro Farnese, cinto dal Toson d'oro, mentre a ovest si trova quello di suo figlio Ranuccio I Farnese, reggente al posto del padre.\nAltri quattro stemmi si stagliano tra le finestre dei muri lunghi. Dei due posti a sud, il primo, cinto dal Toson d'oro, \u00e8 diviso in due parti, contenenti un leone, blasone degli Sforza di Santa Fiora, e una colonna, emblema dei principi Cesarini, aggiunta oltre un secolo dopo probabilmente al posto dell'insegna di Sforza I Sforza; il secondo, probabile stemma di Francesco Sforza, \u00e8 anch'esso diviso in due parti, contenenti i blasoni degli Sforza e dei de Nobili di Montepulciano. Dei due posti a nord, il primo \u00e8 riferito al cardinale Ferdinando Farnese, mentre il secondo al cardinale Francesco Sforza.\nLe ricchissime grottesche, dipinte a colori accesi su sfondo bianco, raffigurano templi, uccelli, sfingi, ninfe, vasi, edicole, arabeschi, nastri, animali fantastici e varie figure femminili. La scena pi\u00f9 significativa, da cui deriva il nome del salone, \u00e8 rappresentata al centro della parete nord, sopra al camino: un'ampia cornice mistilinea racchiude un gruppo di equilibristi e giocolieri, che, in bilico su quattro leoni, si esibiscono in una scenografica piramide umana.\nLe pareti corte sono inoltre decorate con due finte porte, aggiunte per simmetria con quelle reali; da esse escono una serva recante un bacile, a est, e un ragazzo con un vassoio in mano, a ovest.\nIl fregio perimetrale in sommit\u00e0 \u00e8 composto dalla successione di 20 scene, suddivise da cariatidi dorate. Delle 3 poste sulle pareti corte, quelle centrali raffigurano dei paesaggi, mentre quelle laterali allegorie. Delle 7 poste su quelle lunghe, quelle centrali rappresentano allegoricamente e trionfalmente la casata degli Sforza di Santa Fiora, le due adiacenti dei paesaggi, le due successive delle battaglie e le due pi\u00f9 esterne altre allegorie.\nSala della torre del Leone.\nLa sala posta al primo piano della torre del Leone, comunicante col Salone dei Giocolieri e con lo scalone del porticato ovest, contiene la ricostruzione della Camera d'Oro realizzata nel 1911 per l'esposizione etnografica di Roma, in occasione delle celebrazioni del cinquantesimo anniversario dell'Unit\u00e0 d'Italia; la copia, progettata dall'architetto Lamberto Cusani, fu eseguita da numerosi artisti, tra i quali i pittori Amedeo Bocchi e Daniele de Strobel, gli scultori Renato Brozzi ed Emilio Trombara e l'ebanista Ferdinando dell'Argine.\nPercorso di visita.\nIl castello \u00e8 aperto al pubblico dagli inizi del XX secolo e fa parte del circuito dei castelli dell'Associazione dei Castelli del Ducato di Parma, Piacenza e Pontremoli.\nRisultano visitabili, oltre agli spalti e alla Corte d'Onore, l'oratorio di San Nicomede, le tre Sale a giorno, la Sala della Vittoria, le due sale di servizio, la cucina, il Salone degli Stemmi, la sala didattica, le scuderie, il loggiato est, le quattro Sale della caccia e della pesca, la Camera d'Oro, le due logge esterne, il Salone dei Giocolieri, la sala della torre del Leone e la torre del Rivellino.\nIl presunto fantasma.\nCome molti castelli, anche quello di Torrechiara sembrerebbe ospitare un'oscura presenza. Secondo la leggenda, nelle notti di plenilunio, nei pressi del rio delle Favole, originaria via di accesso al castello, lo spettro di Pier Maria II de' Rossi si aggirerebbe alla ricerca dell'amata Bianca Pellegrini, ripetendo il motto \"Nunc et semper\". Secondo un'altra versione, sarebbe invece il fantasma di una duchessa, murata viva nel maniero in epoca imprecisata, a vagare nelle vicinanze dell'edificio.\nIl castello nei media.\nIl castello fu utilizzato nel XX e XXI secolo come set di alcune scene di vari film e programmi televisivi, tra cui:\nEventi.\nOgni domenica, nell'ambito del progetto interprovinciale \"I Castelli delle Donne\", \u00e8 possibile partecipare alle visite guidate in abiti medievali \"Bianca e la Corona sospesa\", mentre ogni prima domenica del mese al pomeriggio si svolge la visita guidata animata \"Bianca Raccontami\".\nDal 1996, nei mesi di luglio e agosto, la Corte d'Onore del castello \u00e8 sede della rassegna a carattere musicale, nota come Festival di Torrechiara \"Renata Tebaldi\", che richiama ogni anno importanti artisti italiani e stranieri.\nTra gli altri eventi a cadenza annuale ospitati nel maniero, si svolgono l'appuntamento \"Due cuori e un castello\", in prossimit\u00e0 del giorno di san Valentino, e la ricostruzione medievale \"Giorno di Festa a Corte\", il 2 giugno."}
{"id": "2148104", "revid": "1318658", "url": "https://it.wikipedia.org/wiki?curid=2148104", "title": "Javel - Andr\u00e9 Citro\u00ebn (metropolitana di Parigi)", "text": "Javel \u2014 Andr\u00e9 Citro\u00ebn \u00e8 una stazione della metropolitana di Parigi sulla linea 10, sita nel XV \"arrondissement\".\nLa stazione.\nLa stazione venne aperta nel 1913 e porta il nome di Andr\u00e9 Citro\u00ebn oltre che del quartiere di \"Javel\" che inizi\u00f2 a fiorire nel XV secolo con un piccolo porto fluviale noto, nel 1485, con il nome di \"Javetz\". Nel 1777, vi venne impiantata una fabbrica di prodotti chimici e da questa fabbrica venne prodotto l'ipoclorito di sodio che venne commercializzato con il nome di \"eau de Javel\".\nLa stazione illustra la vita ed il lavoro di Andr\u00e9 Citro\u00ebn a mezzo di foto e cartelli esplicativi."}
{"id": "2148105", "revid": "1057320", "url": "https://it.wikipedia.org/wiki?curid=2148105", "title": "Dangerous (brano musicale Michael Jackson)", "text": "Dangerous \u00e8 una canzone del cantante statunitense Michael Jackson scritta da Jackson stesso, Bill Bottrell e Teddy Riley e inserita nell'omonimo album del 1991 come quattordicesima e ultima traccia.\nEra previsto come decimo e ultimo singolo estratto dall'album omonimo, ma alla fine la sua uscita venne cancellata all'insorgere di alcuni guai giudiziari per alcune accuse infamanti volte contro Jackson.\nDopo la morte di Michael Jackson, il brano \u00e8 entrato nelle classifiche musicali dei brani pi\u00f9 scaricati del 2009. \"Dangerous\" \u00e8 inoltre inclusa in numerose raccolte del cantante, come \"The Essential Michael Jackson\", alcune versioni della raccolta \"King of Pop\" e nella raccolta di pezzi in tema Halloween, \"Scream\" ed \u00e8 inoltre inclusa nella raccolta di videoclip \"Dangerous: The Short Films\" accompagnata da un montaggio di immagini del \"Dangerous World Tour\".\nIl brano.\nInformazioni.\nLa canzone fu scritta e composta da Michael Jackson, dal produttore musicale Bill Bottrell e dal produttore e ideatore del New jack swing, Teddy Riley. Il testo riprende il tema e lo stile \"noir\" tanto amato da Jackson, in particolare lo stereotipo della femme fatale, che qui prende le sembianze di una donna definita \"pericolosa\", diventato una consuetudine per i testi di Jackson sin dalla canzone \"Heartbreak Hotel\" scritta per l'album \"Triumph\" dei Jacksons del 1980, stile che aveva ripreso poi con \"Billie Jean\" nell'album \"Thriller\" del 1982, in \"Dirty Diana\" e \"Smooth Criminal\", e nel videoclip di quest'ultima, contenute nell'album \"Bad\" del 1987, e negli anni successivi anche nelle canzoni \"Blood on the Dance Floor\" del 1997 e \"Heartbreaker\" del 2001. \nRiley ha raccontato che \"Dangerous\" \u00abparlava di una donna che era al di l\u00e0 della migliore ragazza con cui lui fosse mai stato\u00bb e ha aggiunto: \u00abera il nome dell'album, quindi abbiamo pensato di fare una canzone intitolata \"Dangerous\" e Michael ha tirato fuori il gancio, io ho realizzato la musica e poi abbiamo finalizzato la canzone. Abbiamo usato una drum machine, l'Akai MPC-60, e molti dei suoni li abbiamo presi da quella e da dei campionamenti che avevo sui miei CD di samples\u00bb. \nIl brano contiene una citazione dal film \"Spettacolo di variet\u00e0\" (1953) diretto da Vincente Minnelli ed interpretato da Fred Astaire, gi\u00e0 utilizzato da Jackson come fonte di ispirazione per il video di \"Smooth Criminal\" (e in futuro anche di \"You Rock My World\"), quando Jackson usa nel testo di \"Dangerous\" due battute di Astaire dal segmento del film chiamato \"The Girl Hunt Ballet\" ovvero le frasi \u00abshe came at me in sections\u00bb e \u00abshe was bad, she was dangerous\u00bb.\nLa canzone contiene anche delle citazioni bibliche come il passaggio tratto dal Libro dei Proverbi 5:3-4:\nche Jackson reinterpreta cos\u00ec nella canzone: \nMancata pubblicazione del singolo.\nSarebbe stato il decimo e ultimo singolo ufficiale tratto dall'album \"Dangerous\", ma, prima che ci\u00f2 potesse accadere, Jackson ricevette alcune accuse di presunte molestie da parte di Jordan Chandler, figlio di Evan Chandler, un dentista radiato dall'albo di Beverly Hills che aveva chiesto pi\u00f9 volte, inutilmente, a Jackson di proporre a dei produttori hollywoodiani amici di Jackson delle sceneggiature che aveva scritto. Dopo vari rifiuti da parte di Jackson, Chandler se ne usc\u00ec con queste accuse appellandosi alla corte di Los Angeles per sporgere denuncia contro il cantante in sede civile, a scopo di ricevere un risarcimento danni di svariati milioni di dollari (secondo alcuni tabloid dai 18 ai 20 milioni) e, una volta raggiunto il suo scopo, la denuncia venne ritirata.\nMalgrado ci\u00f2, su Jackson inizi\u00f2 un vero e proprio linciaggio mediatico e, pertanto, l'uscita del singolo fu cancellata ed il \"Dangerous World Tour\", per il quale erano state previste ulteriori date in Asia, Oceania, Sud America e Nord America, fu sospeso con poco pi\u00f9 della met\u00e0 di concerti eseguiti. Secondo alcuni osservatori, se il tour fosse stato completato e il decimo singolo fosse uscito, l'album \"Dangerous\" avrebbe sicuramente incrementato le vendite di svariati milioni di copie entrando nella top 10 degli album pi\u00f9 venduti di sempre, nonostante sia diventato uno degli album pi\u00f9 venduti a livello globale, aggirandosi intorno alla trentesima posizione.\nVideoclip contenuto nella raccolta \"Dangerous: The Short Films\".\nIl brano \"Dangerous\" non dispone di un video ufficiale vero e proprio. Nella raccolta \"Dangerous: The Short Films\" il video si compone di alcuni filmati di backstage del \"Dangerous World Tour\". Nell'immaginario collettivo per\u00f2 al brano si associa pi\u00f9 che altro il video di una delle numerose esibizioni live del pezzo, piuttosto che la versione inclusa nella raccolta.\nEsibizioni dal vivo.\nSebbene il brano \"Dangerous\" non sia mai uscito come singolo, questo \u00e8 stato eseguito da Jackson in svariate occasioni. In base alle sue esibizioni e a come vengono eseguite, si possono distinguere cinque versioni live diverse di questo brano. Per l'esibizione, Jackson indossava giacca, cravatta e pantaloni neri e una camicia bianca ad eccezione dei concerti \"Michael Jackson &amp; Friends\", e degli show \"American Bandstand 50th anniversary\" e \"A Night at the Apollo,\" dove Jackson indoss\u00f2 una camicia rossa."}
{"id": "2148119", "revid": "767487", "url": "https://it.wikipedia.org/wiki?curid=2148119", "title": "Saba Anglana", "text": "Biografia.\nSaba Anglana nasce a Mogadiscio, in Somalia, il 17 novembre del 1970 da padre italiano e da madre etiope.\nNella capitale somala trascorre l'infanzia fino all'et\u00e0 di cinque anni, nel 1975, quando il regime di Mohammed Siad Barre, sospettando la sua famiglia di spionaggio, li costringe ad abbandonare il paese e a riparare in Italia, stabilendosi a Roma. \nOttenuta la maturit\u00e0 scientifica, Saba consegue la laurea presso l'Universit\u00e0 La Sapienza, nell'indirizzo di \"Storia dell'Arte\".\nTrasferitasi a Napoli, recita nel telefilm \"La squadra\", successivamente lavora in teatro e ottiene il ruolo di doppiatrice nel film \"Tot\u00f2 Sapore\".\nNel 2006 incide l'album \"Jidka (The Line)\", cantato in lingua somala e in inglese. L'album esce in 60 paesi tra cui Francia, Stati Uniti, Giappone, Italia. \nSaba Anglana ha all'attivo numerosi concerti in Italia e all'estero: ricordiamo tra i tanti The earth Nat Geo, tenutosi il 22 aprile 2008 in Piazza del Campidoglio a Roma, insieme a Nidi D\u2019Arac, Ces\u00e1ria \u00c9vora e altri artisti di fama mondiale.\nSaba Anglana coltiva anche la scrittura: nel dicembre 2007 \u00e8 uscito un suo racconto nella serie \"Made in Italy\", sul quotidiano \"il manifesto\".\nIl secondo album, Biyo, \u00e8 stato pubblicato a febbraio del 2010 e nello stesso anno \u00e8 entrato nella Top 10 della European top chart of world music\nNel 2012 esce il suo terzo album, \"Life Changanyisha\", registrato in Tanzania e cantato in swahili, nel disco ha collaborato anche con alcuni musicisti tanzaniani e con Thomas Gobena dei Gogol Bordello.\nNel 2019 recita con Marco Paolini in \" Nel tempo degli dei\", per la regia di Gabriele Vacis, rivisitazione in chiave moderna del mito di Ulisse.\nAttualmente vive tra Roma e Torino."}
{"id": "2148122", "revid": "113757", "url": "https://it.wikipedia.org/wiki?curid=2148122", "title": "Saba Anglaro", "text": ""}
{"id": "2148128", "revid": "767487", "url": "https://it.wikipedia.org/wiki?curid=2148128", "title": "Hassocks", "text": "Hassocks \u00e8 un paese nella contea del West Sussex, in Inghilterra."}
{"id": "2148130", "revid": "188402", "url": "https://it.wikipedia.org/wiki?curid=2148130", "title": "Galleria civica d'arte moderna e contemporanea di Latina", "text": "La Galleria civica d'arte moderna e contemporanea di Latina \u00e8 una pinacoteca pubblica italiana.\nFu istituita nel 1937 come \"Pinacoteca di Littoria\" (dal vecchio nome di Latina) ed il suo nucleo originario fu costituito dalle opere donate dagli artisti invitati alla XX Biennale veneziana ed alla II Quadriennale romana.\nDurante gli eventi bellici, dopo l'armistizio dell'8 settembre 1943, la collezione fu in gran parte dispersa. Nel dicembre del 1994, con le opere residue e quelle recuperate dall'Arma dei carabinieri, la Galleria fu riaperta al pubblico nelle sale del locale palazzo della Cultura.\nNel 1996 si \u00e8 avviato un processo di acquisizione che ha ampliato il confine cronologico iniziale, collegandolo alla realt\u00e0 artistica contemporanea ed arricchendo la collezione di oltre 400 opere.\nNel 1999 \u00e8 stata costituita una specifica sezione di arte contemporanea, che raccoglie opere d'arte realizzate dal 1955 alla data odierna.\nAlcune opere presenti.\nTra gli artisti disponibili se ne citano alcuni:\nI pittori:\ne gli scultori:"}
{"id": "2148134", "revid": "287204", "url": "https://it.wikipedia.org/wiki?curid=2148134", "title": "Dhoti", "text": "Il dhoti o doti in Hindi, chiamato suriya in assamese, pancha in telugu, Laacha in punjabi, mundu in malayalam, dhuti in Bangladesh, veshti in Tamil, dhotar in marathi e panche in Kannada, \u00e8 un tradizionale indumento indossato dagli uomini in India. Si tratta di un pezzo di stoffa rettangolare che viene legata intorno alla vita e scende fino ai piedi, come fosse un pareo.\nNella parte settentrionale dell'India, l'indumento viene spesso indossato con il kurta. Questa associazione di indumenti viene comunemente chiamata \"dhoti kurta\" o \"dhuti panjabi\" nelle zone orientali. Nel sud dell'India invece viene abbinato al \"angavastram\", un altro capo che viene indossato sulle spalle, o con il \"chokka\" o il \"jubba\", altri capi locali simili al kurta.\nIl \"lungi\" (pronuncia 'lunghi') \u00e8 un indumento simile al dhoti, indossato nello stesso modo, ma soltanto in occasioni non formali. Il lungi non \u00e8 lungo come il dhoti, ed \u00e8 realizzato in materiale pi\u00f9 leggero per poter essere utilizzato in temperature particolarmente calde."}
{"id": "2148136", "revid": "124628319", "url": "https://it.wikipedia.org/wiki?curid=2148136", "title": "Daniele Boffelli", "text": "Pratica e percorso tecnico.\nInizia la pratica del karate Shotokan nel 1970, sotto la guida del maestro Bruno De Michelis, dopo aver gi\u00e0 praticato ginnastica artistica e nuoto. Dopo due soli anni di allenamento ottiene la cintura nera con il massimo punteggio nella sessione d'esame. Nel 1974 consegue il grado di II dan e nello stesso anno diventa Istruttore federale FESIKA mentre nell'anno sportivo 1975/76 frequenta a Milano il corso per Maestri tenuto dai docenti dell'Universit\u00e0 Bocconi, al quale, in quegli anni, si accedeva solo se in possesso del diploma di scuola superiore. Nel 1980 diviene docente federale di Karate, nel frattempo ha raggiunto il grado di IV dan. L'anno successivo viene nominato responsabile del Centro di Alta Specializzazione di Kata e nel 1982/83 completa il quadriennio del corso per Maestro dello Sport presso la sede del Centro Sportivo CONI ad Acqua Acetosa (Roma). Nel 1984 \u00e8 il responsabile della formazione degli insegnanti tecnici del Veneto e nel 1985 la commissione d'esame presieduta dal Maestro Hiroshi Shirai gli conferisce il V dan. Nel 1990 lascia tutte le cariche per dedicarsi ad una ricerca personale iniziata due anni prima e che lo porter\u00e0 a contribuire in modo decisivo all'evoluzione delle Arti Marziali. Ritorner\u00e0 a ricoprire ruoli federali nel 1995 prima come docente federale e successivamente come consulente federale della FESIK e tiene tutti i corsi per Istruttori di Karate in seno all'U.S. Acli. Nel frattempo nel 1991 viene insignito del VI dan, nel 1998 il VII. Il 13 ottobre 2007 gli viene conferito l'VIII dan. \nHa vinto alcune gare di kata (forma) e kumite (combattimento) fra le quali la Coppa Italia FESIKA nel 1976. Nel 1983 come capitano di una rappresentativa nazionale italiana in Madagascar raggiunge il primo posto sia in kata sia in kumite.\nRicerca personale e contributo alle Arti Marziali.\nNel 1977 Daniele Boffelli fonda una scuola a Venezia, dedicandosi da quel momento interamente allo studio e all'insegnamento delle Arti Marziali. Nel 1988 si avvicina alle Arti Marziali cinesi, in particolare al Taichi. \u00c8 fondamentale in questa fase della sua evoluzione tecnica il sodalizio con il Maestro Franco Mescola, con il quale fonda il Centro Ricerca Taichi e la pratica con i Maestri Yang Jwing Ming, Yang Lin Sheng ed Enzo Simeoni.\nNel 1995 fonda il Karate institute."}
{"id": "2148137", "revid": "131145", "url": "https://it.wikipedia.org/wiki?curid=2148137", "title": "Ibrahim faltas", "text": ""}
{"id": "2148142", "revid": "262774", "url": "https://it.wikipedia.org/wiki?curid=2148142", "title": "Castrocucco di Maratea", "text": ""}
{"id": "2148148", "revid": "1516087", "url": "https://it.wikipedia.org/wiki?curid=2148148", "title": "Unione malese", "text": "L'Unione malese era una federazione tra gli Stati malesi e gli Stabilimenti dello Stretto esclusa Singapore. Succedette alla Malesia britannica e fu concepita per unificare la penisola malese sotto un unico governo e per semplificare l'amministrazione.\nStoria.\nNascita dell'Unione.\nPrima della seconda guerra mondiale la Malesia britannica era costituita da tre gruppi di sistemi politici: il protettorato degli Stati malesi federati, i cinque stati monarchici autonomi costituenti gli Stati malesi non federati e la colonia della corona degli Stabilimenti dello Stretto.\nIl 1\u00ba aprile 1946 venne formalmente creata l'Unione malese con Sir Edward Gent come suo governatore unendo gli Stati malesi federati, gli Stati malesi non federati e gli Stabilimenti dello Stretto di Penang e Malacca sotto un'unica amministrazione. La capitale dell'Unione era Kuala Lumpur. Singapore continu\u00f2 ad essere amministrata come una colonia della corona separata.\nL'idea dell'Unione venne espressa dagli inglesi nell'ottobre del 1945, nel periodo successivo alla seconda guerra mondiale in cui la penisola malese era amministrata dalle forze armate britanniche. I piani erano gi\u00e0 stati presentati al Consiglio dei ministri della guerra gi\u00e0 nel maggio 1944. Nell'ottobre del 1945 Sir Harold MacMichael fu incaricato di raccogliere l'approvazione dei governanti degli stati malesi alla nuova Unione. In un breve periodo di tempo, riusc\u00ec ad ottenere l'approvazione da parte di tutti i sovrani malesi. Le ragioni alla base del loro consenso, nonostante la perdita di potere politico che questo avrebbe comportato, sono state molto dibattute; l'opinione prevalente sostiene che le ragioni principali sono da ricercarsi nel fatto che, avendo i sovrani malesi ricoperto la propria posizione naturalmente anche durante l'occupazione giapponese, essi potevano essere soggetti all'accusa di collaborazionismo e furono quindi minacciati di deposizione. Perci\u00f2 l'approvazione fu data, sebbene con estrema riluttanza.\nL'Unione malese avrebbe concesso uguali diritti alle persone che desideravano fare domanda di cittadinanza. Questa sarebbe stata concessa automaticamente alle persone nate in qualsiasi stato della Malesia britannica e a Singapore e che vivevano l\u00ec prima del 15 febbraio 1942, ai nati fuori Malesia britannica o negli Stabilimenti dello Stretto solo se i loro padri fossero cittadini dell'Unione malese e avessero raggiunto i 18 anni e a chi avesse vissuto nella Malesia britannica o a Singapore dieci o quindici anni prima del 15 febbraio 1942. Le persone che volevano ricevere la cittadinanza dovevano aver vissuto a Singapore o nella Malesia britannica \"per i cinque o otto anni precedenti la domanda\", essere di buon carattere, capire e parlare la lingua inglese o la lingua malese e avrebbero dovuto fare un giuramento di fedelt\u00e0 verso l'Unione malese. Tuttavia, la proposta di cittadinanza non fu mai effettivamente attuata. A causa dell'opposizione delle condizioni di cittadinanza, queste vennero modificate, rendendo pi\u00f9 difficile ai molti residenti cinesi e indiani ottenere la cittadinanza malese.\nIl monarchi, i governanti tradizionali degli stati malesi, trasferirono tutti i loro poteri alla Corona britannica, tranne in materia religiosa. L'Unione malese venne posta sotto la giurisdizione di un governatore britannico, segnalando l'inaugurazione formale del dominio coloniale britannico nella penisola malese. Inoltre, anche se i Consigli di Stato erano ancora tenuti in funzione negli ex Stati malesi federati, persero la gi\u00e0 limitata autonomia di cui godevano in quanto controllavano solo alcuni aspetti locali e meno importanti del governo. Al contrario, il governo federale di Kuala Lumpur controllava gli aspetti vitali. I Consigli di Stato divennero di fatto una mano tesa che aspettava le offerte del governo federale. Inoltre, i residenti britannici sostituirono i monarchi come capi dei Consigli di Stato riducendo notevolmente il potere politico dei monarchi.\nNel 1946 venne fondata la Corte Suprema di cui Harold Curwen Willa fu l'unico giudice capo.\nOpposizione e dissoluzione.\nIl malesi generalmente si opposero alla creazione dell'Unione. L'opposizione fu dovuta ai metodi che Sir Harold MacMichael utilizz\u00f2 per strappare l'approvazione ai sovrani, la riduzione dei poteri dei monarchi, ancora molto popolari, e la facile concessione della cittadinanza agli immigrati. La United Malays National Organisation o UMNO, un'associazione politica malese fondata da Dato' Onn bin Ja'afar il 1\u00ba marzo 1946, guidava l'opposizione all'Unione. I malesi presero a indossare fasce bianche intorno alla testa, a significare il loro lutto per la perdita dei diritti politici dei sovrani.\nAlcuni funzionari del governo precedente, tra cui Sir Frank Swettenham, criticarono il modo in cui queste riforme costituzionali furono introdotte nella Malaysia, affermando anche che andava contro i principi della Carta Atlantica. Essi inoltre incoraggiarono l'opposizione all'Unione malese.\nDopo l'inaugurazione dell'Unione, i malesi guidati dall'UMNO continuarono a opporsi ad essa. Essi utilizzarono la disobbedienza civile come mezzo di protesta, rifiutandosi per esempio di partecipare alle cerimonie di insediamento dei governatori britannici. Rifiutarono anche di partecipare alle riunioni dei consigli consultivi e di collaborare con la burocrazia del governo arrestando ogni processo politico. Gli inglesi riconobbero il problema e presero in considerazione le opinioni dei principali leader malesi prima di effettuare modifiche alla Costituzione. L'Unione malese venne sciolta e sostituita dalla Federazione della Malesia il 1\u00ba febbraio 1948."}
{"id": "2148156", "revid": "643494", "url": "https://it.wikipedia.org/wiki?curid=2148156", "title": "Michael Lantieri", "text": "Esperto degli effetti speciali cinematografici \u00e8 stato il regista del film Komodo. Ha lavorato in diversi film con Steven Spielberg."}
{"id": "2148157", "revid": "287204", "url": "https://it.wikipedia.org/wiki?curid=2148157", "title": "Martin Skrtel", "text": ""}
{"id": "2148163", "revid": "114743916", "url": "https://it.wikipedia.org/wiki?curid=2148163", "title": "Ibrahim Faltas", "text": " \u00c8 Discreto della Custodia di Terra Santa.\nDal 1969 al 1982 ha studiato e si \u00e8 diplomato nella Scuola Francescana di Kafred Dawar-Alessandria. Dal 1982 al 1985 ha frequentato l'Istituto Orientale Francescano di Giza (Egitto) e si \u00e8 laureato in Filosofia. Dal 1986 al 1988 ha prestato il servizio militare in Egitto. Dal 1988 al 1992 ha studiato a Gerusalemme presso lo Studium Teologicum Jerosolytanum conseguendo il Baccalaureato in Teologia. Il 28 agosto 1992 \u00e8 stato quindi ordinato sacerdote nell'Ordine dei Frati Minori - Custodia di Terra Santa e dal 1993 al 1995 \u00e8 divenuto direttore della Scuola Headnurse a Gerico.\nDal 1995 \u00e8 Direttore del Collegio di Terra Santa in Betlemme nonch\u00e9 responsabile dello Statu Quo nella Basilica della Nativit\u00e0 di Betlemme.\n\u00c8 cittadino onorario di Terni, Pratovecchio, Montevarchi, Orvieto e Sogliano sul Rubicone.\nFrate francescano, \u00e8 noto per aver vissuto e partecipato alle dure vicende del conflitto tra Israeliani e Palestinesi durante l'assedio armato alla Basilica della Nativit\u00e0 di Betlemme nel 2002. In questo contesto si \u00e8 distinto per la sua qualit\u00e0 di mediatore giacch\u00e9 attraverso il dialogo \u00e8 riuscito, in quella drammatica occasione, a trovare una soluzione tra le due parti in conflitto.\n\u00c8 autore del libro \u201cL'Assedio della Basilica della Nativit\u00e0\u201d e di numerosi scritti sul tema della pace.\nParroco di Gerusalemme dal 2004 al 2010, \u00e9 st\u00e0to Economo g\u00e8nerale della Custodia di Terra S\u00e0nta dal 2010 al 2016. Dal 2016 \u00e8 stato eletto nel Discretorio della Custodia, \u00e9 Direttore delle scuole di Terra Santa e Direttore del Casa Nova di Gerusalemme; conosce e parla arabo, italiano, inglese e segue in prima persona numerosi progetti di solidariet\u00e0, integrazione ed educazione alla pace soprattutto per i giovani ed i bambini.\nNote.\nEducare alla pace libera Gerusalemme."}
{"id": "2148168", "revid": "30445", "url": "https://it.wikipedia.org/wiki?curid=2148168", "title": "Eudromias morinellus", "text": ""}
{"id": "2148169", "revid": "767487", "url": "https://it.wikipedia.org/wiki?curid=2148169", "title": "Cimitero degli Invitti", "text": "Il cimitero degli Invitti \u00e8 un cimitero militare del Regio esercito italiano, situato a Fogliano Redipuglia, sul Colle di Sant'Elia. Costruito nel 1923 come primo sacrario militare monumentale dopo la fine della prima guerra mondiale, fu quasi del tutto spogliato delle sue funzioni con l'inaugurazione del pi\u00f9 celebre sacrario militare di Redipuglia nel 1938.\nStoria.\nIl cimitero degli Invitti nasce come prima necropoli militare dei caduti della 3\u00aa Armata nella zona di Fogliano Redipuglia dopo gli eventi della prima guerra mondiale. Il sacrario viene ideato dal generale Giuseppe Paolini e progettato dal colonnello Vincenzo Paladini dell'Ufficio COSCG (Cura e onoranze delle salme dei caduti in guerra), con sede a Udine. \u00c8 lo stesso ente, inoltre, ad occuparse della realizzazione dell'opera sull'altura innanzi al colle Sant'Elia, un luogo largamente conteso durante il conflitto. Il cantiere termina nel 1923. La consacrazione ha luogo nella simbolica data del 24 maggio di quell'anno, a ricordo della data d'inizio della guerra da parte dell'Italia, e viene officiata dal vescovo Angelo Bartolomasi, alla presenza di Benito Mussolini. Il complesso, all'inaugurazione, raccoglie ben trentamila salme\n, delle quali oltre quattrocento di ufficiali, riesumate dai cimiteri di guerra dei dintorni o disseppellite di recente dal campo di battaglia.\nLa struttura funeraria del monte Sant'Elia, per\u00f2, per la sua stessa conformazione era esposta al deterioramento. Le spoglie, i cimeli, i residuati bellici subivano l'offesa delle intemperie. Per ovviare ai danni meteorologici, agli inizi degli anni trenta il cimitero era stato al centro di importanti lavori, all'interno di un progetto di ristrutturazione: ad esempio, i muri a secco erano stati sostituiti da solide costruzioni in pietra, le salme riconosciute erano state deposte in cassette di eternit e i nomi erano stati scolpiti per evitare scolorimenti. Si trattava per\u00f2 di soluzioni provvisorie, in un periodo in cui nuove esigenze si accavallavano. Ad esempio, si sentiva la necessit\u00e0 di disciplinare la questione dei numerosi cimiteri ai piedi del Carso, sul Vallone o sull'altipiano, nati davvero ovunque nel decennio precedente, traslando tutte le salme in un unico, enorme ossario. Fattore di non minore importanza, il regime fascista intendeva utilizzare il culto dei morti della Grande Guerra ai fini dell'educazione nazionale. L'intenzione delle autorit\u00e0 fasciste era di trasformare Redipuglia nel centro nazionale della necrolatria bellica, ancor pi\u00f9 degli altri grandi sacrari che si stavano allestendo o pianificando, sulla base della stessa progettualit\u00e0 politica, sui campi di battaglia \"sacri alla Patria\".\nSoluzione definitiva diventa la costruzione dell'enorme Sacrario militare di Redipuglia, iniziato nel 1936 e terminato due anni dopo sull'altura antistante, il colle Sant'Elia. La quasi totalit\u00e0 delle salme conservate nel cimitero degli Invitti viene trasferita qui e il sacrario perde notevolmente di importanza.\nStruttura.\nIl sacrario voleva rappresentare una figurazione emblematica del sacrificio nazionale, ma si poneva gi\u00e0 come luogo di richiamo per il turismo bellico. La struttura del luogo possedeva una grande originalit\u00e0 e offriva un impatto visivo di facile emozione. Un'altura situata di fronte all'altipiano carsico, il colle Sant'Elia, era stata praticamente scolpita con la creazione di sette balze concentriche, come allusione ai gironi del Purgatorio dantesco, il cui sviluppo raggiungeva una lunghezza lineare di 22 chilometri. Le varie balze erano intervallate da vialoni, anch'essi discendenti a raggiera. La sommit\u00e0 del poggio, livellata a formare un ampio piazzale, aveva al centro un obelisco a forma di faro, la cui base era una cappella votiva. Le sepolture erano collocate nella struttura paesaggistica in una maniera tale da riproporre, pur nella serialit\u00e0 e nell'ordine di un complesso cimiteriale, la casualit\u00e0 della morte. L'intero concetto di fondo del cimitero, difatti, esprimeva uno specifico criterio del ricordo, fondato sulla vicinanza dell'esperienza bellica e su un vigoroso rapporto con il contesto del territorio.\nCompletavano l'artificiale riproduzione del teatro di combattimento una selva di cimeli, oggetti personali, suppellettili, brandelli di armi, proiettili, il tutto confuso tra intrichi di filo spinato e reticolati. Vi era, a questo riguardo, una contiguit\u00e0 semantica con i tumuli spontanei propri dei cimiteri improvvisati del periodo di guerra: i soldati onoravano la memoria dei commilitoni con cumuli di pietre sovrastati da croci costruite con bossoli, filo spinato ed altri reperti. Anche le targhe e le epigrafi sulle tombe volevano rammentare, attraverso versi caserecci dovuti in gran parte all'inventiva del maggiore Giannino Antona Traversi, vero curatore del cimitero, il vissuto bellico pi\u00f9 modesto, le funzioni pi\u00f9 umili, l'oggettistica apparentemente pi\u00f9 dimessa, lo sforzo umano e materiale per la vittoria. In molti casi, gli affetti pi\u00f9 profondi del soldato erano correlati alla virt\u00f9 del sacrificio di s\u00e9, con tagliente ironia: \"\"o Ghirba \"[dall'arabo qirba \u00abotre di pelle\u00bb]\", a me il tuo nome sa certo d'ironia / tu salvasti la tua, io non salvai la mia!\" Nel complesso, l'amore filiale per la madre era per\u00f2 il sentimento pi\u00f9 evocato: \"Mamma, sii forte: deve il patrio amore tramutare in orgoglio il tuo dolore!\"; \"Mamma mi disse: \u00abVa'!\u00bb ed io l'attendo qua\"\", \u00e8 scritto sulla tomba di due ignoti.\nAlcune iscrizioni sui cippi.\n\"Aviatori\"\n\"Or non pi\u00f9 batte che l'ala del mio sogno.\"\n\"Bersaglieri\"\n\"I pi\u00f9 veloci a trasformarsi in croci.\"\n\"Bersaglieri ciclisti\"\n\"La mia ruota in ogni raggio \u00e8 temprata dal coraggio\ne sul cerchio in piedi splende la fortuna senza bende.\"\n\"Pontieri\"\n\"E il Duca a lui: \"Caron non ti crucciare: vanno per altra via ad altra piaggia\nsono i miei fanti, e pi\u00f9 non dimandare!\"\n\"Del Maggiore Giovanni Riva e di suo figlio Alberto Riva di Villasanta (medaglia d'oro)\"\n\"Guardami il petto, Babbo e dimmi: sei contento?\nAlberto pi\u00f9 che mai tuo padre ora mi sento!\nMa la povera mamma rimasta cos\u00ec sola?\nUn'altra Madre, Italia, di noi la riconsola!\"\n\"Di un ufficiale sconosciuto\"\n\"Seppero il nome mio gli umili fanti,\nquando balzammo insieme al grido: \"Avanti!\"\n\"Di un soldato sconosciuto\"\n\"Passasti tra le genti come il piccolo Fante,\ned ora dalla fossa rimbalzi a noi gigante!\"\n\"Di un soldato ignoto\"\n\"Che t'importa il mio nome?\nGrida al vento:\nFante d'Italia!\nE dormir\u00f2 contento.\"\n\"Di soldati ignoti\"\n\"Mamma mi disse: Va!\n...e io l'attendo qua.\"\n\"Vento del Carso, tu che sai il mio nome,\nbacia mia madre sulle bianche chiome.\"\n\"Povera mamma mia: riasciuga il pianto!\nTu non mi vedi eppur ti sono accanto.\"\n\"Filo spinato\"\n\"Non questi fili ruggine colora:\ndel nostro sangue son vermigli ancora.\"\n\"Mazze ferrate\"\n\"Armi novelle di barbaria antica:\ntutto sfog\u00f2 su noi l'ira nemica!\"\n\"Gavetta\"\n\"Fida gavetta mia, pace anche a te quass\u00f9!\nOra se non sei colma, io non borbotto pi\u00f9.\""}
{"id": "2148170", "revid": "6923", "url": "https://it.wikipedia.org/wiki?curid=2148170", "title": "Acido solfinico", "text": "Un acido solfinico \u00e8 un acido organico avente formula R-SO2H in cui un atomo di zolfo \u00e8 legato ad un residuo organico R, ad un ossidrile e, con doppio legame, ad un ossigeno. Gli acidi solfinici derivano formalmente dall'acido solforoso per sostituzione di un ossidrile con un gruppo R, in modo analogo in cui gli acidi solfonici derivano dall'acido solforico. Nel gruppo -S(=O)OH degli acidi solfinici l'atomo centrale di zolfo \u00e8 tetravalente, come il carbonio nel gruppo carbossilico, ma la somiglianza dei due gruppi, solfinico e carbossilico, si ferma qui; nel primo lo zolfo, avendo ancora un doppietto libero, \u00e8 ibridato \"sp\"3 e quindi ha una conformazione piramidale mentre il carbonio, nel gruppo carbossilico, \u00e8 ibridato \"sp\"2 e quindi il gruppo \u00e8 planare. Anche gli stati di ossidazione sono diversi: +2 per S e +3 per C. La presenza della coppia solitaria su S fa s\u00ec che esso sia un centro chirale, nella forma indissociata dell'acido (non pi\u00f9 nello ione solfinato) e che, d'altro canto, gli acidi solfinici possano essere facilmente ossidati ad acidi solfonici. Inoltre, gli acidi solfinici sono acidi di forza comparabile a quella dell'acido solforoso, con pKa compresi tra 1 e 2, diversamente da quelli carbossilici, i cui pKa sono compresi tra (circa) 4 e 6."}
{"id": "2148171", "revid": "6923", "url": "https://it.wikipedia.org/wiki?curid=2148171", "title": "Moto Guzzi California III", "text": ""}
{"id": "2148179", "revid": "1347902", "url": "https://it.wikipedia.org/wiki?curid=2148179", "title": "Corona di Monomaco", "text": "La corona di Monomaco (), conosciuta anche come la corona dorata (), \u00e8 uno dei simboli dell'autocrazia imperiale russa, ed \u00e8 la pi\u00f9 vecchia delle corone attualmente esposte nell'Armeria del Cremlino a Mosca. Fu la corona di tutti i gran principi di Moscovia e degli zar da Dmitrij Donskoj fino a Pietro il Grande. Il vocabolo \"monomaco\", di origine greca, significa \"colui che combatte da solo\".\nLa corona \u00e8 una papalina in filigrana d'oro dei primi del XIV secolo composta di otto settori, ornata in modo elaborato, guarnita con pelliccia di zibellino e decorata con perle e pietre preziose. La corona \u00e8 sormontata da una semplice croce d'oro con perle ad ogni estremit\u00e0.\nLe sue origini centro-asiatiche hanno condotto alcuni studiosi moderni a considerare la corona come un dono di Uzbek Khan dell'Orda d'Oro al cognato, Ivan Kalita di Mosca, durante il periodo della dominazione tartara in Russia. Boris Uspensky, in particolare, ritiene che il copricapo tartaro in origine fosse usato durante le cerimonie di incoronazione per simboleggiare la subordinazione del governatore di Moscovia al khan. Ad un certo punto, tra il XV ed il XVI secolo, la corona venne sormontata da una croce.\nUna volta che la Russia fu in grado di superare il periodo feudale della sua frammentazione e Ivan III di Mosca e Vladimir si assicur\u00f2 la posizione di successore degli imperatori romani, nacque una leggenda che narrava come la corona fosse stata regalata dall'imperatore bizantino Costantino IX Monomaco al nipote Vladimir Monomaco, fondatore della citt\u00e0 di Vladimir e antenato patrilineare di Ivan III. La leggenda serv\u00ec quindi quale fondamento per la teoria politica di \"Mosca come la Terza Roma\". Conseguentemente il copricapo venne ricordato come la corona di Monomaco, denominazione rintracciata per la prima volta in un documento russo del 1518.\nDopo che Ivan il Terribile si auto-incoron\u00f2 primo zar di Russia con la corona, il re di Polonia gli chiese di spiegargli il significato del suo nuovo titolo; alla domanda, Ivan rispose che chiunque fosse incoronato con la corona di Monomaco \u00e8 tradizionalmente chiamato zar, perch\u00e9 essa era un dono di uno zar (cio\u00e8 Costantino IX), il quale aveva spedito il metropolita di Efeso a Kiev per incoronare Vladimir Monomaco con questa corona. La risposta di Ivan fu probabilmente una beffa deliberata, perch\u00e9 all'epoca della morte di Costantino IX Monomaco, Vladimir Monomaco aveva solo due anni e non era ancora il sovrano kievano.\nNel 1721 Pietro il Grande adott\u00f2 il titolo occidentale di imperatore e, in questa occasione, sostitu\u00ec la corona di Monomaco con la corona imperiale di Russia.\n\u00abTiara del Monomaco, sei pesante!\u00bb \u00e8 un dialogo di \"Anna Karenina\" di Tolstoj con cui Stephan Arkadic si rivolge a Levin."}
{"id": "2148184", "revid": "1305772", "url": "https://it.wikipedia.org/wiki?curid=2148184", "title": "Mariano \u00c1lvarez (generale)", "text": " Alleato di Andr\u00e9s Bonifacio, fu nominato comandante supremo in seconda dell'organizzazione rivoluzionaria del Katipunan durante la Rivoluzione filippina.\nInfanzia.\nNato a Noveleta, nella Provincia di Cavite, da Severino \u00c1lvarez e da Maria Malia, studi\u00f2 presso il San Jose College di Manila e ottenne il diploma di insegnante. Tornato a Cavite, lavor\u00f2 come insegnante a Naic e Maragondon. Si spos\u00f2 con Nicolasa Virata nel 1863. Nel 1871 fu incarcerato e torturato dalle autorit\u00e0 spagnole per un insulto rivolto a un soldato ispanico. L'anno seguente, accusato di coinvolgimento nell'ammutinamento di Cavite, fu nuovamente imprigionato a Maila. Dopo il suo rilascio torn\u00f2 a Noveleta e nel 1881 fu eletto capitano municipale, posizione che ricopr\u00ec fino allo scoppio della Rivoluzione filippina del 1896.\nLa rivoluzione.\nAlvarez era stato un membro attivo del Katipunan, la societ\u00e0 segreta anti spagnola fondata da Andres Bonifacio nel 1895. Nei primi mesi dell'anno successivo fu eletto Presidente della fazione Magdiwang e contribu\u00ec a facilitare l'adesione al movimento nella zona di Cavite. Quando scoppi\u00f2 la rivoluzione nel 1896, condusse le forze dei filippini in diverse battaglie contro l'esercito spagnolo: i suoi sforzi contribuirono a liberare maggior parte delle citt\u00e0 della Provincia di Cavite dal controllo della Spagna gi\u00e0 in poche settimane dall'inizio della rivolta. \nNel dicembre 1896 Bonifacio design\u00f2 \u00c1lvarez come generale e secondo in comando del Katipunan. Dopo aver perso una lotta di potere interna con Emilio Aguinaldo per il comando delle forze rivoluzionarie, Bonifacio fu giustiziato nel 1897; Alvarez fu sconvolto dalla morte di Bonifacio e, come Emilio Jacinto, rifiut\u00f2 di unirsi alle forze di Aguinaldo.\nGli ultimi anni.\nGli Stati Uniti d'America presero il controllo delle Filippine dopo la guerra ispano-americana. Alvarez vinse le elezioni a Presidente municipale di Noveleta, e ader\u00ec all'orientamento nazionalista della Chiesa filippina indipendente, fondata da Isabelo de los Reyes e Gregorio Aglipay nel 1902. \nSi ritir\u00f2 dalla vita politica dopo la fine del suo mandato come Presidente e alla fine mor\u00ec il 25 agosto 1924 per un reumatismo cronico all'et\u00e0 di 106 anni. Il comune di \"Gen. Mariano Alvarez\", Provincia di Cavite, fu fondato nel 1981 e battezzato cos\u00ec in suo onore."}
{"id": "2148186", "revid": "113757", "url": "https://it.wikipedia.org/wiki?curid=2148186", "title": "Tot\u00f2 Sapore", "text": ""}
{"id": "2148188", "revid": "31886", "url": "https://it.wikipedia.org/wiki?curid=2148188", "title": "Principio di Dilbert", "text": "Il Principio di Dilbert \u00e8 un'osservazione satirica, fatta negli anni Novanta dal cartonista Scott Adams, secondo la quale le aziende tendono a promuovere sistematicamente i loro dipendenti meno competenti a posizioni di management (di solito middle management), allo scopo di limitare i danni che essi sono in grado di fare. Nella striscia di \"Dilbert\" del 5 febbraio 1995 Dogbert afferma che \"la leadership \u00e8 il modo che la natura ha per rimuovere gli stupidi dal processo produttivo\".\nAdams spieg\u00f2 il principio in un articolo apparso sul Wall Street Journal nel 1995. Quindi espanse lo studio del principio stesso in un libro satirico dal titolo \"The Dilbert Principle\", edito nel 1996, la cui lettura \u00e8 richiesta o raccomandata per alcuni corsi di management. In tale libro Adams scrive che, in termini di efficacia, l'uso del principio di Dilbert \u00e8 affine alla scelta di uno scoiattolo come leader da parte di un gruppo di gorilla. Il libro ha venduto pi\u00f9 di un milione di copie ed \u00e8 stato nell'elenco dei best seller del New York Times per 43 settimane.\nBench\u00e9 gli accademici possano rifiutare la veridicit\u00e0 del principio, notando che esso contrasta con le tradizionali tecniche di gestione delle risorse umane, esso ha origine come forma di satira di una questione molto discussa nel mondo del lavoro. Il principio di Dilbert \u00e8 una variazione del principio di Peter. Quest'ultimo riguarda la pratica, nelle organizzazioni gerarchiche (quali corporation e agenzie governative), di utilizzare la promozione come maniera di ricompensare i dipendenti che dimostrano competenza nella loro posizione; a causa di tale pratica \u2014 il principio afferma \u2014 una persona competente sar\u00e0 alla fine promossa (e ivi rimarr\u00e0) ad una posizione per la quale \u00e8 incompetente.\nIl principio di Dilbert, d'altra parte, sostiene che i dipendenti incompetenti sono promossi intenzionalmente per impedire loro di far danni (quali ridurre la qualit\u00e0 dei prodotti, offendere clienti o altri dipendenti, etc.). Il Principio di Dilbert attinge all'idea che in certe situazioni i gradi pi\u00f9 alti di una organizzazione possono avere scarsa influenza sulla effettiva produzione e che il vero lavoro \u00e8 in maggioranza fatto dagli elementi dei gradini pi\u00f9 bassi. \u00c8 possibile che entrambi i principi valgano nella stessa organizzazione."}
{"id": "2148191", "revid": "1226", "url": "https://it.wikipedia.org/wiki?curid=2148191", "title": "Carcere a vita", "text": ""}
{"id": "2148194", "revid": "1258", "url": "https://it.wikipedia.org/wiki?curid=2148194", "title": "Brandaculun", "text": ""}
{"id": "2148195", "revid": "767487", "url": "https://it.wikipedia.org/wiki?curid=2148195", "title": "Virle", "text": "Virle \u00e8 una frazione del comune di Rezzato, in provincia di Brescia, che si trova ad est dell'abitato principale. Fu comune autonomo fino al 1928. In tale veste, dal 1862 ebbe il nome di Virle Treponti.\nGeografia fisica.\nMorfologicamente Virle presenta un ambiente carsico. Il suo territorio \u00e8 in prevalenza collinare con alcuni spazi pianeggianti nella zona tra il colle San Martino e il monte Regogna. In particolare il territorio \u00e8 stato sfruttato in passato dall'industria estrattiva marmifera: in pi\u00f9 punti sul poggio San Martino, sul monte Peladolo e sul monte Marguzzo. Sul versante orientale di quest'ultimo sono presenti le cave Ventura.\nTra le maggiori vette vi sono:\nLa valle di Virle \u00e8 una zona boschiva tra le pi\u00f9 ricche di fauna e flora delle colline bresciane: si estende per quasi quattro chilometri tra il monte Regogna e il monte Marguzzo fino ad arrivare all'altopiano di Camprelle nell'abitato di Nuvolera.\nIl maggiore torrente \u00e8 il Rino che, oltre ad attraversare tutto l'abitato, nasce nella valle di Virle e sfocia nel Naviglio Grande Bresciano all'altezza di Treponti.\nOrigini del nome.\nSecondo Carlo Rota il nome deriverebbe da \"Virguleta\" o \"Virleta\" (senza \"gu\" per sincope) data la presenza di piccoli arbusti quali i virgulti.\nStoria.\nNon vi sono particolari notizie sulla formazione del paese, i resti pi\u00f9 antichi trovati in questo territorio risalgono all'epoca Romana: \u00e8 stata ritrovata, infatti, un'epigrafe databile tra il II e il III secolo d.C. Questa si trovava sul muro di villa Avoltori (in via Trieste) e si pensa fosse una pietra facente parte di un'ara dedicata a Mercurio per sciogliere un voto.\nVirle scomparve quasi dalla scena politica nell'Alto Medioevo per poi essere nominata in uno scritto papale del 1123 in cui papa Callisto II la indica come luogo, insieme a Rezzato, sottomesso al potere dei monaci benedettini di Sant'Eufemia.\nL'\"Estimo Visconteo\" del 1385 attesta la presenza a Virle di un comune, organizzato all'interno della quadra di Gavardo.\nSotto la Repubblica di Venezia, il comune fu inserito nella quadra di Rezzato. Nello stesso periodo iniziarono una serie di contese territoriali tra Virle e il comune capoquadra, molte delle quali legate al possesso di canali. In un altro documento del 1493 si dice che gli abitanti di Virle fossero 540.\nIl Cinquecento vide la figura di Virle avvicinarsi sempre di pi\u00f9 a quella di Ciliverghe.\nIl Seicento si pu\u00f2 definire il secolo pi\u00f9 difficile per le comunit\u00e0 di Rezzato e Virle: una forte crisi economica si abbatt\u00e9 su di essi. Quest'ultima determin\u00f2 un crescente sentimento religioso negli animi degli abitanti e si videro sorgere nel territorio, in rapida successione, nuove chiese e progetti di ampliamento delle parrocchiali gi\u00e0 presenti. \u00c8 nel Settecento, per\u00f2, che venne costruita la nuova chiesa di Virle dedicata ai santi Pietro e Paolo (consacrata nel 1750).\nNel Settecento l'economia si rialz\u00f2 con la lenta produzione della calce e la lavorazione della pietra.\nAlla fine del secolo, il comune segu\u00ec le vicissitudini del bresciano sotto Napoleone. Nel 1797 sotto la Repubblica Bresciana entr\u00f2 a far parte del \"Cantone della Garza Orientale\". A novembre, con il passaggio dell'effimera istituzione repubblicana al Dipartimento del Mella della Cisalpina, fu mantenuto nello stesso cantone. L'anno seguente fu incluso prima nel \"Distretto dei Marmi\", poi, ad ottobre, fu accorpato al \"Distretto di Garza Orientale\". Con la riforma della seconda repubblica cisalpina, del maggio 1801, fu incluso invece nel \"Distretto I di Brescia\" e in tale veste si mantenne sotto la Repubblica Italiana. Con l'avvento del napoleonico Regno d'Italia (giugno 1805), fu assegnato al \"Cantone IV di Brescia\" del \"Distretto I\", avente medesimo capoluogo, sempre del dipartimento del Mella. Nel 1810 l'autonomia municipale fu soppressa e il territorio fu aggregato a quello di Mazzano.\nIl Risorgimento.\nDopo il Congresso di Vienna (1815), il bresciano fu assegnato al Regno Lombardo-Veneto, retto dalla dinastia degli Asburgo d'Austria. A seguito della notificazione 12 febbraio 1816, Virle ritorn\u00f2 comune autonomo e fu incluso nel \"Distretto I di Brescia\" della Provincia di Brescia.\nIl territorio di Virle e della sua frazione di Treponti furono coinvolti in una fase della seconda guerra d'indipendenza italiana nel 1859. Nel giugno Garibaldi fu a Brescia e il 15 si mise quindi in marcia in direzione di Rezzato. All'altezza di Treponti si prepar\u00f2 all'attacco delle truppe austriache stanziate a Castenedolo. Le vicende si svolsero nelle campagne a sud dell'abitato sulle sponde del canale Lupo e coinvolsero anche la non distante cascina di San Giacomo. La battaglia si concluse con la vittoria austriaca e vide tra i morti personalit\u00e0 come il capitano Narciso Bronzetti, a cui \u00e8 stata dedicata la via in cui si svolse la battaglia.\nL'evento ebbe un'importanza rilevante anche per Rezzato che ha ricordato il passaggio del generale Garibaldi dedicandogli targhe, monumenti e la ex statale Padana Superiore.\nDopo l'Unit\u00e0.\nEntrato a far parte del Regno di Sardegna (dal 1861, Regno d'Italia), fu assegnato al mandamento IV di Rezzato a sua volta appartenente al circondario I della nuova provincia di Brescia. Nel 1862, con regio decreto 4 dicembre 1862, n. 1024, il comune cambi\u00f2 denominazione in Virle Treponti.\nFin dall'inizio la scena politica fu dominata dalla corrente della sinistra liberale di Giuseppe Zanardelli, anche nota come Sinistra storica. Dopo la prima guerra mondiale fu, invece, la corrente socialista a dominare la maggioranza consigliare. La carica di sindaco fu inizialmente ricoperta da nobili liberali locali, quali il conte Gherardo de Terzi Lana, dagli anni '80 del XIX secolo al 1897, e il nobile Scipione Provaglio (1897-1900). La carica fu poi assunta dall'imprenditore marmifero Luigi Massardi (1902-1914), per poi passare nelle mani del giovane Vaifro Sberna (dal 1914), futuro primo sindaco di Rezzato dopo la Liberazione.\nNel 1881 il comune fu raggiunto dalla tranvia per Vobarno che negli anni successivi fu estesa anche alla Valsabbia e a Sal\u00f2 e alla riviera Gardesana. Nel 1897 fu aperta la ferrovia Rezzato \u2013 Vobarno sulla quale, nei pressi del passaggio a livello sulla strada Gardesana, sorse una fermata denominata \"Virle\".\nVirle aveva una buona situazione sociale all'inizio del XX secolo: la popolazione ammontava a 1856 abitanti, quasi tutti operai o scalpellini; nel 1900 fu aperto un oratorio femminile, seguito nel 1911 da quello maschile. Dal 1912 fu operativo anche un asilo infantile, gestito dalle suore.\nA partire dal 1922, Virle vide sorgere i circoli del fascio. Nel 1928 Virle Treponti fu aggregato a Rezzato con regio decreto 22 marzo 1928, n. 821. In tale occasione, i fascisti virlesi iniziarono a manifestare il loro malcontento per il podest\u00e0 rezzatese Negrinelli, da loro giudicato troppo di parte e incapace di ascoltare i bisogni virlesi.\nTra il 1943 e il 1945, a Virle furono posti la sede degli Affari generali del personale e dell'Ufficio economico del ministero degli Interni della Repubblica Sociale Italiana.\nSociet\u00e0.\nTradizioni e folclore.\nLa storica processione di santi in onore di Santa Sofia e della Beata Vergine del Santo Rosario ha luogo la prima domenica di ottobre ogni cinque anni.\nL'evento ha origine nella capitolazione della Battaglia di Lepanto del 1571: i soldati virlesi di ritorno dalla battaglia, infatti, cos\u00ec come in altre parti d'Italia, decisero di erigere un altare all'interno della chiesa parrocchiale da dedicare alla Vergine del Santo Rosario, ritenuta protettrice dei cristiani durante lo scontro con i soldati turchi.\nA partire dal 1799, anno i cui le reliquie di Santa Sofia furono traslate nella chiesa parrocchiale dal Monastero di Santa Giulia, al culto mariano si \u00e8 affiancato anche quello per la santa romana.\nLe prossima processione \u00e8 prevista nell'ottobre 2023."}
{"id": "2148196", "revid": "228587", "url": "https://it.wikipedia.org/wiki?curid=2148196", "title": "Cantemir", "text": ""}
{"id": "2148197", "revid": "775372", "url": "https://it.wikipedia.org/wiki?curid=2148197", "title": "Adesione della Croazia all'Unione europea", "text": "L'iter per l'adesione della Croazia all'Unione europea \u00e8 stato avviato con la proposizione della domanda, da parte del Paese alla UE, il 21 febbraio 2003. La Commissione europea ha suggerito di farla diventare candidato ufficiale il 20 aprile 2004. Lo status di paese candidato \u00e8 stato deliberato dal Consiglio europeo il 18 giugno 2004; mentre i negoziati d'adesione sono cominciati il 3 ottobre 2005. Dopo la Slovenia, la Croazia \u00e8 stata la seconda delle sei repubbliche che facevano parte della Jugoslavia a divenire membro dell'UE. La Croazia \u00e8 diventata il 28\u00ba stato membro dell'Unione europea il 1\u00ba luglio 2013, ricevendo 12 seggi in Parlamento e 7 voti nel Consiglio dell'Unione europea.\nControversie.\nI negoziati di adesione vertono, principalmente, sui seguenti punti:\nLe controversie inerenti al confine marino tra la nazione candidata e la confinante Slovenia sono state superate. In tal modo, quest'ultima ha ritirato il veto, posto nel dicembre del 2008, all'ingresso del paese balcanico nell'Unione europea.\nLa libert\u00e0 di acquisto di beni immobili da parte di cittadini stranieri \u00e8 stata una questione delicata in Croazia, in particolare per gli italiani e soprattutto in Istria. A seguito delle vicende storiche della seconda guerra mondiale (quando l'Istria pass\u00f2 di mano tra il Regno d'Italia e la Repubblica Socialista Federale di Jugoslavia), infatti, i cittadini italiani non potevano acquistare immobili in Croazia. Numerosi politici italiani hanno espresso il loro malcontento riguardo l'incapacit\u00e0 degli italiani per l'acquisto di terreni in Croazia, considerando che fosse un trattamento discriminatorio e affermando che il problema dovesse essere risolto il pi\u00f9 presto possibile.\nLa Croazia successivamente ha negato ogni discriminazione, affermando che la legislazione croata prevede lo stesso trattamento di tutti i cittadini dell'UE in materia di propriet\u00e0 della terra. A met\u00e0 del 2006, la Croazia e l'Italia hanno raggiunto un accordo che consente ai cittadini italiani l'acquisto di terreni in Croazia e viceversa.\nCon un sistema simile utilizzato con gli italiani la Croazia, sono stati privati carta di identit\u00e0 tutti i cittadini croati di nazionalit\u00e0 serba che non hanno certificato, entro il 31/12/2014, la loro temporanea non residenza in Croazia. Si stimano 254.000 persone in tale situazioni, molti dei quali profughi serbi che farebbero anche ritorno a quel che resta delle loro case ma se vogliono ristrutturarle necessitano della carta d\u2019identit\u00e0 croata di cui sono stati privati.\nEffetti dell'adesione.\nL'adesione del Paese all'UE comporta l'adozione da parte dello stesso della normativa comunitaria. A questa regola generale vi sono delle eccezioni specifiche: la Croazia ha potuto utilizzare reti per la pesca fuori dagli standard UE fino al 2014 e continuare ad applicare un regime fiscale maggiormente favorevole sui tabacchi fino al 2017. Inoltre dovr\u00e0 attendere di rispettare i criteri di convergenza prima di poter adottare l'euro come sua valuta."}
{"id": "2148198", "revid": "1522738", "url": "https://it.wikipedia.org/wiki?curid=2148198", "title": "Demografia dell'Europa", "text": "La demografia dell'Europa al 2010, secondo dati dell'ONU, contava circa 738.200.000 abitanti entro i confini geografici del continente, ovvero l'11% della popolazione mondiale; prendendo in considerazione, per\u00f2, l'intera popolazione di stati transcontinentali come Russia e Turchia, il totale sale fino a poco pi\u00f9 832.000.000 di abitanti.\nIl tasso di natalit\u00e0 e la crescita della popolazione autoctona \u00e8 relativamente basso se confrontato ai tassi di continenti quali l'Asia, l'Africa e le Americhe.\nL'Europa \u00e8 accomunata comunque da un'identit\u00e0 propria nata nel corso degli anni oggi nota come Eurocentrismo, e con la nascita dell'Unione europea ha assunto il nome di \"concetto di Europa-nazione\".\nIn passato l'evoluzione demografica era molto alta, sia a causa del basso livello di vita che spingeva le famiglie a fare molti figli da mandare a lavorare i campi, sia per le pestilenze che hanno costretto i popoli a emigrare in altre zone dell'Europa e ricostruire interi borghi con un elevatissimo tasso di natalit\u00e0.\nStoria demografica dell'Europa.\nDi seguito sono riportate le stime sulla popolazione storica dell'Europa (inclusa l'Asia centrale, inclusa nei territori \"ex-URSS\") basate sulle ricerche di Maddison (2007), in milioni di abitanti, con la stima anche della quota parte della popolazione mondiale:\nLe tabelle che seguono sono stimate da Urlanis nel 1941\nPopolazione totale.\nIn accordo con i dati emessi dalle Nazione Unite, nel 2007 la popolazione dell'Europa ammontava a circa 731 milioni di abitanti.\nLa popolazione totale dell'Unione europea \u00e8 stata stimata nel 2008 per essere di 499 milioni, escludendo quindi l'1/3 dei paesi europei che non ne fanno parte c'\u00e8 un margine di distanza di 242 milioni di persone.\nNel 1900 la popolazione europea coincideva con 1/4 di quella mondiale, ma nel periodo successivo alle due guerre mondiali \u00e8 andata crescendo sempre pi\u00f9 lentamente facendosi superare per tasso di fertilit\u00e0 dall'Africa e dell'Asia.\nSecondo una proiezione demografica dell'ONU, nel 2050 l'Europa occuper\u00e0 il 7% della massa critica mondiale con un andamento demografico in continuo declino. Per creare la stima sono stati formulati e valutati i tassi di natalit\u00e0 delle varie nazioni e il loro rapporto diminuzione/crescita.\nCon l'apertura dell'immigrazione verso il Maghreb, i cui immigranti fanno meta spesso nell'Europa occidentale e mediterranea, si \u00e8 stimato un aumento della fertilit\u00e0 che ha inciso sull'85% della crescita totale."}
{"id": "2148199", "revid": "47767", "url": "https://it.wikipedia.org/wiki?curid=2148199", "title": "Stramentizzo", "text": "Stramentizzo \u00e8 una frazione del comune di Castello-Molina di Fiemme in Trentino; il paese \u00e8 stato comune autonomo fino al 1925.\nStoria.\nSi ritiene che le prime case nella zona di Stramentizzo siano state fondate verso il 1200, per volont\u00e0 dei conti di Appiano e degli Enn loro vassalli; queste sarebbero da identificarsi con i tre masi di Ponte, Piazzo e Ronco. Gli abitanti dell'epoca erano probabilmente immigrati di lingua tedesca. Il paese \u00e8 poi descritto in un documento della comunit\u00e0 di Fiemme del 1293, nel quale si parla di case \"destremenade\", ossia sparse; da questo arcaico termine viene generalmente fatto derivare il nome di Stramentizzo. Nel 1303 i masi di Stramentizzo vennero venduti dagli Enn a Mainardo II del Tirolo.\nLe prime case rustiche cominciarono a sorgere a partire dal 1500, raggruppate lungo la via carrabile che conduceva dall'alta val di Fiemme verso Valfloriana; in particolare, il paese si svilupp\u00f2 dopo il 1777, anno in cui il nobile Felice Antonio von Longo Liebenstein acquist\u00f2 diverse case e terreni nella zona. Nel 1920 l'allora comune di Stramentizzo pass\u00f2 al Regno d'Italia assieme a tutta la Venezia Tridentina e nel 1925 venne soppresso e aggregato al comune di Castello di Fiemme.\nSul termine della seconda guerra mondiale il paese fu teatro di un'azione di rappresaglia compiuta dalle SS naziste, la strage di Stramentizzo; gli eventi si consumarono all'alba del 4 maggio 1945 quando, a conclusione di uno scontro con un gruppo di partigiani che aveva preso prigionieri circa cinquanta soldati tedeschi rinchiudendoli nella segheria di Stramentizzo, le forze naziste penetrarono nel villaggio, uccidendo nove persone e dando alle fiamme altrettante abitazioni, infuriando poi anche nella vicina Molina di Fiemme; le tre donne tra le vittime, di 23, 52 e 80 anni, morirono dopo essere state gettate in un edificio incendiato. \nLa costruzione della diga e il paese nuovo.\nSul finire degli anni 1940 venne approvato il progetto di costruzione di una diga sul torrente Avisio, nella forra dei Camini, poco a valle del paese; l'invaso previsto per la diga di Stramentizzo comprendeva anche la zona occupata dal paese, che dovette cos\u00ec essere evacuato. A quel tempo il paese contava due file di case con scuola e canonica, una chiesa con cimitero, un'osteria, un negozio di alimentari e anche una segheria veneziana; attorno ad esso orbitavano dodici masi, oltre met\u00e0 dei quali segu\u00ec la stessa sorte del villaggio. Tra il 1948 e il 1952 vennero tagliati i boschi circostanti, e il 1\u00ba giugno di quell'anno le famiglie di Stramentizzo vennero informate della necessit\u00e0 di traslocare; la Societ\u00e0 Avisio, che organizzava i lavori, propose di ricostruire il villaggio in localit\u00e0 Scales; per questa soluzione optarono solo poche famiglie, mentre molte altre si trasferirono altrove.\nL'esodo degli abitanti del paese avvenne gradualmente, tra il gennaio e il luglio del 1956; a maggio vennero esumate le salme dal cimitero (provvisoriamente spostate in quello di Molina) e vennero tolti gli arredi dalla chiesa. Terminata l'evacuazione degli abitanti, il paese venne livellato, demolendolo edificio per edificio con cariche di esplosivo; la zona venne quindi sommersa dalle acque del nascente lago di Stramentizzo. Sulla distruzione del paese venne girato un documentario da parte del regista Luis Trenker.\nI lavori per la fondazione della nuova Stramentizzo a Scales partirono l'anno seguente. L'acquedotto venne terminato ad agosto; seguirono la costruzione di vari edifici pubblici (tra cui la scuola, che rimase in attivit\u00e0 fino al 1970 circa) e privati e la posa del cimitero, per concludere con la chiesa, aperta al culto nel settembre 1958. Il paese conta oggi otto edifici, tutti adibiti ad abitazione privata, con una ventina di nuclei famigliari.\nMonumenti e luoghi di interesse.\nArchitetture religiose.\nVecchia chiesa dei Santi Angeli Custodi.\nUna prima cappella dedicata ai santi angeli custodi sorse nel vecchio centro abitato di Stramentizzo nel 1715. Nel 1724 venne sostituita da una chiesa vera e propria, su un terreno donato dal tal Giuseppe Bozzetta, che si fece carico anche delle spese di costruzione; la consacrazione avvenne nel 1738, e l'anno seguente la chiesa venne eretta a curazia della chiesa di San Giorgio di Castello di Fiemme. L'edificio, danneggiato nel 1884 da un incendio che bruci\u00f2 completamente il campanile in legno, venne ristrutturato e rimase in uso fino all'evacuazione del paese; dopodich\u00e9, la chiesa venne demolita con cariche di dinamite il 5 luglio 1956, e il giorno successivo tocc\u00f2 al campanile. Gli stipiti e l'architrave del portale d'ingresso vennero recuperati, e sono installati nel cortile della chiesa nuova.\nL'edificio era una tipica chiesetta alpina, con un portico ad anticipare l'ingresso principale e piccolo campanile con copertura in scandole. All'interno si trovavano tre altari: il maggiore, molto antico e contenente le reliquie dei santi Lorenzo e , era dedicato agli angeli custodi e presentava una tela dipinta da Michelangelo Unterperger; i due altari laterali erano intitolati a sant'Anna e a sant'Antonio di Padova, con pale d'altare opera del fratello di Unterperger, Francesco Sebaldo (la pala dell'altare maggiore \u00e8 passata alla nuova chiesa, mentre le altre due sono nella parrocchiale di Molina); alle pareti erano appese le stazioni ad olio su tela di una Via Crucis di autore ignoto, e dal 1950 era presente anche una statua della Madonna Pellegrina in memoria del passaggio della vergine nel paese l'anno precedente. La chiesa aveva anche campanile (ricostruito in muratura dopo l'incendio) e sagrestia, sulla destra.\nNuova chiesa dei Santi Angeli Custodi.\nLa nuova chiesa, che ha ereditato l'intitolazione di quella vecchia discostandosene per\u00f2 sul piano architettonico, venne realizzata ai margini del nuovo nucleo abitato di Stramentizzo tra il 1957 e il 1958 e benedetta il 7 settembre 1958. La struttura, a pianta rettangolare e orientata ad est, \u00e8 in cemento armato; la facciata, a due spioventi ripidi, \u00e8 incorniciata da setti murari rivestiti in porfido a vista, cos\u00ec come la parete di fondo, mentre sulle fiancate si aprono finestre rettangolari alte e strette. Sul lato destro \u00e8 appoggiato il campanile quadrangolare, con cella campanaria totalmente aperta, sormontata da un tetto piramidale in scandole sostenuto da pilastri angolari; dietro alla torre sporge il corpo della sagrestia. Il tetto, rifatto completamente nel 2012, \u00e8 in scandole di legno. L'interno \u00e8 ad ambiente unico, con soffitto in legno e presbiterio rialzato di un gradino rispetto al resto dell'aula; la parete di fondo \u00e8 dipinta di rosso, e l'altare maggiore ospita la pala degli angeli custodi proveniente dalla vecchia chiesa. Dal punto di vista parrocchiale, la chiesa \u00e8 una sussidiaria della parrocchiale di Sant'Antonio di Padova di Molina di Fiemme."}
{"id": "2148202", "revid": "44735", "url": "https://it.wikipedia.org/wiki?curid=2148202", "title": "Negramaro San Siro Live", "text": ""}
{"id": "2148203", "revid": "2184720", "url": "https://it.wikipedia.org/wiki?curid=2148203", "title": "Francesco Torraca", "text": "Storico della letteratura, e in particolare dantista di fama internazionale, ha anche pubblicato importanti studi su Boccaccio e sulla cultura medievale e umanistica. \u00c8 considerato uno dei maggiori critici letterari dell'ultimo ottocento e primo novecento. Ricopr\u00ec anche diversi incarichi politici, tra cui quello di senatore del Regno d'Italia.\nBiografia.\nNato da Luigi (notaio) e Anna Maria Zottarelli, la sua famiglia (di nobili origini) professava ideali liberali: due suoi fratelli combatterono sotto il comando di Giuseppe Garibaldi, uno fu ufficiale dei garibaldini, l'altro fu un membro degli insorti che da Pietrapertosa giunse presso il comitato insurrezionale della Basilicata a Corleto Perticara, entrambi seguirono Garibaldi fino al Volturno. Torraca ricevette la prima istruzione dal padre e dallo zio sacerdote Antonio, interessandosi sin da piccolo alla letteratura, in particolare medievale.\nAncora adolescente, nel 1869 si stabil\u00ec a Napoli, iniziando a studiare presso la facolt\u00e0 di ingegneria ma la passione per gli studi classici lo port\u00f2 a laurearsi in lettere nel 1876. Durante il suo soggiorno napoletano, Torraca frequent\u00f2 intellettuali come Francesco De Sanctis e Luigi Settembrini. Il rapporto con De Sanctis fu molto stretto, tant'\u00e8 che Torraca ne divenne il trascrittore ufficiale, pubblicando le sue lezioni su giornali. In questo periodo consolid\u00f2 la sua formazione e condusse ricerche archivistiche che gli diedero notoriet\u00e0 nazionale, ricevendo il plauso da altri intellettuali come Pasquale Villari, Alessandro D'Ancona e Giosu\u00e8 Carducci.\nInizi\u00f2 la carriera di docente insegnando letteratura italiana nei licei \"Domenico Cirillo\" e \"Vittorio Emanuele II\" di Napoli e successivamente ricopr\u00ec l'incarico di direttore della Scuola Tecnica di Portici. Nel 1880, si trasfer\u00ec a Roma con suo fratello Michele, il quale divenne direttore del giornale \"Il Diritto\" di Agostino Depretis, mentre Torraca inizi\u00f2 a lavorare presso alcuni studi archivistici. Alcune sue critiche sulla letteratura contemporanea, tra cui quella su \"I Malavoglia\", furono recensite su giornali come \"Il Diritto\", \"La Rassegna\" e \"L'Opinione Liberale\".\nDopo aver perso un concorso per la cattedra di Letteratura Italiana presso l'Universit\u00e0 di Padova, nel 1888 fu nominato, dal ministro della Pubblica Istruzione Michele Coppino, provveditore agli studi della provincia di Forl\u00ec, tornando in seguito a Roma in veste di funzionario del ministero della Pubblica Istruzione. Successivamente, Emanuele Gianturco, a quel tempo ministro dell'Istruzione, lo nomin\u00f2 Capo di Gabinetto. Soppressa dal nuovo ministro Nunzio Nasi la struttura diretta da Torraca, \"gli venne offerta nel febbraio 1902 - espediente escogitato per compensarlo della perdita dell'ufficio - la cattedra di Letteratura comparata dell'Universit\u00e0 Federico II\", esercitandone la funzione per circa vent'anni. In questo periodo Torraca si dedic\u00f2 soprattutto alla lettura critica delle opere di Dante Alighieri.\nIl 3 ottobre 1920 il Presidente del Consiglio Giovanni Giolitti lo nomin\u00f2 tra i Senatori della XXV legislatura del Regno d'Italia. Antifascista convinto, spos\u00f2 le idee di Benedetto Croce, con il quale ebbe un'intensa corrispondenza epistolare durata oltre quaranta anni. Nel 1928 abbandon\u00f2 l'insegnamento e si ritir\u00f2 a vita privata. Affetto per diversi anni da problemi di salute, si spense il 15 dicembre 1938, all'et\u00e0 di 85 anni. Nel 1968, il comune di Pietrapertosa fece innalzare un monumento in suo onore, collocato in un giardino davanti alla casa natale."}
{"id": "2148209", "revid": "1226", "url": "https://it.wikipedia.org/wiki?curid=2148209", "title": "Criminali di guerra", "text": ""}
{"id": "2148210", "revid": "1318658", "url": "https://it.wikipedia.org/wiki?curid=2148210", "title": "S\u00e9gur (metropolitana di Parigi)", "text": "S\u00e9gur \u00e8 una stazione sulla linea 10 della metropolitana di Parigi ed \u00e8 situata al confine fra il VII e il XV \"arrondissement\".\nLa stazione.\nNonostante il nome, la stazione si trova sotto l'avenue de Suffren, in quanto l'avenue de S\u00e9gur \u00e8 ubicata ad alcune centinaia di metri di distanza.\nStoria.\nLa stazione trae il suo nome dal marchese Philippe Henri de S\u00e9gur (1724-1801) che fu maresciallo di Francia e segretario di Stato alla Guerra dal 1780 al 1787. Il nome \"de S\u00e9gur\" \u00e8 pi\u00f9 noto per i romanzi di sua nipote, la contessa Sophie Rostopchine de S\u00e9gur (1799-1874), della quale si ricordano: \"Les Malheurs de Sophie\", \"M\u00e9moires d'un \u00e2ne\", \"Les petites filles mod\u00e8les\".\nNelle vicinanze.\nLa stazione si trova nei pressi dell'UNESCO e dell'\"avenue de Breteuil\", strada che porta all'H\u00f4tel des Invalides, all'\u00c9cole Militaire a al Champ de Mars."}
{"id": "2148211", "revid": "7336", "url": "https://it.wikipedia.org/wiki?curid=2148211", "title": "Fistulae aquariae", "text": ""}
{"id": "2148213", "revid": "1573940", "url": "https://it.wikipedia.org/wiki?curid=2148213", "title": "Corydoras albolineatus", "text": "Corydoras albolineatus \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\n\u00c8 endemico del bacino del Guapor\u00e9, in Bolivia (Dipartimento di Santa Cruz).\nDescrizione.\nIl corpo \u00e8 leggermente compresso sui lati e sull'addome; raggiunge una lunghezza di 3,7 cm. La colorazione \u00e8 pallida a puntini scuri su tutto il corpo ma non sulle pinne, che sono trasparenti. Le femmine hanno il ventre pi\u00f9 ingrossato dei maschi.\nAcquariofilia.\nQuesta specie non \u00e8 diffusa in commercio e non \u00e8 frequentemente allevata in acquario."}
{"id": "2148217", "revid": "225373", "url": "https://it.wikipedia.org/wiki?curid=2148217", "title": "Callictidi", "text": ""}
{"id": "2148223", "revid": "287204", "url": "https://it.wikipedia.org/wiki?curid=2148223", "title": "Nazionale di pallacanestro della Bosnia ed Erzegovina", "text": "La nazionale di pallacanestro della Bosnia ed Erzegovina (Bosanskohercegova\u010dka ko\u0161arka\u0161ka reprezentacija), selezione dei migliori giocatori di pallacanestro di nazionalit\u00e0 bosniaca, rappresenta la Bosnia ed Erzegovina nelle competizioni internazionali di pallacanestro organizzate dalla FIBA, ed \u00e8 gestita dalla Federazione cestistica della Bosnia ed Erzegovina.\nStoria.\nNazionale RSF Yugoslavia (1935-1992).\nFino al 1992 i cestisti bosniaci, nelle competizioni internazionali, militavano nella fortissima Nazionale di Jugoslavia|Nazionale, alla quale ha contribuito, anche se in misura minore rispetto ad altre Repubbliche della ex-Jugoslavia, fornendo talentuosi giocatori. Tra questi, che hanno contribuito ai successi della nazionale jugoslava ci sono: Predrag Danilovi\u0107, Zoran Savi\u0107, Aza Nikoli\u0107, Dra\u017een Dalipagi\u0107 e Mirza Deliba\u0161i\u0107, anche se va detto che i primi due sono solo nati in Bosnia, ma sono in tutto e per tutto di nazionalit\u00e0 serba e che per tale Nazionale, hanno giocato in seguito alla dissoluzione della Jugoslavia.\nNazionale bosniaca (dal 1992).\nLa nazionale della Bosnia ed Erzegovina, affiliata alla FIBA nel 1992, dopo la disgregazione della Jugoslavia ha subito partecipato, nell'edizione del 1993, alla fase finale dell'EuroBasket, arrivando ottava, miglior risultato ancora oggi.\nIn totale \u00e8 stata presente a sei edizioni dei Campionati Europei, nelle quali, eccetto la prima, non ha ottenuto risultati di rilievo, mentre non si \u00e8 mai qualificata n\u00e9 per i Mondiali n\u00e9 per l'Olimpiade.\nPiazzamenti.\nPer tutte le manifestazioni, nel periodo dal 1935 - 1991, ha fatto parte della ."}
{"id": "2148225", "revid": "3831", "url": "https://it.wikipedia.org/wiki?curid=2148225", "title": "Festa delle Luci", "text": ""}
{"id": "2148226", "revid": "767487", "url": "https://it.wikipedia.org/wiki?curid=2148226", "title": "Lolle (Piteglio)", "text": "Lolle \u00e8 una piccolissima frazione nel comune di San Marcello Piteglio, sulla montagna pistoiese.\nLa zona \u00e8 quasi totalmente coperta da boschi, prevalentemente castagneti, dove si possono trovare, dalla fine dell'estate all'inizio dell'inverno, molti funghi porcini.\nAl confine con la frazione di Popiglio scorre il fiume Lima, inoltre scorrono alcuni torrenti, tra cui il fosso Migliorini, omonimo del borgo sovraelevato a Lolle, da cui prende il nome.\nNella zona, al confine con Popiglio, \u00e8 rilevante la presenza dell'antico Ponte di Castruccio Castracani, denominato appunto come il famoso condottiero lucchese. Chiamato anche Ponte di Campanelle, ha un'arcata di 10 metri ed \u00e8 situato sul fiume Lima. Grazie a questo ponte, risalente al XIII secolo, Lolle pu\u00f2 fregiarsi, insieme a Popiglio, di avere nel proprio territorio un sito di rilevanza storica (l'unico del Lolle, al contrario di Popiglio). Inoltre, sovraelevata al fiume Lima, si possono trovare le rovine di un'antica strada medioevale, ormai inglobata nel bosco. Questa strada era di grande rilevanza nel Medioevo, dato che era anche l'unica del territorio limitrofo, o comunque la pi\u00f9 grande e quindi la pi\u00f9 trafficata.\nInoltre per Lolle passa il percorso di trekking tracciato dalla comunit\u00e0 montana locale e dall'ex comune di Piteglio."}
{"id": "2148227", "revid": "1573940", "url": "https://it.wikipedia.org/wiki?curid=2148227", "title": "Corydoras amapaensis", "text": "Corydoras amapaensis \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\n\u00c8 diffuso in Guyana francese e in Brasile (Amap\u00e1), dove \u00e8 simpatrico con \"Corydoras solox\". Vive nei torrenti con fondali sabbiosi nei bacini di Approuague (Arataye), Amapari e Oyapock.\nDescrizione.\n\u00c8 uno dei \"Corydoras\" di taglia maggiore: il suo corpo allungato leggermente compresso sull'addome raggiunge una lunghezza di 7 cm. La colorazione \u00e8 molto variabile. Sulla testa \u00e8 presente una macchia scura dalla forma allungata che passa per l'occhio, mentre il resto del corpo \u00e8 rosa-grigiastro.\nBiologia.\nComportamento.\nPu\u00f2 formare piccoli gruppi.\nAlimentazione.\nHa dieta onnivora.\nAcquariofilia.\nPu\u00f2 essere allevato in acquario, anche se non \u00e8 particolarmente diffuso."}
{"id": "2148228", "revid": "149727", "url": "https://it.wikipedia.org/wiki?curid=2148228", "title": "Brodowin", "text": ""}
{"id": "2148229", "revid": "1573940", "url": "https://it.wikipedia.org/wiki?curid=2148229", "title": "Corydoras ambiacus", "text": "Corydoras ambiacus () \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dagli affluenti del Rio Ucayali (Ampiyacu, in Per\u00f9).\nDescrizione.\nPresenta un corpo leggermente compresso sull'addome e sui lati, che raggiunge una lunghezza massima di 4,9 cm. Le femmine sono mediamente pi\u00f9 grandi dei maschi. Sono presenti due ampie macchie nere, una alla base della pinna dorsale che a volte si estende su di essa e una che passa dall'occhio, sulla testa. Tra queste due macchie c'\u00e8 un'area arancione. Il corpo \u00e8 giallastro a puntini scuri.\nBiologia.\nComportamento.\nVive in gruppi e trascorre quasi tutto il suo tempo sul fondale.\nAlimentazione.\nHa dieta onnivora.\nAcquariofilia.\nPu\u00f2 essere allevato in acquario, in piccoli gruppi."}
{"id": "2148230", "revid": "125848967", "url": "https://it.wikipedia.org/wiki?curid=2148230", "title": "Aeroporto Internazionale di Teheran-Imam Khomeini", "text": "L'Aeroporto Internazionale Imam Khomeini , in persiano \u0641\u0631\u0648\u062f\u06af\u0627\u0647 \u0628\u06cc\u0646\u200c\u0627\u0644\u0645\u0644\u0644\u06cc \u0627\u0645\u0627\u0645 \u062e\u0645\u06cc\u0646\u06cc ed internazionalmente noto con la sua designazione in inglese Imam Khomeini International Airport, \u00e8 un aeroporto iraniano situato in prossimit\u00e0 dell'abitato di Soleymanabad, a circa 30\u00a0km a sud ovest di Teheran.\nStoria.\nVenne progettato per sostituire l'aeroporto Internazionale di Teheran-Mehrabad, sito nella zona ovest della citt\u00e0. La struttura \u00e8 attualmente designata Imam Khomeini (Khomeyni) in onore dell'ayatollah Ruhollah Khomeyni, leader della Rivoluzione iraniana del 1979."}
{"id": "2148231", "revid": "149727", "url": "https://it.wikipedia.org/wiki?curid=2148231", "title": "Neueh\u00fctte", "text": ""}
{"id": "2148232", "revid": "149727", "url": "https://it.wikipedia.org/wiki?curid=2148232", "title": "Sandkrug", "text": ""}
{"id": "2148233", "revid": "149727", "url": "https://it.wikipedia.org/wiki?curid=2148233", "title": "Senftenh\u00fctte", "text": ""}
{"id": "2148234", "revid": "149727", "url": "https://it.wikipedia.org/wiki?curid=2148234", "title": "Serwest", "text": ""}
{"id": "2148235", "revid": "1573940", "url": "https://it.wikipedia.org/wiki?curid=2148235", "title": "Corydoras amphibelus", "text": "Corydoras amphibelus \u00e8 un pesce d'acqua dolce appartenente alla famiglia Callichthyidae. Questa specie sembra essere molto rara e l'olotipo \u00e8 forse andato perduto.\nDistribuzione e habitat.\nProviene dal Per\u00f9 (Ampiyacu, nel bacino del Rio delle Amazzoni).\nDescrizione.\nL'olotipo misurava quasi 3 cm e probabilmente si trattava di un esemplare giovanile. \u00c8 stato descritto come simile a \"Corydoras zygatus\".\nBiologia.\nSconosciuta."}
{"id": "2148236", "revid": "547034", "url": "https://it.wikipedia.org/wiki?curid=2148236", "title": "Wickham (Hampshire)", "text": "Wickham \u00e8 un paese di 4.816 abitanti e una frazione di Winchester nella contea dell'Hampshire, situata nel sud dell'Inghilterra tra Southampton e Portsmouth, non distante dalla costa.\nIl paesaggio \u00e8 dominato dai campi e dai boschi ubicati intorno alla piccola cittadina."}
{"id": "2148237", "revid": "770813", "url": "https://it.wikipedia.org/wiki?curid=2148237", "title": "Eritrean Air Force", "text": "L'Aeronautica militare eritrea, internazionalmente nota come Eritrean Air Force, spesso abbreviata in ERAF, \u00e8 l'attuale braccio aeronautico delle Forze di Difesa Eritree.\nStoria ed espansione.\nL'aeronautica militare eritrea fu creata nel 1994, subito dopo la guerra di indipendenza. La maggior parte dei mezzi attuali \u00e8 composta da velivoli lasciati indietro dalle forze sconfitte dell'Etiopia.\nLa guerra Etiopia-Eritrea rese necessario l'acquisto di alcuni MiG-29 e durante la stessa guerra, furono catturati anche alcuni elicotteri da attacco etiopici. Nel 2000 l'aeronautica eritrea acquist\u00f2 8 Su-25 dalla Georgia e 6 MiG-29 dalla Moldavia. Nel 2003 furono acquistati anche alcuni Su-27.\nIl quartier generale della ERAF si trova nella capitale Asmara.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"Al novembre 2019, \"Aeronautica &amp; Difesa\" indicava in non pi\u00f9 di un esemplare efficiente tra i caccia Su-27 e MiG-29, bench\u00e9 ne figurino in organico quattro-cinque per tipo. Nel corso degli ultimi anni pare ci siano state molte diserzioni, e che la linea da addestramento sia basata solo sugli addestratori Zl\u00edn, perch\u00e9 anche tra gli MB-339 pare non ci siano pi\u00f9 esemplari in grado di volare.\" "}
{"id": "2148242", "revid": "729019", "url": "https://it.wikipedia.org/wiki?curid=2148242", "title": "Yateley", "text": "Yateley \u00e8 un paese di 15.663 abitanti della contea dell'Hampshire, in Inghilterra."}
{"id": "2148244", "revid": "1573940", "url": "https://it.wikipedia.org/wiki?curid=2148244", "title": "Corydoras approuaguensis", "text": "Corydoras approuaguensis \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\n\u00c8 endemico del bacino dell'Approuague, in Guyana francese, dove \u00e8 comune nel fiume Arataye. Vive in zone con fondali sabbiosi, pi\u00f9 raramente su fondo roccioso, e corrente piuttosto intensa.\nDescrizione.\nPresenta un corpo compresso sui lati e leggermente sull'addome che raggiunge una lunghezza massima di 5,7 cm. La colorazione \u00e8 rosata eccetto per una striatura verticale nera che passa dall'occhio e una macchia arancione dietro di essa. Sulla pinna caudale sono presenti striature nere. Le femmine sono di dimensioni maggiori dei maschi.\nComportamento.\nNuota in gruppi insieme a esemplari di \"Corydoras spilurus\", altra specie endemica del bacino dell'Approuague, e di \"Corydoras brevirostris\".\nAcquariofilia.\nNon \u00e8 una specie comune negli acquari."}
{"id": "2148245", "revid": "253269", "url": "https://it.wikipedia.org/wiki?curid=2148245", "title": "Benno F\u00fcrmann", "text": "F\u00fcrmann \u00e8 conosciuto per aver interpretato i film \"La principessa + il guerriero\" (2000) di Tom Tykwer e \"Joyeux No\u00ebl - Una verit\u00e0 dimenticata dalla storia\" (2005), dove interpreta il ruolo di Nikolaus Sprink, un tenore austriaco.\nBiografia.\nNato a Berlino nel 1972, dopo essere rimasto orfano a soli 15 anni esercita i mestieri pi\u00f9 diversi: da operaio a cameriere, da buttafuori a motociclista professionista. Nel 1987 trascorre sei settimane in ospedale a causa di un incidente accadutogli mentre faceva surf. Dopo il ricovero, decide di intraprendere la professione di attore.\nNel 1991 parte per New York, dove studia recitazione al Lee Strasberg Theater Institute. Tornato in Germania, debutta prima sul piccolo schermo con il film tv \"Schuld war nur der Bossa Nova\" (1992) di Bernd Schadewald, che lo diriger\u00e0 in molte altre pellicole, poi fa il suo esordio cinematografico nel film \"Die ungewisse Lage des Paradieses\" di Franziska Buch. Molto spesso compagno di set di attori come Til Schweiger, Niels-Bruno Schmidt, J\u00fcrgen Vogel e Franka Potente, si impone all'attenzione del cinema europeo inizialmente con due pellicole, \"Anatomy\" (2000) e il drammatico \"La principessa + il guerriero\" (2000) di Tom Tykwer, entrambe accanto a Franka Potente. Successivamente recita in progetti pi\u00f9 internazionali come \"La setta dei dannati\" (2003).\nDoppiatore di Sinbad nella versione tedesca di \"Sinbad - La leggenda dei sette mari\" (2003), \u00e8 accanto a Max von Sydow ne \"La saga dei Nibelunghi\" (2004), poi diventa soldato in \"Joyeux No\u00ebl - Una verit\u00e0 dimenticata dalla storia\" (2005) e recita nel film \"Sopravvivere coi lupi\" (2007). Nel 2008 recita accanto a John Malkovich in \"Mutant Chronicles\" (2008) e con Susan Sarandon in \"Speed Racer\" (2008). Malgrado la sua costante presenza nelle produzioni americane, continua a vivere a Berlino con la sua compagna e la figlia Zoe. Molto popolare in Germania, riesce a creare un equilibrio fra fragilit\u00e0, vulnerabilit\u00e0 e tragedia, caratteristiche che fanno di lui uno dei pi\u00f9 credibili attori tedeschi nel genere epico."}
{"id": "2148246", "revid": "300067", "url": "https://it.wikipedia.org/wiki?curid=2148246", "title": "Roy Hibbert", "text": "Biografia.\nHibbert \u00e8 nato a Queens, New York da Roy senior e da Patty Hibbert. Ha cominciato a giocare a basket su suggerimento dei genitori dopo aver provato golf, tennis e pianoforte.\nCarriera.\nCollege.\nHa frequentato la Georgetown University, universit\u00e0 dalla quale sono usciti grandi centri come Alonzo Mourning, Patrick Ewing e Dikembe Mutombo ed aveva intenzione all'inizio di rendersi eleggibile gi\u00e0 nel Draft NBA 2007, ma ha poi cambiato idea affermando che il suo cuore era ancora l\u00e0 e che aveva ancora molto da fare in quell'universit\u00e0.\nNBA.\n\u00c8 stato selezionato come diciassettesima scelta nel primo giro del Draft NBA 2008 dai Raptors, salvo poi essere coinvolto nello scambio che ha portato Hibbert, T.J. Ford e Radoslav Nesterovi\u010d ai Pacers in cambio di Jermaine O'Neal e Nathan Jawai.\nNella stagione 2011-2012 gli Indiana Pacers sono protagonisti di una grande stagione che li porta al terzo posto a Est, Hibbert \u00e8 una delle stelle del team, e chiude la regular season con 12,8 punti di media e 8,8 rimbalzi, migliorandosi ancora rispetto alle passate stagioni; \u00e8 inoltre quinto in NBA per stoppate a partita (1,97). Il 24 febbraio 2012 partecipa al suo primo All Star Game. Nel luglio 2015 passa ai Los Angeles Lakers, chiudendo la stagione a 5,9 punti e 4,9 rimbalzi in 23 minuti a partita.\nIl 2 febbraio 2017 viene ceduto ai Milwaukee Bucks, che dopo 24 giorni lo hanno ceduto ai Denver Nuggets.\nRoy Hibbert annuncia il suo ritiro dal basket giocato il 17 luglio 2018 dopo essere stato senza squadra per un anno.\nStatistiche.\n\"Statistiche aggiornate al 9 novembre 2014\""}
{"id": "2148247", "revid": "92723", "url": "https://it.wikipedia.org/wiki?curid=2148247", "title": "Traslitterazione dell'armeno", "text": "I sistemi di traslitterazione dell'armeno consentono di trascrivere le lettere dell'alfabeto armeno in lettere latine (romanizzazione).\nSistemi di traslitterazione.\nH\u00fcbschmann-Meillet (1913).\nLa traslitterazione di H\u00fcbschmann-Meillet \u00e8 normalmente usata per la letteratura armena classica.\nUsa un punto sovrascritto per indicare le aspirate, \"t\u1ffe, ch\u1ffe, \u010d\u1ffe, p\u1ffe, k\u1ffe\" ma l'uso di tale segno \u00e8 sempre stato complicato, soprattutto con la macchina per scrivere e poi con le tastiere dei computer. In alcuni documenti \u00e8 stato sostituito dal carattere accento grave ` (U+0060) oppure dall'apostrofo ' (U+0027) o anche il mezzo circolo sinistro \u02bf (U+02BF).\nBGN/PCGN (1981).\nLo standard BGN (Board on Geographic Names degli USA)/PCGN (Permanent Committee on Geographical Names del Regno Unito) adotta un singolo apice per indicare le aspirate, \"t', ch', ts', p', k\u2019\", perdendo un po' il significato originale di spirito aspro.\nAlcune lettere armene hanno diverse traslitterazioni, a seconda del contesto:\nISO 9985 (1996).\nL'ISO 9985 \u00e8 lo standard internazionale per la traslitterazione dell'alfabeto armeno moderno. Come nello standard BGN/PCGN, il singolo apice \u00e8 utilizzato per indicare le aspirate.\nLo standard \u00e8 reversibile, in quanto evita l'uso di digrammi ed \u00e8 un ritorno parziale al sistema di H\u00fcbschmann-Meillet. Ad esempio, una differenza \u00e8 la \"\u010d\", indicante \u0579 che in H\u00fcbschmann-Meillet invece indica la \u0573.\nQuesto sistema \u00e8 raccomandato per la trascrizione internazionale di testi armeni ed \u00e8 la base della traslitterazione dei nomi (topografici e di persona) armeni, poich\u00e9 si avvicina molto allo standard ISO/IEC 8859-2 usato per codificare gli alfabeti dell'Europa centrale.\nALA-LC (1997).\nLo standard ALA (American Library Association)-LC (Library of Congress) \u00e8 ampiamente compatibile con quello BGN/PCGN ma ritorna all'indicazione delle aspirate con il singolo apice (o anche il semicircolo sinistro\u02bf U+02BF).\nIn questo standard si distingue la traslitterazione dell'armeno orientale da quella dell'armeno occidentale per meglio aderire alla pronuncia: in armeno orientale: \"b\" , \"g\", \"d\", \"dz\" e \"ch\".\nin armeno occidentale: \"p\", \"k\", \"t\", \"ts\" e \"j\".\nAd ogni modo e per rendere la traslitterazione meno ambigua e reversibile,\nASCII puro.\nSpesso nei siti web viene utilizzata una traslitterazione non standard, quindi deprecabile, dovuta al fatto di utilizzare le tastiere dei computer, basate solitamente sui soli caratteri ASCII.\nTipicamente per le lettere \u053a/\u056a, \u0541/\u0571, \u0542/\u0572, \u0543/\u0573, \u0547/\u0577, \u0548/\u0578, \u0549/\u0579, \u054c/\u057c si usano rispettivamente i digrammi: \"zh, dz, gh, tw, sh, vo, ch, rr\" per l'armeno classico e quello orientale; \"zh, dz, tz, gh, j, sh, vo, ch, rr\" per quello occidentale.\nLe aspirate si indicano generalmente aggiungendo un apice che per\u00f2 si confonde con altri utilizzi.\nTavola di traslitterazione.\nAlcune lettere armene hanno una pronuncia diversa tra l'armeno orientale e quello occidentale e la traslitterazione riflette questa differenza. Ci\u00f2 \u00e8 evidenziato nella tabella che segue tramite le diverse colorazioni: su sfondo verde la versione armeno orientale, su sfondo verde la versione occidentale, su sfondo bianco le invarianti.\nInoltre esistono lettere traslitterate in modo diverso a seconda del contesto e sono indicate su sfondo rosso.\nLa scrittura armena include anche alcuni digrammi che sono spesso scritti con legature opzionali ma solo in minuscolo: \u0587 per \u0565\u0582, \ufb13 per \u0574\u0576, \ufb14 per \u0574\u0565, \ufb15 per \u0574\u056b, \ufb16 per \u057e\u0576 e \ufb17 per \u0574\u056d.\nQuando si incontrano tali legature si traslitterano decomponendo le singole lettere."}
{"id": "2148248", "revid": "74801", "url": "https://it.wikipedia.org/wiki?curid=2148248", "title": "Southsea", "text": "Southsea \u00e8 una frazione di Portsmouth, nella contea inglese dell'Hampshire.\nQui nacquero il militare Edward Fegen e l'attore, sceneggiatore, regista e cantante Peter Sellers.\nUn tempo dotata di un proprio consiglio, nel 2010 la localit\u00e0 vot\u00f2 per la gestione integrale da parte del consiglio comunale di Portsmouth."}
{"id": "2148252", "revid": "110157", "url": "https://it.wikipedia.org/wiki?curid=2148252", "title": "Gianni di Calais", "text": "Gianni di Calais \u00e8 un melodramma semiserio in tre atti di Gaetano Donizetti, composto nel 1828 su libretto di Domenico Gilardoni.\nLa prima rappresentazione ebbe luogo a Napoli il 2 agosto 1828: buona parte del successo dell'opera fu dovuta all'interpretazione dei due celebri cantanti Antonio Tamburini, per il quale Donizetti aveva appositamente scritto la parte di Rustano, e Giovanni Battista Rubini, che impersonava il protagonista.\nTrama.\nPortogallo. La duchessa Adelina incontra nottetempo, sulla spiaggia, una donna mascherata con un bambino: la sconosciuta si rivela essere la sua amica Metilda, figlia del re, fuggita per non dover sposare Rogiero; durante la sua fuga avrebbe rischiato di cadere prigioniera dei pirati se non fosse stata soccorsa dall'armatore Gianni di Calais, divenuto poi suo sposo. Nessuno sa che la donna \u00e8 la figlia del re, tranne il fedele amico di Gianni, Rustano.\nArriva Gianni, e le vele della sua nave riportano l'immagine della moglie e del figlio. Questo fa s\u00ec che venga chiamato a corte, dal sovrano in cerca della figlia: \u00e8 qui che Gianni viene a sapere dell'identit\u00e0 della moglie. Compare proprio Metilda, e vedendola Rogiero, furibondo, medita vendetta. Fa rapire il figlio di Gianni e Metilda, che viene per\u00f2 prontamente salvato da Rustano. Il re punisce Rogiero, e Gianni pu\u00f2 riabbracciare sua moglie."}
{"id": "2148253", "revid": "729019", "url": "https://it.wikipedia.org/wiki?curid=2148253", "title": "Ringwood", "text": "Ringwood \u00e8 un paese di 12.567 abitanti della contea dell'Hampshire, in Inghilterra."}
{"id": "2148254", "revid": "984922", "url": "https://it.wikipedia.org/wiki?curid=2148254", "title": "Diane Thomas", "text": "Biografia.\nLavorava come cameriera e nel contempo scriveva sceneggiature. L'occasione arriv\u00f2 quando propose il soggetto e la sceneggiatura che avrebbero dato vita al film di Robert Zemeckis \"All'inseguimento della pietra verde\" nel 1984. \nMor\u00ec sei settimane prima di scrivere il sequel del film, \"Il gioiello del Nilo\". La Porsche su cui viaggiava, guidata dal suo compagno in stato di ebbrezza, si ribalt\u00f2 uccidendola sul colpo. L'incidente, secondo Michael Douglas, \u00e8 avvenuto alla \"Pacific Coast Highway\" in California."}
{"id": "2148255", "revid": "767487", "url": "https://it.wikipedia.org/wiki?curid=2148255", "title": "Terrore a Lakewood", "text": "Terrore a Lakewood \u00e8 un film TV del 1977, diretto dal regista Robert Scheerer. Noto in versione originale anche con il titolo \"Ants\", il film \u00e8 conosciuto in italiano con il titolo alternativo Formiche - Terrore a Lakewood.\nTrama.\nUn esercito di formiche assale un albergo pieno di turisti."}
{"id": "2148256", "revid": "7336", "url": "https://it.wikipedia.org/wiki?curid=2148256", "title": "Colle della Guardia", "text": ""}
{"id": "2148258", "revid": "108558635", "url": "https://it.wikipedia.org/wiki?curid=2148258", "title": "Emsworth", "text": "Emsworth \u00e8 un paesino di 9.737 abitanti, frazione di Havant nella contea dell'Hampshire, in Inghilterra."}
{"id": "2148262", "revid": "135224", "url": "https://it.wikipedia.org/wiki?curid=2148262", "title": "Lungoparma", "text": ""}
{"id": "2148264", "revid": "154893", "url": "https://it.wikipedia.org/wiki?curid=2148264", "title": "Parma di Lago Santo", "text": ""}
{"id": "2148267", "revid": "154893", "url": "https://it.wikipedia.org/wiki?curid=2148267", "title": "Parma di Badignana", "text": ""}
{"id": "2148268", "revid": "125239752", "url": "https://it.wikipedia.org/wiki?curid=2148268", "title": "Ibis", "text": ""}
{"id": "2148269", "revid": "1543377", "url": "https://it.wikipedia.org/wiki?curid=2148269", "title": "Mike Riley", "text": "Carriera.\nRiley \u00e8 diventato arbitro nel 1980 nella regione di Rotherham. Nel 1994 debutta come arbitro nella Football League e due anni dopo, nel 1996, arriva in Premier League. Nel 1999 diviene internazionale e nel 2003 venne promosso nella categoria Elite degli arbitri UEFA. In ambito nazionale ha arbitrato la finale della FA Cup del 2002, della Carling Cup del 2004 e quella dei playoff della Football League nel 2005.\nIn ambito internazionale invece ha partecipato al Campionato europeo di calcio 2004 dirigendo due gare della fase a gironi (Svezia-Bulgaria e Germania-Lettonia).\nNel marzo 2006 \u00e8 protagonista, suo malgrado, di una polemica: all'indomani della partita dei quarti di finale di Coppa UEFA tra Levski Sofia e , il dirigente bulgaro Todor Batkov, scontento per l'arbitraggio di Riley, lo evoca bollandolo come \"quell'omosessuale inglese\". Immediate arrivano le difese della Federazione calcio britannica a tutela del proprio associato.\nNel 2007 Riley \u00e8 stato invitato a dirigere la finale della Hong Kong FA Cup South China-Happy Valley. \u00c8 stata vinta dal South China per 3-1.\nDa settembre 2009 \u00e8 diventato manager degli arbitri della Premier League inglese, appendendo quindi il fischietto al chiodo.\nDal 1\u00ba gennaio 2012 entra a far parte della Commissione Arbitrale FIFA e si occuper\u00e0 di sviluppo e formazione degli arbitri."}
{"id": "2148270", "revid": "74801", "url": "https://it.wikipedia.org/wiki?curid=2148270", "title": "Fareham", "text": "Fareham \u00e8 un paese nella contea dell'Hampshire, in Inghilterra, situato tra le citt\u00e0 di Southampton e Portsmouth. La localit\u00e0 \u00e8 sede di un distretto, il quale incorpora Portchester, Stubbington, Hill Head, Titchfield, Warsash e Locks Heath.\nL'industria di Fareham nel passato si basava principalmente sull'estrazione dell'argilla per la produzione di mattoni, tegole e comignoli. Questo retaggio \u00e8 ricordato con, ad esempio, il nome della strada Kiln Road. L'esempio pi\u00f9 famoso di un edificio costruito con i \"mattoni rossi di Fareham\" \u00e8 la Royal Albert Hall a Londra. Oggigiorno l'attivit\u00e0 economica principale \u00e8 il commercio, che impiega il 15% della popolazione locale.\nFareham si trova all'estremit\u00e0 nord ovest del golfo di Portsmouth dove scorre il fiume di Wallington nell'insenatura di Fareham. Sono ancora in esistenza edifici che in passato sfruttavano le maree per creare energia utile per macinare il grano, ma che oggi sono utilizzati per altri scopi. La marina militare opera ancora a Fareham con la scuola per la formazione tecnica e per la preparazione militare, HMS Collingwood, che prepara e ospita ben oltre marinai inglesi e da tutto il mondo. Diede i natali al musicista John Goss (1800-1880)."}
{"id": "2148274", "revid": "767487", "url": "https://it.wikipedia.org/wiki?curid=2148274", "title": "Hide and Seek (Plastic Tree)", "text": " \u00e8 il primo album della rock band visual kei giapponese Plastic Tree. \u00c8 stato pubblicato il 10 luglio 1997 in una sola edizione al prezzo di 3'059 \u00a5 dalla Warner Music Japan.\nNel 2012, in occasione del 15ennale dell'album, i Plastic Tree ne hanno registrato una nuova versione completamente riarrangiata intitolata \"Hide and Seek (Rebuild)\" ed inclusa come disco bonus nel dodicesimo album in studio \"Ink\".\nTracce.\nTutti i brani sono testo di Ry\u016btar\u014d Arimura e musica di Tadashi Hasegawa.\nDopo il titolo \u00e8 indicato fra parentesi \"()\" la grafia originale del titolo."}
{"id": "2148275", "revid": "1833487", "url": "https://it.wikipedia.org/wiki?curid=2148275", "title": "Lymington and Pennington", "text": "Lymington and Pennington \u00e8 un centro abitato di 14.000 abitanti della contea dell'Hampshire, in Inghilterra."}
{"id": "2148277", "revid": "1318658", "url": "https://it.wikipedia.org/wiki?curid=2148277", "title": "S\u00e8vres - Babylone (metropolitana di Parigi)", "text": "S\u00e8vres \u2014 Babylone \u00e8 una stazione sulle linee 10 e 12 della Metropolitana di Parigi ed \u00e8 ubicata ai margini fra il VI e il VII \"arrondissement\" di Parigi.\nLa stazione.\nLa stazione venne aperta nel 1910 e prese il nome della \"rue de S\u00e8vres\" che \u00e8 l'antica strada che nel XIII secolo conduceva alla citt\u00e0 di S\u00e8vres cos\u00ec come la \"rue de Babylone\" era un'antica strada che si perdeva nella regione di Grenelle, e che dopo il 1673 diede il nome al vescovo di Babylone che fu Bernard de Sainte-Th\u00e9r\u00e8se.\nIn origine, la stazione della linea 10 attuale (CMP) si sarebbe dovuta chiamare \"\u00abBabylone\u00bb\", e la stazione della linea 12 attuale (Nord-Sud) si sarebbe dovuta chiamare \"\u00abS\u00e8vres\u00bb\". La citt\u00e0 obblig\u00f2 le due compagnie a fare una stazione comune, ma le due societ\u00e0, che mal digerirono questa imposizione, misero alla stazione della linea 10 delle targhe indicanti \"\u00ab-Babylone\u00bb\" (\"\u00abBabylone\u00bb\" pi\u00f9 grosso), e a quella della linea 12 \"\u00abS\u00e8vres-\u00bb\" (\"\u00abS\u00e8vres\u00bb\" pi\u00f9 grosso)."}
{"id": "2148279", "revid": "367445", "url": "https://it.wikipedia.org/wiki?curid=2148279", "title": "Sonic (seconda serie animata 1993)", "text": "Sonic (\"Sonic the Hedgehog\") chiamato anche Sonic the Hedgehog SatAM, \u00e8 una serie televisiva a cartoni animati prodotta da DiC Entertainment e Sega Corporation in collaborazione con Reteitalia e Telecinco, basata sul personaggio videoludico Sonic. \u00c8 la seconda serie basata sul franchise dopo \"Sonic\", prodotta dallo stesso studio; mentre la prima era nota per i suoi colori brillanti e l'umorismo stravagante, questa serie si caratterizza invece per le sue storie dai toni pi\u00f9 cupi e drammatici.\n\u00c8 composta da 2 stagioni per un totale di 26 episodi. \u00c8 stata trasmessa negli Stati Uniti da ABC nella fascia oraria del sabato mattina (abbreviato in \"SatAM\", da cui deriva il secondo titolo) riscuotendo molto successo, con ben 4.8 milioni di ascolti. Era prevista una terza stagione, ma fu cancellata, nonostante l'ultimo episodio fosse terminato con un cliffhanger.\n\u00c8 stata trasmessa in Italia su Italia 1 nel 1994 e poi replicata su Fox Kids nel 2004, su Boing nel 2005 e su Frisbee e K2 nel 2010.\nTrama.\nLa serie \u00e8 ambientata su Mobius, un pianeta distopico e post-apocalittico governato in maniera pi\u00f9 tirannica dal malvagio Dottor Julian Nick (Robotnik). Egli in precedenza era il capo del Ministero della guerra della pacifica citt\u00e0 di Mobotropolis; assistito da suo nipote Caciotta, fece un colpo di Stato e con un esercito di robot soffi\u00f2 il trono al benevolo re Acorn. Dopo aver ribattezzato la citt\u00e0 Robotropolis, imprigion\u00f2 il re in una vuota dimensione (\"\"Void\") e trasform\u00f2 ogni essere vivente in un suo robot servitore tramite uno speciale macchinario.\nAlcuni superstiti si rifugiarono nel villaggio Knothole e unirono le forze nei combattenti per la libert\u00e0 (Freedom Fighters), ribelli intenti a fermare Robotnik e Caciotta una volta per tutte e riportare Mobius alla libert\u00e0 di un tempo. Tra essi ci sono Sonic the Hedgehog, un riccio dalla velocit\u00e0 supersonica, protagonista della serie, e Sally Acorn, figlia del precedente re di Mobius. Il team nel corso dell'avventura cercher\u00e0 di fermare i due antagonisti e le loro creature meccaniche.\nDurante la prima e la seconda stagione (10 anni dopo il colpo di Stato), Robotnik formula diversi piani per sbarazzarsi dei ribelli, come tentare di scoprire i loro nascondigli, creare un macchinario in grado di distruggere i tessuti viventi, e inquinare l'atmosfera del pianeta con pioggia tossica. Inutile dire che Sonic e gli altri riescono ogni volta a sventare i suoi piani. Si scoprir\u00e0 poi che il Dottor Robotnik un tempo era l'assistente di un potente e malvagio stregone chiamato Ixis Naugus, con cui ha scoperto la vuota dimensione \"Void\". Egli trad\u00ec Naugus imprigionandocelo dentro, ma temendo sempre che possa essere liberato. I protagonisti verranno a sapere che l\u00ec dentro c'\u00e8 imprigionato anche il vero re, padre di Sally, e tenteranno di salvarlo. Dopo essere stati perseguitati da Naugus (intento anche a vendicarsi di Robotnik) Sonic e gli altri abbandoneranno la vuota dimensione, ma il re non potr\u00e0 fare altrettanto, che con gran dispiacere dovr\u00e0 ancora una volta dire addio alla figlia.\nNell'ultima puntata, Robotnik cerca di realizzare il suo ultimo piano: desertificate Mobius sfruttando la sua macchina del giudizio universale. I combattenti per la libert\u00e0 si preparano quindi per la battaglia finale, durante il quale Sonic e Sally ritroveranno i pezzi delle \"Deep Power Stones\", un paio di pietre in grado di donare al suo possessore incredibili poteri. Sfruttando questo potere, i due riescono a distruggere la macchina del giudizio universale e l'intera base di Robotnik. Mentre la base viene distrutta, Robotnik fugge sconfitto a bordo di un'astronave, sproloquiando nel frattempo il suo odio verso Sonic a suon di grida; il suo destino \u00e8 sconosciuto, mentre Caciotta si ritira in una capsula. Ora che i ribelli hanno trionfato, la pace \u00e8 tornata, e Sonic e Sally si baciano, rivelando il loro amore. Tuttavia non \u00e8 finita: dalle macerie della base riemerge la capsula di Caciotta, che ridendo in modo malefico si prepara a prendere il posto di Robotnik, e non sar\u00e0 da solo, poich\u00e9 ha liberato Naugus. La serie termina con questo cliffhanger.\nMedia.\nFumetti.\nLa longeva serie a fumetti \"Sonic the Hedgehog\" della Archie Comics \u00e8 ispirata ai personaggi della serie televisiva. Le storie dei primi numeri si ispirano agli episodi originali e uscirono in parallelo ad essi, per poi distaccarsi e assumere una trama autonoma. Una parte di essi si incentra sulla battaglia contro il malvagio stregone Ixis Naugus, suggerendo che si tratti di un adattamento della terza stagione mai realizzata. Da essa sono stati ricavati tre spin off, dei quali solo uno, tra tutte le pubblicazioni del franchise cartaceo \u00e8 stato pubblicato in Italia.\nDopo l'uscita di nel 2008, Ken Penders, un ex-sceneggiatore della serie, registr\u00f2 i diritti d'autore dei personaggi originali da lui creati presso l'ufficio americano e fino al 2013 sporse una serie di cause legali alla Archie e alla Electronic Arts per una violazione di copyright ed ebbe la meglio. Per questo motivo, il fumetto ha subito un reboot, stavolta pi\u00f9 canonico alla serie originale giapponese e i personaggi originali creati dagli ex-scrittori sono stati scartati, mentre quelli principali e ricorrenti hanno subito un redesign curato da Ian Flynn\nA luglio 2017 il fumetto \u00e8 stato cancellato dopo 24 anni e ad aprile 2018 \u00e8 iniziata la pubblicazione di uno nuovo dalla IDW Publishing.\nVideogiochi.\nNel livello \"Trapped Alive\" del videogioco \"Sonic the Hedgehog Spinball\" compaiono i Freedom Fighters, gli amici di Sonic in questa serie animata, pi\u00f9 precisamente Bunnie Rabbot, Sally Acorn, Muttski e Rotor assieme a Tails.\nInoltre durante lo sviluppo del gioco cancellato \"Sonic X-treme\", tra le idee iniziali si era pensato di introdurre una storia ispirata al cartone animato ma il progetto non and\u00f2 mai in porto e venne abbandonato.\nAccoglienza.\nLo show debutt\u00f2 in nona posizione tra i programmi pi\u00f9 visti del periodo, con oltre 4.8 ascolti.\nIl sito web USGamer critic\u00f2 il personaggio di Antonie poich\u00e9 considerato uno stereotipo, mentre IGN defin\u00ec lo show un \"So bad, it's so good\"."}
{"id": "2148280", "revid": "729019", "url": "https://it.wikipedia.org/wiki?curid=2148280", "title": "Odiham", "text": "Odiham \u00e8 un paese di 4.406 abitanti della contea dell'Hampshire, in Inghilterra."}
{"id": "2148287", "revid": "21880", "url": "https://it.wikipedia.org/wiki?curid=2148287", "title": "Parco dei Cento Laghi", "text": ""}
{"id": "2148288", "revid": "729019", "url": "https://it.wikipedia.org/wiki?curid=2148288", "title": "Brockenhurst", "text": "Brockenhurst \u00e8 un paese dell'Hampshire, in Inghilterra."}
{"id": "2148290", "revid": "88812", "url": "https://it.wikipedia.org/wiki?curid=2148290", "title": "Giardini romani", "text": ""}
{"id": "2148291", "revid": "74801", "url": "https://it.wikipedia.org/wiki?curid=2148291", "title": "Eastleigh", "text": "Eastleigh \u00e8 una localit\u00e0 dell'Hampshire, in Inghilterra. Eastleigh dista circa 2 miglia () da Southampton e 4 miglia () da Winchester. \u00c8 la sede del governo del locale distretto della Borough of Eastleigh.\nSi colloca all'interno della Agglomerazione di Southampton, con abitanti."}
{"id": "2148296", "revid": "729019", "url": "https://it.wikipedia.org/wiki?curid=2148296", "title": "Bishop's Waltham", "text": "Bishop's Waltham \u00e8 una frazione di 6.550 abitanti della citt\u00e0 di Winchester nella contea dell'Hampshire, in Inghilterra."}
{"id": "2148297", "revid": "729019", "url": "https://it.wikipedia.org/wiki?curid=2148297", "title": "New Milton", "text": "New Milton \u00e8 una cittadina di 23.000 abitanti della contea dell'Hampshire, in Inghilterra."}
{"id": "2148298", "revid": "729019", "url": "https://it.wikipedia.org/wiki?curid=2148298", "title": "Milford-on-Sea", "text": "Milford-on-Sea \u00e8 un paese di 5.000 abitanti della contea dell'Hampshire, in Inghilterra."}
{"id": "2148303", "revid": "6923", "url": "https://it.wikipedia.org/wiki?curid=2148303", "title": "Torre di via Cristoforo Colombo", "text": "La torre di via Cristoforo Colombo \u00e8 una torre situata a Castiglione della Pescaia, nella provincia di Grosseto, in Toscana.\nStoria.\nEdificata lungo il circuito delle antiche mura pisane di Castiglione della Pescaia risalenti al X secolo, la torre di guardia fu costruita a protezione del lato del borgo che prospetta verso il canale ed il mare. Parte del suo aspetto le \u00e8 stato conferito da una probabile ricostruzione avvenuta nella prima met\u00e0 del XII secolo.\nIl successivo graduale abbandono dell'antico insediamento a vantaggio del borgo sopraelevato determin\u00f2 un lento ed inesorabile declino della struttura turriforme, che tuttavia si \u00e8 ben conservata nel corso dei secoli a differenza dell'antica cinta muraria eretta dai Pisani nella parte bassa.\nDurante il XX secolo, la torre si \u00e8 venuta a trovare addossata ad altri fabbricati eretti durante l'espansione urbanistica novecentesca verso l'area in cui in epoca alto-medievale sorgeva il perduto insediamento abitativo costruito dai Pisani.\nDescrizione.\nLa torre di via Cristoforo Colombo, assieme alla torre Lilli e ai resti di un altro edificio turriforme in via delle Vacche, \u00e8 una delle torri difensive supersititi delle perdute mura pisane. Si presenta a pianta quadrata, con basamento a scarpa nella parte angolare che non \u00e8 rimasta addossata agli edifici di epoca novecentesca. Il fabbricato turriforme \u00e8 ben riconoscibile per le strutture murarie esterne interamente rivestite in pietra.\nLa torre si sviluppa su tre livelli contigui e risulta frazionata in varie unit\u00e0 abitative a seguito del cambio di destinazione avvenuto in epoca moderna. Nonostante sia stato parzialmente alterato il suo aspetto originario viste le diverse funzioni a cui \u00e8 stata adibita, la torre \u00e8 ben visibile dal lungocanale grazie agli inconfondibili elementi stilistici che la contraddistinguono."}
{"id": "2148304", "revid": "2138421", "url": "https://it.wikipedia.org/wiki?curid=2148304", "title": "Giambattista Rubini", "text": "Biografia.\nEra secondogenito di Donato e di Cristina Medici. I Rubini erano una famiglia cittadinesca di ascendenze bergamasche, ma nel 1646 avevano acquistato il titolo di patrizi.\nA spianare la sua carriera ecclesiastica fu per\u00f2 la parentela con gli Ottoboni (anch'essi recentemente entrati nella nobilt\u00e0): la nonna paterna era infatti Cristina Ottoboni, sorella di Pietro che nel 1689 sarebbe divenuto papa Alessandro VIII. Gi\u00e0 verso il 1660 era a Brescia al seguito dello zio, che in quel periodo era vescovo di quella diocesi.\nNel 1662 si laure\u00f2 \"in utroque iure\" all'Universit\u00e0 di Padova, quindi divenne canonico del capitolo della cattedrale di Padova. In seguito cominci\u00f2 a fare carriera nella Curia Romana, ricalcando sostanzialmente il percorso dell'Ottoboni che continuava a garantirgli la propria protezione. Referendario delle due Segnature, fu poi governatore presso varie citt\u00e0 (Spoleto, Fabriano, Frosinone, Viterbo, Macerata) e province (Campagna e Marittima, Umbria, Marca). Il 10 settembre 1683 ricevette gli ordini minori, il 12 settembre il suddiaconato ed il 19 settembre il diaconato. Il 21 settembre 1683 venne ordinato sacerdote.\nEletto vescovo di Vicenza il 15 maggio 1684, venne consacrato il 21 maggio successivo a Roma per mano del cardinale Alessandro Crescenzi.\nLo zio, appena divenuto pontefice, lo nomin\u00f2 cardinale segretario di Stato nell'ottobre 1689, carica che ricopr\u00ec fino al 1691: fu creato quindi cardinale presbitero nel concistoro del 13 febbraio 1690, con il titolo di San Lorenzo in Panisperna (poi cambiato con quello di San Marco nel 1706). Partecip\u00f2 al conclave del 1700, che elesse papa Clemente XI. Fu camerlengo del Collegio Cardinalizio dal 1703 al 1704.\nMor\u00ec il 17 febbraio 1707 alle 23.00, nel Palazzo della Cancelleria Apostolica a Roma. La sua salma venne esposta nella basilica di San Marco a Roma ove ebbero luogo anche i funerali il 19 febbraio e l\u00ec venne tumulata, di fronte alla cappella del Santissimo Sacramento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2148306", "revid": "21013478", "url": "https://it.wikipedia.org/wiki?curid=2148306", "title": "East Cowes", "text": ""}
{"id": "2148307", "revid": "287204", "url": "https://it.wikipedia.org/wiki?curid=2148307", "title": "Madonna dell'Acero", "text": ""}
{"id": "2148308", "revid": "7336", "url": "https://it.wikipedia.org/wiki?curid=2148308", "title": "Poggioflorato", "text": ""}
{"id": "2148309", "revid": "110157", "url": "https://it.wikipedia.org/wiki?curid=2148309", "title": "Vorarlberger Fu\u00dfball-Verband", "text": "La Vorarlberger Fu\u00dfball-Verband \u00e8 la federazione calcistica dello stato federato austriaco del Vorarlberg. Fondata nel 1920, \u00e8 una delle 9 federazioni regionali che compongono la \u00d6FB.\nOrganizza ogni anno un proprio campionato e una coppa riservati alle squadre affiliate, oltre ai tornei femminili e giovanili.\nStoria.\nLa storia del calcio nel Vorarlberg risale al 1907 quando fu fondato il Lustenau 07. Due anni dopo, nel 1909, la Alpenl\u00e4ndischen Fu\u00dfballverband organizza il primo campionato \"del Tirolo e del Vorarlberg\", la cui finale si disput\u00f2 tra lo stesso Lustenau 07 e il Fu\u00dfball Innsbruck. La gara si gioc\u00f2 il 24 ottobre 1909 presso la \"Klosterkaserne\" di Innsbruck e fu vinta dai locali per 3-2.\nL'attivit\u00e0 fu interrotta ben prima della Grande Guerra, cos\u00ec la Federazione nacque ufficialmente solo il 4 luglio 1920 a Dornbirn, presso l'\"Hotel Rhomberg\".\nDopo la seconda guerra mondiale le attivit\u00e0, che erano state sospese, ripresero con rinnovato vigore, e la sede fu spostata a Hohenems, dove si trova tuttora.\nOggi organizza i campionati a livello regionale, la coppa del Vorarlberg, e i tornei equivalenti a livello giovanile e femminile (creato nel 1991). Conta 98 societ\u00e0 affiliate.\nStruttura dei campionati.\nMaschili.\nVorarlberg Liga.\n\u00c8 il massimo campionato regionale, composto da un girone unico di 14 squadre, la vincente \u00e8 promossa in Regionalliga, retrocesse le ultime quattro classificate.\nLandesliga.\nGirone unico a cui afferiscono 14 societ\u00e0, le prime due classificate sono promosse nella Vorarlberg Liga, retrocesse le ultime quattro classificate.\n1. Landesklasse.\nComposta da un girone unico di 14 societ\u00e0, in cui le prime due classificate vengono promosse in Landesliga, e le ultime quattro retrocedono.\n2. Landesklasse.\nCome la precedente, si compone di un girone unico di 14 societ\u00e0, in cui le prime due classificate vengono promosse in 1. Landesklasse, e le ultime quattro retrocedono.\n3. Landesklasse.\nGirone unico di 14 squadre, le prime due sono promosse in 2. Landesklasse, retrocedono le ultime quattro classificate.\n4. Landesklasse.\nComposta da due raggruppamenti (\"Oberland\" e \"Unterland\") da 14 squadre l'uno, le vincenti dei raggruppamenti ottengono la promozione alla categoria superiore.\nFemminili.\nFrauen Vorarlberg Liga.\nIl campionato \u00e8 composto da un girone unico di sei squadre. La vincitrice si qualifica per gli spareggi-promozione in Frauen 2. Liga.\nFrauen Landesliga.\nGirone unico di 7 squadre. Promossa alla categoria superiore la vincitrice.\nAlbo d'oro.\nCoppa.\nLa competizione \u00e8 attualmente nota come \"VFV-TOTO-Cup\" per motivi di sponsor."}
{"id": "2148310", "revid": "767487", "url": "https://it.wikipedia.org/wiki?curid=2148310", "title": "L'esperimento del dottor Zagros", "text": "L'esperimento del dottor Zagros (\"Twice-Told Tales\") \u00e8 un film del 1963, diretto dal regista Sidney Salkow.\nI tre episodi del film sono tratti dalle opere di Nathaniel Hawthorne: \"L'esperimento del dott. Heidegger\" (dalla raccolta \"Racconti narrati due volte\", 1837), \"La figlia di Rappaccini\" (da \"Muschi di un vecchio presbiterio\", 1846) e \"La casa dei sette abbaini\" (dal romanzo omonimo del 1851)."}
{"id": "2148311", "revid": "729019", "url": "https://it.wikipedia.org/wiki?curid=2148311", "title": "Ventnor", "text": "Ventnor \u00e8 un paese di 7.000 abitanti della contea dell'Isola di Wight, in Inghilterra."}
{"id": "2148314", "revid": "239447", "url": "https://it.wikipedia.org/wiki?curid=2148314", "title": "Voralberger Fu\u00dfball-Verband", "text": ""}
{"id": "2148316", "revid": "1305772", "url": "https://it.wikipedia.org/wiki?curid=2148316", "title": "La maschera della morte rossa", "text": ""}
{"id": "2148318", "revid": "1543377", "url": "https://it.wikipedia.org/wiki?curid=2148318", "title": "HD 164427 b", "text": "HD 164427 b \u00e8 una nana bruna che orbita intorno alla stella HD 164427. Ha una massa minima 46 volte Giove e impiega 108,55 giorni terrestri a compiere un giro intorno alla stella. Venne scoperto nel 2001 da Chris Tinney che us\u00f2 uno spettroscopio Doppler in Australia."}
{"id": "2148319", "revid": "439868", "url": "https://it.wikipedia.org/wiki?curid=2148319", "title": "Shanklin", "text": "Shanklin \u00e8 un paese di 8.000 abitanti della contea dell'Isola di Wight, in Inghilterra."}
{"id": "2148320", "revid": "1568601", "url": "https://it.wikipedia.org/wiki?curid=2148320", "title": "Ghiacciaio di Leschaux", "text": "Il ghiacciaio di Leschaux \u00e8 un ghiacciaio del massiccio del Monte Bianco situato sul versante francese del medesimo.\nIl ghiacciaio prende forma dai circli glaciali collocati sul versante settentrionale del gruppo delle Grandes Jorasses e del gruppo di Leschaux. In particolare viene alimentato dal ghiacciaio di Mont Mallet.\nScendendo a valle ad un'altezza di circa 2.100 incontra il ghiacciaio del Tacul e dalla loro unione viene a formarsi la Mer de Glace.\nSul bordo del ghiacciaio si trova il rifugio di Leschaux."}
{"id": "2148322", "revid": "729019", "url": "https://it.wikipedia.org/wiki?curid=2148322", "title": "Sandown (Isola di Wight)", "text": "Sandown \u00e8 un paese di 5.299 abitanti della contea dell'Isola di Wight, in Inghilterra."}
{"id": "2148323", "revid": "726373", "url": "https://it.wikipedia.org/wiki?curid=2148323", "title": "Apsley Cherry-Garrard", "text": "Ha partecipato alla spedizione Terra Nova di Robert Falcon Scott in Antartide.\nFiglio di un ufficiale dell'esercito, si laurea ad Universit\u00e0 di Oxford.\nNel 1910, all'et\u00e0 di 24 anni, grazie anche ad una generosa donazione, viene scelto da Robert Falcon Scott come membro per la spedizione Terra Nova in Antartide con il ruolo di assistente biologo.\nNel 1922 Cherry-Garrard racconta la sua esperienza nel libro \"The Worst Journey in the World\", incentrato sulla sua spedizione invernale a capo Crozier e suo tentativo di ricerca del gruppo di Scott di ritorno dal Polo Sud. Ancora oggi, il libro \u00e8 spesso citato come esempio di letteratura di viaggio."}
{"id": "2148324", "revid": "239417", "url": "https://it.wikipedia.org/wiki?curid=2148324", "title": "HD 164427b", "text": ""}
{"id": "2148330", "revid": "827882", "url": "https://it.wikipedia.org/wiki?curid=2148330", "title": "Ryde", "text": "Ryde \u00e8 una cittadina di 26.152 abitanti della contea dell'Isola di Wight, in Inghilterra."}
{"id": "2148333", "revid": "767487", "url": "https://it.wikipedia.org/wiki?curid=2148333", "title": "Ibis (gruppo musicale)", "text": "Gli Ibis sono stati un complesso musicale di rock progressivo nato dalla scissione dei New Trolls, avvenuta nel 1972, fondati nel 1973 e attivi fino al 1975.\nStoria del complesso.\nDopo l'insuccesso di \"Searching for a Land\", dovuto per gli altri membri a scelte artistiche e linguistiche (l'uso dell'inglese) di Vittorio De Scalzi, ci fu l'allontanamento di quest'ultimo dai New Trolls. Nel successivo album, UT, De Scalzi appare infatti in uno solo degli otto brani.\nLa formazione era dunque in sostanza composta da Nico Di Palo voce e chitarra, Maurizio Salvi alle tastiere, Gianni Belleno alla batteria e Frank Laugelli al basso. De Scalzi si riteneva per\u00f2 detentore del nome New Trolls e cito in Tribunale i suoi ex compagni d'avventura; questi ultimi, sapendo bene che era stato De Scalzi a depositare il nome \"New Trolls\" alla SIAE, si trovarono costretti a trovare un nuovo appellativo per Canti d'innocenza canti d'esperienza, album di imminente uscita.\nNon essendoci riusciti in tempo utile si limitarono a porre un grosso punto interrogativo in copertina e ad indicare semplicemente i propri nomi di battesimo a corredo delle fotografie. Questo ha portato negli anni ad attribuire il disco a Nico, Gianni, Frank e Maurizio; si tratta a tutti gli effetti del primo album degli Ibis sprovvisti ancora di nome.\nDopo l'abbandono di Belleno (sostituito da Rick Parnell degli Atomic Rooster) il quartetto ha finalmente un nome, ideato da Salvi, grande appassionato di cultura egizia: Ibis, l'uccello simbolo di Akh (il complesso decise infatti di non seguire i vari consigli dei fan giunti dopo il celebre annuncio su Ciao 2001). Parnell rimane solo il tempo di incidere Sun supreme, venendo sostituito da Pasquale Venditto. Con l'ingresso in orgasnico del chitarrista Renzo Tortora al posto di Salvi, il quartetto incide Ibis, ultimo LP che prelude al riavvicinamento con De Scalzi e Belleno.\nParallelamente, gli stessi componenti del complesso avviarono un altro progetto, la band fantasma Tritons, che incideva ed eseguiva esclusivamente cover in lingua inglese."}
{"id": "2148334", "revid": "729019", "url": "https://it.wikipedia.org/wiki?curid=2148334", "title": "Brading", "text": "Brading \u00e8 un paese di 2.077 abitanti della contea dell'Isola di Wight, in Inghilterra."}
{"id": "2148335", "revid": "146644", "url": "https://it.wikipedia.org/wiki?curid=2148335", "title": "McMurdo", "text": ""}
{"id": "2148336", "revid": "1305887", "url": "https://it.wikipedia.org/wiki?curid=2148336", "title": "Fantasma Rosso", "text": "Fantasma Rosso (\"Red Ghost\"), il cui vero nome \u00e8 Ivan Kragoff, \u00e8 un personaggio dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"The Fantastic Four\" (prima serie) n. 13 (aprile 1963).\nBiografia del personaggio.\nVolendo emulare l'impresa dei Fantastici Quattro ed essere il primo a sbarcare sulla luna, dopo aver studiato a fondo i supereroi, l'astronauta sovietico Ivan Kragoff, insieme a tre primati a lui asserviti, riusc\u00ec a partire per lo spazio a bordo di una navicella costruita con un materiale trasparente appositamente disegnato per consentire ai raggi cosmici di filtrare all'interno.\nIn seguito al bombardamento di raggi cosmici Ivan acquis\u00ec la capacit\u00e0 di togliere \"sostanza\" al proprio corpo rendendolo penetrabile dagli oggetti ed assunse lo pseudonimo \"Fantasma Rosso\"; nemmeno i tre primati rimasero immuni alle radiazioni: il gorilla svilupp\u00f2 una forza erculea, l'orango la capacit\u00e0 di controllare i campi magnetici e il babbuino la capacit\u00e0 di trasformarsi in altri oggetti.\nUna volta sbarcato nell'Area Blu della Luna, Fantasma Rosso si scontr\u00f2 con la Cosa ma prima che la lotta fra i due terminasse, Uatu l\u2019osservatore intervenne. Poich\u00e9 Stati Uniti e Russia erano sul punto di cominciare una guerra distruttiva, egli propose ai Fantastici Quattro e al Fantasma Rosso di combattere in rappresentanza delle rispettive nazioni.\nIl Fantasma fu sconfitto grazie a uno strumento congegnato da Reed che lo congel\u00f2. I tre primati riuscirono a liberare il loro capo dalla paralisi ma si rivoltarono contro di lui.\nLa rivalit\u00e0 tra il Fantasma Rosso e i Fantastici Quattro si mantenne, e anzi divenne sempre pi\u00f9 aspra, negli anni seguenti fino a quando il Dr. Strange riusc\u00ec a esiliarlo in un altro universo."}
{"id": "2148337", "revid": "298229", "url": "https://it.wikipedia.org/wiki?curid=2148337", "title": "George Clarke Simpson", "text": ""}
{"id": "2148339", "revid": "339392", "url": "https://it.wikipedia.org/wiki?curid=2148339", "title": "Plateau Antartico", "text": ""}
{"id": "2148340", "revid": "36426", "url": "https://it.wikipedia.org/wiki?curid=2148340", "title": "Torre Lilli", "text": "La Torre Lilli \u00e8 una torre di Castiglione della Pescaia. La sua ubicazione \u00e8 lungo la tortuosa via della Torre.\nStoria.\nEdificata lungo il circuito delle antiche Mura pisane di Castiglione della Pescaia risalenti al X secolo, la torre di guardia fu costruita a protezione del lato del borgo che prospetta verso l'entroterra, un tempo interamente occupato dall'antico Lago Prile. La sua originaria posizione lungo il perimetro murario perduto \u00e8 facilmente intuibile osservando l'ubicazione dell'edificio turriforme rispetto alla vicina Portaccia, alla quale era collegata da un tratto di cortina muraria.\nL'abbandono dell'antico insediamento pisano a vantaggio del borgo sopraelevato determin\u00f2 un lento ed inesorabile declino della struttura turriforme, che nel corso dei secoli ebbe gradualmente un ruolo sempre pi\u00f9 marginale rispetto alle originarie funzioni di avvistamento e di difesa.\nDescrizione.\nLa Torre Lilli, assieme alla Torre di via Cristoforo Colombo e ai resti di un altro edificio turriforme in via delle Vacche, \u00e8 una delle torri difensive supersititi delle perdute Mura Pisane. Si presenta a sezione quadrangolare, disposta su pi\u00f9 livelli, priva di basamento a scarpa, con strutture murarie esterne interamente rivestite in pietra. Il lato meridionale della torre presenta una struttura di rinforzo sulla quale probabilmente si innestava la cortina muraria che la collegava alla struttura turriforme di via Cristoforo Colombo.\nLa torre appare ancora oggi come una struttura adibita prettamente alle funzioni di difesa e di avvistamento per la presenza di una serie di feritoie disposte su vari livelli."}
{"id": "2148343", "revid": "729019", "url": "https://it.wikipedia.org/wiki?curid=2148343", "title": "Yarmouth (Isola di Wight)", "text": "Yarmouth \u00e8 un paese di 855 abitanti della contea dell'Isola di Wight, in Inghilterra."}
{"id": "2148344", "revid": "767487", "url": "https://it.wikipedia.org/wiki?curid=2148344", "title": "Satana in corpo", "text": "Satana in corpo (\"Cry of the Banshee\") \u00e8 un film del 1970 diretto da Gordon Hessler.\nBanshee, nel titolo originale inglese, \u00e8 una figura mitologica celtica.\nTrama.\nInghilterra elisabettiana. Lord Edward Whitman, come magistrato, presiede il processo di una giovane donna. Sentenzia che lei \u00e8 una strega, abbia il suo marchio di riconoscimento, sia frustata per le strade, poi messa sotto custodia nel villaggio.\nQuella notte, Lord Edward ospita una festa mentre i suoi scagnozzi perquisiscono la campagna per trovare gli assassini di una pecora. Due adolescenti poveri e dall'aspetto cencioso sono tirati a forza in sala. Un rumore come ululato di lupo da fuori delle pareti avverte che possono portare il marchiati da Satana nel braccio; entrambi gli adolescenti escono uccisi dallo scontro.\nDopo che suo figlio maggiore Sean stupr\u00f2 la moglie di suo padre (Lady Patricia, interpretata da Essy Persson), Lord Whitman compare in scena borbottando che vuole \"ripulire\" le streghe nella zona.\nAssistito dai suoi due figli pi\u00f9 grandi, Whitman va a caccia di streghe tra le colline. Il suo drappello armato interrompe ci\u00f2 che \u00e8 apparentemente destinato a essere un Black Sabbath delle streghe. Uccide molte di loro, e dice al resto di spargersi sulle colline per non tornare mai pi\u00f9. Questa impresa fa molto arrabbiare la leader della Congrega, Oona.\nPer vendicarsi del clan Whitman, Oona chiama un servo magico, un \"Sidhe\", per distruggere la famiglia del Lord. Purtroppo, la bestia demoniaca prende possesso del cordiale e avvenente giovane servitore Roderick, di cui lo spirito libero del defunto Maureen Whitman \u00e8 stato innamorato per anni. Il servo posseduto dal demone inizia a uccidere sistematicamente gli appartenenti della famiglia Whitman.\nAlla fine, Harry, figlio di Whitman da Cambridge, e padre Tom, coglie di sorpresa Oona e la sua congrega, mentre pianificano la morte di Maureen e di uccidere Oona. In quel momento, Roderick, che stava attaccando Maureen, si interrompe e la lascia. Ben presto ritorna e attacca Lord Edward. Durante questo attacco, Maureen ferisce il demone in testa con un archibugio, apparentemente uccidendolo.\nEuforico che la maledizione \u00e8 finita, Whitman prevede di lasciare la casa con i suoi due figli rimanenti in carrozza. Lungo la strada, si ferma al cimitero, per accertarsi che Roderick sia realmente morto. Con totale orrore trova la bara vuota, e si affretta di nuovo alla carrozza, dove trova morti sia Harry che Maureen. Bully Boy, autista della carrozza, \u00e8 stato ucciso da Roderick, che ora lo sostituisce alla guida.\nWhitman urla il nome del suo guidatore, mentre il calesse si dirige verso mete sconosciute."}
{"id": "2148346", "revid": "146644", "url": "https://it.wikipedia.org/wiki?curid=2148346", "title": "Mawson", "text": ""}
{"id": "2148348", "revid": "1194709", "url": "https://it.wikipedia.org/wiki?curid=2148348", "title": "Gattaia", "text": "Gattaia \u00e8 una frazione del comune di Vicchio, collegata a Ronta dalla strada \"Panoramica\" che passa dalla localit\u00e0 Il Pozzo. Da Gattaia si pu\u00f2 raggiungere il Monte Verruca.\nStoria.\nNella localit\u00e0 di Gattaia ebbero il loro feudo i conti Guidi di Battifolle, discendenti da Marcovaldo di Dovadola. I conti possedevano la rocca \"Castrum Montis Acuti de Alpibus\" sul poggio di Gattaia, alla sinistra del torrente Muccione. Non lontana da questo luogo sorgeva la fortezza di Pagliariccio, il \"castrum Palearici\". \nLe origini della \"Chiesa vecchia\" di Gattaia risalgono al XIII secolo; all'edificio sacro ricostruito fu annesso un ospedale per pellegrini e fu posta l'iscrizione sulla porta \"A.D. 1383\".\nA Gattaia si trova la Chiesa di Santa Felicita al Fiume.\nLapide commemorativa.\nIn questa localit\u00e0 si trova una lapide per commemorare la liberazione di Vicchio, avvenuta il 6 marzo 1944, recante queste parole: \"Da Gattaia fin dall'inizio base partigiana dove uniti combatterono il traditore fascista e l'invasore nazista partigiani e popolo il 6 marzo 1944 unendo le loro forze con i partigiani del Monte Giovi scesero a liberare dopo aspra battaglia Vicchio di Mugello. Nel ventennale della Resistenza a ricordo e onore di coloro che vi parteciparono\"\n\"Ottorino Quiti n. 8.9.1921 Adriano Santoni n. 11.7.1923 del popolo di Gattaia fucilati dai nazi-fascisti al Campo di Marte di Firenze il 22.3.1944 il loro sacrificio sia di ammonimento contro ogni violenza e barbarie\".\nBase partigiana.\nUn primo gruppo di partigiani fu formato a Gattaia da Bruno Gasparrini Da questo gruppo, il 15 gennaio 1944, Alessandro Pieri e Gino Tagliaferri costituirono la formazione \"Giovanni Checcucci\" che, dal 15 aprile fu inquadrata nella formazione comandata da Potente e dal 18 maggio nella brigata \"Lanciotto\""}
{"id": "2148349", "revid": "108567099", "url": "https://it.wikipedia.org/wiki?curid=2148349", "title": "Arreton", "text": "Arreton \u00e8 un villaggio e parrocchia civile della contea dell'Isola di Wight, in Inghilterra."}
{"id": "2148350", "revid": "2154489", "url": "https://it.wikipedia.org/wiki?curid=2148350", "title": "Alfonso Arau", "text": "Arau nacque a Citt\u00e0 del Messico, figlio di un medico. \nInizia a lavorare come attore per poi passare alla regia. I pi\u00f9 noti film che diresse furono \"\", \"Come l'acqua per il cioccolato\", \"Il profumo del mosto selvatico\" e \"A Painted House\". \nSvolse anche il ruolo dell'antagonista El Guapo nel film \"I tre amigos!\" nel 1986, un bandito nel film \"El Topo\", Capitano Herrera in \"Il mucchio selvaggio\" e Juan in \"All'inseguimento della pietra verde\".\nNel 1965 crea con Ernesto Alonso \"Los Tepetatles\", un gruppo pioniere del rock messicano.\nNel 1975 ha sposato la scrittrice Laura Esquivel; la coppia ha due figli: Sergio (musicista) e Fernando (presentatore).\nDoppiatori italiani.\nDa doppiatore \u00e8 sostituito da:"}
{"id": "2148355", "revid": "21880", "url": "https://it.wikipedia.org/wiki?curid=2148355", "title": "Parco Regionale dell'Alta Val Parma e Cedra", "text": ""}
{"id": "2148357", "revid": "154893", "url": "https://it.wikipedia.org/wiki?curid=2148357", "title": "Val Parma", "text": ""}
{"id": "2148363", "revid": "1318658", "url": "https://it.wikipedia.org/wiki?curid=2148363", "title": "Cluny - La Sorbonne (metropolitana di Parigi)", "text": "Cluny \u2014 La Sorbonne \u00e8 una stazione sulla linea 10 della Metropolitana di Parigi ed \u00e8 ubicata nel V \"arrondissement\" di Parigi.\nLa stazione.\nLa stazione venne aperta nel 1930, venne chiusa tra il 1939 ed il 1988 in quanto ritenuta troppo vicina ad altre stazioni.\nVenne riaperta allo scopo di permettere l'interconnessione con le linee della RER B e C, con la stazione Saint-Michel-Notre-Dame.\nIl tetto della stazione venne decorato con mosaici di Jean Bazaine.\nEssa ha tre binari e quello centrale serve da raccordo con la linea 4.\nAccessi.\nLa stazione dispone di due uscite. Per la direzione verso Gare d'Austerlitz: "}
{"id": "2148368", "revid": "154893", "url": "https://it.wikipedia.org/wiki?curid=2148368", "title": "Parco Nazionale Appennino Tosco-Emiliano", "text": ""}
{"id": "2148372", "revid": "1543377", "url": "https://it.wikipedia.org/wiki?curid=2148372", "title": "Herbert Ponting", "text": "Ha partecipato nel ruolo di fotografo e cineoperatore alla spedizione Terra Nova (1910-13) di Robert Falcon Scott in Antartide. Le sue opere sono tra le pi\u00f9 note testimonianze dell'epoca eroica delle spedizioni antartiche."}
{"id": "2148377", "revid": "136801", "url": "https://it.wikipedia.org/wiki?curid=2148377", "title": "Challenger Lugano", "text": ""}
{"id": "2148378", "revid": "6923", "url": "https://it.wikipedia.org/wiki?curid=2148378", "title": "John Atta Mills", "text": "Biografia.\nDal 1997 al 2001 Atta Mills fu vice presidente del paese.\nAlla guida del Congresso Democratico Nazionale vinse le elezioni presidenziali del 2008, sconfiggendo Nana Akufo-Addo, candidato del Nuovo Partito Patriottico, partito che era al potere da otto anni.\nMor\u00ec il 24 luglio 2012, mentre era in carica come presidente, a causa di un tumore alla gola."}
{"id": "2148386", "revid": "110157", "url": "https://it.wikipedia.org/wiki?curid=2148386", "title": "Discografia dei The Cult", "text": ""}
{"id": "2148387", "revid": "486946", "url": "https://it.wikipedia.org/wiki?curid=2148387", "title": "Gil'lead", "text": ""}
{"id": "2148389", "revid": "767487", "url": "https://it.wikipedia.org/wiki?curid=2148389", "title": "Oscar insanguinato", "text": "Oscar insanguinato (\"Theatre of Blood\") \u00e8 un film del 1973 diretto da Douglas Hickox.\nTrama.\nEdward Lionheart \u00e8 un anziano attore shakespeariano, gigione, purista e di antica impostazione. Snobbato da un pool di critici teatrali, negandogli un importante premio (nulla a che vedere con quello hollywoodiano del titolo italiano), egli decide di vendicarsi ferocemente.\nAiutato da sua figlia Edwina, Lionheart si finge morto e fa giustizia dei suoi detrattori, inscenando per ognuno un delitto ispirato ad alcune tragedie di William Shakespeare e da lui recitate: \"Giulio Cesare\", con l'accoltellamento della prima vittima da parte di un gruppo di barboni; \"Troilo e Cressida\" con lo scempio di un corpo trascinato da cavalli come Ettore ucciso da Achille; \"Cimbelino\", con una singolare decapitazione da un'\u00e9quipe chirurgica; \"Il mercante di Venezia\" con lo squartamento del petto in un improvvisato teatro, e il prelevamento della celebre \"libbra di carne\"; \"Riccardo III\" con l'annegamento in una botte di vino in un'enoteca, come Clarence; \"Otello\" dove la vittima viene convinta di un inesistente tradimento coniugale arrivando ad uccidere sua moglie, subendo una condanna all'ergastolo; \"Enrico VI\" dove il rogo di Giovanna D'Arco ha luogo su un'improvvisata sedia elettrica in un salone di parrucchiere e \"Tito Andronico\" dove ad un goloso critico viene servito a sua insaputa un pasticcio cucinato con i suoi cani, che - come egli dice - ama come se fossero suoi figli, per quindi esser costretto ad ingurgitarlo fino alla morte per soffocamento.\nIl coprotagonista, il critico Devlin, viene risparmiato in un duello con Lionheart, armato di fioretto con lama tagliente, esattamente come tra Tibaldo e Mercuzio in \"Romeo e Giulietta\", ma nel finale sta per subire il martirio del \"Re Lear\" per accecamento. Egli tuttavia, viene salvato in extremis e morto Lionheart, deve riconoscergli l'abilit\u00e0 nell'\"uscire di scena\"."}
{"id": "2148390", "revid": "729019", "url": "https://it.wikipedia.org/wiki?curid=2148390", "title": "Discografia dei The Meatmen", "text": "Questa pagina contiene l'intera discografia della band The Meatmen dagli esordi fino ai tempi odierni.\nCompilation.\nHanno anche registrato una cover dei The Smiths, \"How Soon Is Now?\", nella compilation \"The World Still Won't Listen (The Smiths Punk Tribute)\"."}
{"id": "2148392", "revid": "146644", "url": "https://it.wikipedia.org/wiki?curid=2148392", "title": "Spedizione endurance", "text": ""}
{"id": "2148393", "revid": "212348", "url": "https://it.wikipedia.org/wiki?curid=2148393", "title": "Harry Dickason", "text": "Marinaio scelto della Royal Navy, nel 1910 si unisce alla spedizione Terra Nova di Robert Falcon Scott in Antartide dove prende parte al \"Northern Party\" sotto il comando di Victor Campbell. Durante la spedizione trascorre due inverni lungo la costa della regina Victoria a causa delle avverse condizioni meteorologiche che impediscono il recupero del gruppo da parte della \"Terra Nova\".\nPer la sua attivit\u00e0 in Antartide \u00e8 stato insignito della Polar Medal."}
{"id": "2148397", "revid": "1543377", "url": "https://it.wikipedia.org/wiki?curid=2148397", "title": "Frank Browning", "text": "Ufficiale della Royal Navy, nel 1910 si unisce alla spedizione Terra Nova di Robert Falcon Scott in Antartide dove prende parte al \"Northern Party\" sotto il comando di Victor Campbell. Durante la spedizione trascorre due inverni lungo la costa della regina Victoria a causa delle avverse condizioni meteorologiche che impediscono il recupero del gruppo da parte della \"Terra Nova\".\nPer la sua attivit\u00e0 in Antartide \u00e8 stato insignito della Polar Medal. Prendono da lui il nome il \"Browning Pass\" e il vicino \"Monte Browning\"."}
{"id": "2148400", "revid": "599013", "url": "https://it.wikipedia.org/wiki?curid=2148400", "title": "Suore di San Giuseppe di Carondelet", "text": "Le Suore di San Giuseppe di Carondelet (in inglese \"Sisters of St. Joseph of Carondelet\") sono un istituto religioso femminile di diritto pontificio: i membri di questa congregazione pospongono al loro nome la sigla C.S.J.\nStoria.\nNel 1826 venne istituita la diocesi di Saint Louis, nel Missouri: il suo primo vescovo, il lazzarista italiano Giuseppe Rosati (1789-1843), invi\u00f2 in Francia il suo confratello Jean Marie Odin (1800-1870) per reclutare un gruppo di religiose disposte a recarsi negli Stati Uniti d'America per collaborare alla creazione della nascente Chiesa locale.\nOdin si rivolse alle Suore di San Giuseppe di Lione, derivate dalla compagnia di suore fondata nel 1650 a Le Puy da Jean-Pierre M\u00e9daille. La loro superiora, madre Saint Jean Fontbonne (1759-1843), organizz\u00f2 una vasta comunit\u00e0 di suore da mandare nel nuovo continente composta anche da sorelle provenienti da altri gruppi minori di suore di San Giuseppe del M\u00e9daille (numerose quelle della congregazione di Mo\u00fbtiers).\nLe suore giunsero a Saint Louis il 25 marzo del 1836 e si stabilirono a Carondelet, un piccolo centro poco distante, dando origine a una nuova congregazione autonoma che ottenne il pontificio decreto di lode il 9 settembre 1863: le sue costituzioni vennero approvate provvisoriamente dalla Santa Sede il 3 luglio 1867 e definitivamente il 25 marzo 1877.\nUna comunit\u00e0 separatasi dalla congregazione di Carondelet nel 1847 diede vita all'istituto delle Suore di San Giuseppe di Filadelfia.\nAttivit\u00e0 e diffusione.\nTra le numerose attivit\u00e0 delle Suore di San Giuseppe di Carondelet, l'istruzione ed educazione cristiana della giovent\u00f9, l'assistenza all'infanzia abbandonata e la pastorale sanitaria.\nSono diffuse soprattutto negli Stati Uniti d'America: comunit\u00e0 sono presenti anche in Giappone, Per\u00f9, Cile e Uganda. La sede generalizia \u00e8 a St. Louis.\nAl 31 dicembre 2005 l'istituto contava 1.719 religiose in 722 case."}
{"id": "2148402", "revid": "1318658", "url": "https://it.wikipedia.org/wiki?curid=2148402", "title": "Rambuteau (metropolitana di Parigi)", "text": "Rambuteau \u00e8 una stazione della Metropolitana di Parigi sulla linea 11, sito ai confini tra il III ed il IV \"arrondissement\".\nAccessi.\nLa stazione dispone di quattro accessi:"}
{"id": "2148406", "revid": "2051852", "url": "https://it.wikipedia.org/wiki?curid=2148406", "title": "Record del Commonwealth del nuoto", "text": "I record del Commonwealth del nuoto sono i tempi pi\u00f9 veloci mai nuotati in una competizione da un nuotatore facente parte del Commonwealth delle nazioni.\nQuesti record non vanno confusi con i Record dei Giochi del Commonwealth di nuoto.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2148408", "revid": "7336", "url": "https://it.wikipedia.org/wiki?curid=2148408", "title": "Poggiolforato", "text": ""}
{"id": "2148409", "revid": "767487", "url": "https://it.wikipedia.org/wiki?curid=2148409", "title": "Finn Malmgren", "text": "Biografia.\nMalmgren studi\u00f2 a G\u00f6teborg, Sundsvall e Stoccolma. Nel 1912 inizio i suoi studi all'Universit\u00e0 di Uppsala, presso la quale si laure\u00f2 nel 1916. Nel 1917 divenne assistente del professor Axel Hamberg nell'osservatorio di P\u00e5rtetj\u00e5kko; nel 1920 ritorn\u00f2 all'istituto meteorologico di Uppsala; un anno dopo fu nominato assistente professore all'istituto idrografico per studi oceanici \"Otto Pettersson\" su un'isola del Gullmarsfjord. Tra il 1922 e il 1925, Malmgren partecip\u00f2 alla spedizione di Roald Amundsen e Harald Ulrik Sverdrup nell'Artico, a bordo del Maud. Nel 1926 era a bordo del dirigibile Norge che sorvol\u00f2 il Polo nord.\nNel 1928 lo scienziato prese parte alla spedizione del generale Umberto Nobile con il dirigibile Italia. Durante il terzo volo, il 25 maggio, il dirigibile si schiant\u00f2 al suolo e molti membri della spedizione si ritrovarono isolati sul pack. Tra questi c'era anche Malmgren, ferito ad una spalla. Il giorno 30 maggio, d'accordo con gli ufficiali italiani Adalberto Mariano e Filippo Zappi, decise di raggiungere a piedi Baia del Re per chiedere soccorsi, nonostante il fermo rifiuto del generale Nobile.\nL'impresa si rivel\u00f2 fallimentare, e tra il 15 e il 16 giugno Malmgren ebbe un collasso dovuto ai postumi del terribile impatto del dirigibile, in seguito al quale chiese ai compagni di essere lasciato indietro in vista di una morte imminente. Il 10 luglio il pilota sovietico Boris Chukhnovsky avvist\u00f2 durante un volo di perlustrazione i due uomini sopravvissuti e il corpo dello scienziato svedese, mentre il 12 luglio la nave rompighiaccio sovietica Krassin recuper\u00f2 i due superstiti. Il corpo di Malmgren non fu pi\u00f9 ritrovato. Inizialmente i due ufficiali italiani furono accusati di aver abbandonato Malmgren al suo destino. Si avanzarono anche sospetti di cannibalismo, mentre un'ulteriore ipotesi ritiene che il corpo sia affondato a causa dello scioglimento estivo del pack. "}
{"id": "2148413", "revid": "767487", "url": "https://it.wikipedia.org/wiki?curid=2148413", "title": "Mayerling (film 1968)", "text": "Mayerling \u00e8 un film del 1968 e diretto da Terence Young.\nFilm drammatico-storico con protagonisti Omar Sharif, Catherine Deneuve, James Mason e Ava Gardner.\nTrama.\nIl principe ereditario Rodolfo d'Austria, si scontra con il padre, l'imperatore Francesco Giuseppe riguardo all'attuazione di politiche progressiste per il loro paese. Rodolfo presto si sente un uomo nato nel momento sbagliato in un paese che non si rende conto della necessit\u00e0 di una riforma sociale.\nRodolfo trova rifugio da un matrimonio senza amore con la Principessa Stefania del Belgio prendendo come amante la baronessa Maria Vetsera. Ma, in seguito alla futura separazione imposta dall'imperatore Francesco Giuseppe, i due amanti muoiono in un duplice suicidio-omicidio a Mayerling, nel padiglione di caccia della famiglia imperiale. Celebre la frase lasciata scritta su un foglio da Maria Vetsera per Rodolfo la sera prima del loro duplice omicidio-suicidio : \"E' bello poter dire a qualcuno ti amer\u00f2 sempre... e sapere che \u00e8 vero!\"\nProduzione.\nIl film \u00e8 stato realizzato da Les Films Corona e Associated British Picture Corporation e distribuito dalla MGM.\nLa trama si basa sui romanzi \"Mayerling\" di Claude Anet e \"L'Archiduc\" di Michel Arnold, e sul film \"Mayerling\" del 1936 diretto da Anatole Litvak, tutte opere, queste, che affrontano le vicende reali dei Fatti di Mayerling.\nAccoglienza.\nSebbene non completamente accurato storicamente, il film \u00e8 stato ben accolto, in parte a causa del suo set ed i costumi sontuosi. Stupenda la colonna sonora di Francis Lai."}
{"id": "2148415", "revid": "1543377", "url": "https://it.wikipedia.org/wiki?curid=2148415", "title": "Tarcondimoto", "text": "Era probabilmente in origine un capo dei pirati cilici, sconfitti da Pompeo nel 66 a.C. Probabilmente sempre da Pompeo ottenne gran parte della Cilicia Trachea. I suoi domini comprendevano anche la citt\u00e0 greca di Ierapoli Castabala, che gli dedic\u00f2 alcune iscrizioni onorarie, indicandolo come protettore della citt\u00e0.\nDapprima fu dalla parte di Pompeo poi a fianco di Giulio Cesare e quindi dalla parte di Cassio.\nIn seguito, nella guerra civile tra Ottaviano e Marco Antonio, si schier\u00f2 al fianco di quest'ultimo, che nel 39 a.C. lo aveva nominato re di Anazarbe in Cilicia. Fu proprio questa sua posizione a guadagnargli l'appellativo di \u03a6\u03b9\u03bb\u03b1\u03bd\u03c4\u03ce\u03bd\u03b9\u03bf\u03c2.\nTarcondimoto mor\u00ec nel 31 a.C., prima della Battaglia di Azio, quando la flotta principale di Marco Antonio, guidata da Gaio Sosio, tent\u00f2 di forzare il blocco avversario opposto da Lucio Arrunzio. Sosio fu dissuaso dal suo intento per l'arrivo dei rincalzi guidati da Marco Vipsanio Agrippa e il suo alleato Tarcondimoto, in quell'occasione, fu catturato e ucciso.\nA succedergli fu suo figlio, Tarcondimoto II Filopatore (gr. \u03a6\u03b9\u03bb\u03bf\u03c0\u03ac\u03c4\u03c9\u03c1, Philop\u00e0t\u014dr).\nCicerone, governatore romano della Cilicia nel 52 a.C., che da Tarcondimoto ebbe informazioni sui Parti, lo descrive nel 51 a.C. come \u00abfedelissimo alleato nelle terre oltre il Tauro e amicissimo del popolo romano\u00bb (\u00ab\"socius fidelissimus trans Taurum amicissimusque Populi Romani\"\u00bb)\nCollegamenti esterni.\nMonetazione di Tarcondimoto:"}
{"id": "2148417", "revid": "486946", "url": "https://it.wikipedia.org/wiki?curid=2148417", "title": "Anazarba", "text": ""}
{"id": "2148422", "revid": "179777", "url": "https://it.wikipedia.org/wiki?curid=2148422", "title": "Onorificenze romane per le vittorie", "text": ""}
{"id": "2148423", "revid": "22416", "url": "https://it.wikipedia.org/wiki?curid=2148423", "title": "Burcei", "text": "Burcei (\"Brucei\" in sardo) \u00e8 un comune italiano di abitanti della provincia del Sud Sardegna.\nOrigini del nome.\nIl toponimo dovrebbe derivare dal sardo \"burrei\", ossia \"branco di buoi\" o di \"vacche\".\nStoria.\nAbitata sin dall'epoca nuragica, l'area era compresa durante il medioevo nel territorio del giudicato di Cagliari, nella curatoria del Campidano di C\u00e0lari. Alla caduta del giudicato (1258) pass\u00f2 sotto il dominio pisano e successivamente (secolo XIV) sotto quello aragonese, che lo diedero in feudo dapprima a Berengario Carroz, e successivamente agli Osorio, ai quali fu riscattato nel 1839 con la soppressione del sistema feudale.\nL'odierno paese di Burcei sorse verso la fine XVII secolo quando dei gruppi di pastori provenienti principalmente da Sinnai, Settimo San Pietro e Villasalto si stabilirono nella zona costruendo le prime abitazioni.\nSociet\u00e0.\nLingue e dialetti.\nLa variante del sardo parlata a Burcei \u00e8 il campidanese occidentale.\nSport.\nCalcio.\nLa principale squadra di calcio del paese \u00e8 la \"Polisportiva Burcerese\" che milita nel girone A sardo di Seconda Categoria."}
{"id": "2148424", "revid": "24823", "url": "https://it.wikipedia.org/wiki?curid=2148424", "title": "Pompei scavi", "text": ""}
{"id": "2148425", "revid": "339392", "url": "https://it.wikipedia.org/wiki?curid=2148425", "title": "Agro Nocerino-Sarnese", "text": ""}
{"id": "2148426", "revid": "120819397", "url": "https://it.wikipedia.org/wiki?curid=2148426", "title": "Parco regionale delle Valli del Cedra e del Parma", "text": "Il parco regionale delle Valli del Cedra e del Parma, noto anche come parco dei Cento Laghi, \u00e8 un'area naturale protetta che si trova nell'alto Appennino parmense. Compreso nei comuni di Corniglio, Monchio delle Corti, Tizzano Val Parma e Neviano degli Arduini tutela l'alta valle del Cedra, l'alta Val Bratica e alcune aree dell'alta Val Parma.\nStoria.\nIl parco \u00e8 stato istituito nel 1995 con la legge regionale n.46/1995 e con la denominazione \"Parco Regionale di Crinale Alta Val Parma e Cedra\", allo scopo di rispondere alla \"Legge quadro sulle Aree Protette\" (L. n. 394/91) e alla legge: \"Disciplina dei Parchi Regionali e delle Riserve Naturali\" (L. R. n. 11/88).\nCon l'istituzione, nel 2001, del Parco nazionale dell'Appennino Tosco-Emiliano, che comprende aree nel comune di Corniglio che erano gi\u00e0 all'interno del Parco dei Cento Laghi, vi \u00e8 una trasformazione dei confini. La regione Emilia-Romagna emana una legge di riordino dei confini (legge regionale n.7/2004 \"Disposizioni in materia ambientale, modifiche ed integrazioni a leggi regionali\", articolo 49) e cambia la denominazione in: \"Parco Regionale delle Valli del Cedra e del Parma\".\nNel 2019 una parte del territorio del Comune di Neviano degli Arduini (PR), tra cui il Parco del Monte Fuso, viene annesso al Parco dei Cento Laghi con la legge regionale n.13/2019, art. 10 che modifica la L.R. n. 46/1995.\nFauna.\nIl territorio \u00e8 importante per l'aquila reale, la cui presenza ormai risulta stabile nel Parco. Tra i rapaci sono sicuramente nidificanti falco pecchiaiolo, astore, sparviero, poiana, gheppio, lodolaio e falco pellegrino. Di grande interesse \u00e8 anche la presenza del lupo, che ormai da alcuni anni sta ricolonizzando tutto l'Appennino italiano.\nSono presenti in gran numero caprioli e cinghiali.\nTra la fauna minore si trovano toporagni, arvicole (tra le quali l'arvicola delle nevi), moscardino e ghiro. Comuni sono anche volpe tasso (che predilige le situazioni dove i prati si alternano ai boschi) donnola, faina e puzzola.\nTra i pesci la trota fario \u00e8 ormai diffusamente presente nei torrenti e nei laghi del parco insieme a tritone crestato, salamandra pezzata, rospo comune, rana temporaria e rana agile.\nFlora.\nIl territorio del parco comprende foreste di abeti, faggeti e secolari castagneti.\nMolto numerose sono le variet\u00e0 di fiori, tra cui spicca per importanza e rarit\u00e0 la primula appenninica (\"Primula apennina\"), presente solo in questa zona, e la \"Globularia incanescens\", endemica delle Alpi Apuane.\nSui freschi versanti esposti a nord nei boschi misti, di origine naturale, prevalgono cerro e carpino nero, affiancati da acero campestre, orniello e sorbi; sporadica \u00e8 la roverella, una quercia tipica dei versanti assolati.\nNel sottobosco sono frequenti maggiociondolo, nocciolo, biancospino, prugnolo e tra le erbacee abbondano le precoci fioriture di primule, ellebori, anemoni, polmonarie e viole; in estate risaltano le infiorescenze di orchidee e campanule."}
{"id": "2148427", "revid": "292162", "url": "https://it.wikipedia.org/wiki?curid=2148427", "title": "Nicosia (Italia)", "text": "Nicosia (\"N\u1eb9c\u1ecdscia\" in galloitalico di Sicilia; \"Nicus\u00eca\" in ) \u00e8 un comune italiano di abitanti del libero consorzio comunale di Enna in Sicilia.\nSede di diocesi, Nicosia sorge sui declivi di quattro rupi su cui spiccano i ruderi del castello medievale. Nicosia, 'citt\u00e0 di San Nicol\u00f2', sarebbe stata fondata in et\u00e0 bizantina attorno al VII secolo. Ruggero ripopol\u00f2 Nicosia con genti lombarde che conferirono alla citt\u00e0 un particolarissimo dialetto galloitalico, tuttora parlato dagli adulti. Federico II arricch\u00ec la cultura e l'arte della citt\u00e0. Nicosia fu \u201ccitt\u00e0 demaniale\u201d fin dal XII secolo possedendo numerosi feudi e incrementando il proprio patrimonio architettonico ed artistico che, correndo attraverso il rinascimento e l'era barocca, giunge fino all'Ottocento con i raffinati palazzi gentilizi della \"citt\u00e0 dei 24 baroni\".\nGeografia fisica.\nTerritorio.\nIl territorio di Nicosia, classificato di montagna e caratterizzato da una folta e lussureggiante vegetazione boschiva, presenta un profilo irregolare, si raggiungono i 1.558 metri di quota.\n\u00c8 situata nella parte nord-occidentale della provincia di Enna, al confine con quelle di Palermo e Messina, alle pendici del monte Bauda, nella valle del fiume Salso.\nFa parte della Riserva Naturale orientata dei Monti Sambughetti e Campanito e Monte Altesina.\nClima.\nIl clima \u00e8 mite, classico delle regioni mediterranee. Essendo situata a 724 metri sul livello del mare, presenta inverni freddi ed umidi con temperature che scendono fin sotto lo zero durante i picchi minimi.\nStoria.\nL'origine antica di Nicosia \u00e8 incerta; \"Engio\", \"Erbita\" e \"Imachara\" sono le tre citt\u00e0 dell'antichit\u00e0 con cui gli storici hanno cercato di identificare Nicosia, ma non esistono prove certe.\nSotto la dominazione degli Arabi, Nicosia venne chiamata \"Niqus\u00ecn\" (\u00abOppidum Sarracenorum\u00bb) e fece parte di un sistema di citt\u00e0 fortificate. Dopo la conquista da parte dei Normanni, durante il processo di latinizzazione della Sicilia, Nicosia venne ripopolata da una colonia di lombardi (in realt\u00e0 nella maggioranza piemontesi provenienti dai territori aleramici). Con l'arrivo dei lombardi, i quali si stanziarono nella parte alta del borgo nel quartiere di Santa Maria perch\u00e9 aveva come chiesa di riferimento Santa Maria Maggiore di rito latino, la popolazione greco-bizantina si spost\u00f2 nella parte pi\u00f9 bassa fondando un nuovo quartiere che gravitava intorno alla chiesa di rito greco di San Nicol\u00f2 (o San Nicola), detta San Nicol\u00f2 del Piano. La difficile convivenza tra i lombardi, detti anche Mariani, e i greco-bizantini, detti anche Nicoleti, degener\u00f2, sin dall'inizio, in una vera e propria lotta etnica. Ma dal Quattrocento, questa rivalit\u00e0 tra Mariani e Nicoleti, da contrasto etnico si trasform\u00f2 pi\u00f9 in un antagonismo religioso, per imporre l'una o l'altra chiesa come chiesa madre. Tracce dell'immigrazione lombarda rimangono ancora oggi nel dialetto parlato a Nicosia e che viene detto gallo-italico.\nNel Medioevo Nicosia divenne la quarta citt\u00e0 demaniale della Sicilia, preceduta solo da Palermo, Messina, e Catania; sotto gli Svevi ebbe una grande ascesa e nel 1209 venne nominata \"Civitas Costantissima\" da Federico II. Durante la dominazione degli Spagnoli, ricevette nel 1535 la visita dell'imperatore Carlo V d'Asburgo. Gli artigiani del luogo, in tale occasione, realizzarono un apposito piccolo trono, che viene tuttora conservato nella Basilica di S. Maria Maggiore e che \u00e8 appunto ricordato come sedia di Carlo V. Nel 1700 a Nicosia si contavano 24 baroni, due marchesi, un conte e pi\u00f9 di 260 famiglie nobili. Essendo citt\u00e0 demaniale c'era un gran numero di chiese ed istituti religiosi: agli inizi del '700 si contavano 84 chiese, sei conventi e quattro monasteri.Sotto i Borbone nel 1817 Nicosia divenne sede vescovile (prima dipendeva dall'arcidiocesi di Messina), con l'erezione a cattedrale della chiesa di San Nicol\u00f2. Sotto Vittorio Emanuele II di Savoia, Nicosia divenne capoluogo di circondario e tale rimase fino al 1927, quando pass\u00f2 dalla provincia di Catania alla nuova provincia di Enna.\nIl comune vanta un considerevole patrimonio artistico e naturalistico ereditato dal suo passato di citt\u00e0 demaniale, tra cui il soffitto ligneo dipinto (sito nella Cattedrale di San Nicol\u00f2 e attualmente non accessibile); due chiese, Santa Maria Maggiore (nel 1825) e San Nicol\u00f2 (nel 1967), sono state erette a basilica minore. Oggi tra le viuzze della citt\u00e0 si possono scorgere bellissimi palazzi nobiliari e molte chiese con opere di interesse storico - artistico tra cui la chiesa di San Vincenzo Ferreri con dipinti di Guglielmo Borremans (anno 1717), la chiesa di San Calogero con dipinti di Filippo Randazzo e la chiesa di San Biagio con meravigliosi stucchi rococ\u00f2. Nel territorio si contano due Riserve Naturali, Monte Campanito-Sambughetti e Monte Altesina.\nFa parte del comune di Nicosia la frazione di Villadoro.\nMonumenti e luoghi d'interesse.\nArchitetture religiose.\nNel 1852 sono documentate ben 44 chiese (14 nel rione di Santa Maria e 30 in quello di San Nicol\u00f2), un numero imprecisato di sodalizi, fratellanze, compagnie, confraternite, congregazioni, opere pie, unioni o aggregazioni. Gi\u00e0 in epoca sveva era documentata una delle casazze pi\u00f9 prolifiche dell'intera isola.\nCultura.\nIstruzione.\nScuole.\nLe scuole pi\u00f9 rilevanti sono il Liceo Classico, il Liceo Scientifico ed il Liceo delle Scienze Umane dell\u2019 \u201cI.I.S. Fratelli Testa\u201d e l'Istituto Tecnico Commerciale e per Geometri Alessandro Volta; per quanto riguarda l'istruzione universitaria, la citt\u00e0 si avvale prevalentemente delle vicine Catania e Enna.\nGastronomia.\nProdotti tipici sono nocattoli, braccialetti, pizzillati e mestazzole (mustaccioli).\nEventi e Tradizioni.\nGli eventi e le tradizioni sono legati sia alla tradizione contadina, di ispirazione medievale e soprattutto alle celebrazioni religiose. Tra questi, sono rilevanti il Corteo storico \"\"Carlo V visita Nicosia\",\" che si svolge nel mese di agosto; L'Infiorata \"\u201cNicosia in fiore\u201d\" nel mese di giugno; \"\u201cCalici sotto le stelle\u201d\", che si svolge il primo sabato d'agosto.\nDal punto di vista religioso si ricordano i presepi di cui Nicosia si popola nel periodo natalizio; il cosiddetto \"Scr\u00f6nt\u00f6\" (incontro) che avviene la domenica di Pasqua, in Piazza Garibaldi, quando le confraternite portano in tripudio le statue della Madonna e di Ges\u00f9 risorto che, grazie ad un congegno meccanico, affiancatesi si abbracciano.\nLe Casazze ebbero origine a Genova: il termine deriva dal nome di alcuni edifici \"(casacce)\" dove ebbero sede le compagnie dei disciplinanti o flagellanti, formatesi nel capoluogo ligure intorno al 1260. Erano processioni figurate, con personaggi in costume d'epoca divisi in gruppi simboleggianti episodi dell'Antico e del Nuovo Testamento.\nA Genova l'usanza si \u00e8 perduta all'inizio del XIX secolo, ma \u00e8 sopravvissuta a Savona e in altri paesi liguri, nonch\u00e9 in Sicilia, ove si era diffusa nel Cinquecento grazie alle strette relazioni commerciali tra Genova e Palermo.\nIn Sicilia, la diffusione di tale rappresentazione fu conseguenza e parte integrante dell'opera di latinizzazione del rito religioso operata dai governanti nei confronti di un popolo isolano pesantemente legato al rito ortodosso bizantino e, fra le varie Casazze, quella di Nicosia era certamente la pi\u00f9 grandiosa, come riferisce S. A. Guastella nel suo libretto di utili cognittioni (sec. XVII)\nDegne di attenzione sono la festa in onore del compatrono San Felice da Nicosia che si svolge l'ultima domenica di agosto e quella in onore della Madonna dell'Aiuto (terza domenica di settembre), quest'ultima da sempre nota per la grande folla che nutre al suo seguito, che la rende la processione pi\u00f9 partecipata dopo quella del venerd\u00ec Santo.\nSociet\u00e0.\nEtnie e minoranze straniere.\nAl 31 dicembre 2013 gli stranieri residenti a Nicosia sono 167. Le comunit\u00e0 pi\u00f9 numerose sono:\nAmministrazione.\nStemma comunale.\nLo stemma comunale \u00e8 rappresentato da una croce bianca in campo rosso con scritte R, B, C, I (Regia Baronia Casaleni Inferiore), come recita l'art. 5 dello Statuto del Comune di Nicosia.\nUna sua versione semplificata appariva sullo stemma della provincia regionale di Catania, in vigore fino al 2015, quando l'ente fu sostituito dalla Citt\u00e0 metropolitana omonima. Ci\u00f2 perch\u00e9 la cittadina faceva parte di quella provincia all'epoca della concessione dello stemma, nel 1883.\nSindaci di Nicosia (dal 1944).\n \n \n \n \n \n \n \n \n \n \n \n \nInfrastrutture e trasporti.\nIl comune \u00e8 interessato dalle seguenti direttrici stradali:\nSport.\nNel calcio l\"U.S. Nicosia 1966\" ha militato a lungo nei campionati regionali ottenendo come miglior risultato il 2\u00ba posto nel campionato di Promozione nel 1995. Nella pallavolo maschile i Diavoli Rossi Nicosia ha militato anche in serie B1 conquistando i play off per la serie A e vincendo la Coppa Italia Serie B nell'annata 2004-2005. La squadra negli anni 2000 \u00e8 stata allenata da Jo\u00ebl Despaigne. I Diavoli Rossi Nicosia militano attualmente nel girone B del campionato di Serie C siciliano."}
{"id": "2148429", "revid": "320578", "url": "https://it.wikipedia.org/wiki?curid=2148429", "title": "Jagdpanther (cacciacarri)", "text": ""}
{"id": "2148430", "revid": "1318658", "url": "https://it.wikipedia.org/wiki?curid=2148430", "title": "Goncourt (metropolitana di Parigi)", "text": "Goncourt \u00e8 una stazione della Metropolitana di Parigi sulla linea 11, sita al limite fra il X e l'XI \"arrondissement\" di Parigi.\nLa stazione.\nLa stazione venne aperta nel 1935 e prese il nome dello scrittore Edmond Huot de Goncourt (1822-1896), della scuola naturalista, che scrisse a quattro mani con il fratello Jules (1830-1870) i romanzi \"Madame Gervaisais\" e \"Germinie Lacerteux\". A seguito di una sua volont\u00e0 testamentaria, venne creata l\u2019\"Acad\u00e9mie Goncourt\" che istitu\u00ec, a decorrere dal 1903, il Premio Goncourt.\nLa stazione porta inoltre la dicitura H\u00f4pital Saint-Louis, in quanto lo storico ospedale \u00e8 localizzato a circa 350 metri.\nNel corso del 2013, secondo i dati della RATP, 3740119 viaggiatori vi hanno effettuato accesso.\nIn ragione del costruendo prolungamento verso est della linea 11, dei lavori di ampliamento della stazione sono in corso d'opera al 2018, con l'obiettivo di creare un nuovo accesso in rue du Faubourg-du-Temple."}
{"id": "2148434", "revid": "767487", "url": "https://it.wikipedia.org/wiki?curid=2148434", "title": "Club Test 01", "text": "Club Test 01 \u00e8 un EP del gruppo musicale italiano Bloom 06, pubblicato il 28 novembre 2008."}
{"id": "2148436", "revid": "124123", "url": "https://it.wikipedia.org/wiki?curid=2148436", "title": "Robert Forde", "text": "Ha partecipato alla spedizione Terra Nova (1910-1913) in Antartide sotto la guida di Robert Falcon Scott. Insieme a Griffith Taylor, Frank Debenham e Tryggve Gran partecipa ad una spedizione geologica nelle Western Mountains. \nIn suo onore \u00e8 stato intitolato il Mount Forde in Antartide."}
{"id": "2148437", "revid": "253269", "url": "https://it.wikipedia.org/wiki?curid=2148437", "title": "Chris Noth", "text": "I ruoli per cui ha raggiunto la fama sono quelli del detective Mike Logan in \"Law &amp; Order - I due volti della giustizia\" e di Mr. Big in \"Sex and the City\", entrambe serie televisive di grande successo. Ha inoltre partecipato alla serie televisiva \"The Good Wife\" nel ruolo di Peter Florrick e alle miniserie televisive \"Giulio Cesare\" nel ruolo di Pompeo e \"\" nel ruolo di Don Ackerman.\nBiografia.\nNato nel Wisconsin, il padre, l'avvocato Charles James Noth Jr. mor\u00ec quando Chris aveva dodici anni. La madre, Jeanne Parr, reporter della CBS, lo portava con s\u00e9 durante i numerosi viaggi in Europa. Ha vissuto periodi in Spagna, altri in Slovenia o in Gran Bretagna fino a quando, finiti gli studi, decide di intraprendere la carriera nel mondo della recitazione. Si iscrive alla Yale School of Drama e da qui comincia a frequentare diversi ambienti, dalla televisione al palcoscenico del teatro fino poi ad esordire al cinema. A met\u00e0 degli anni ottanta compare nella commedia \"Un poliziotto fuori di testa\" e compare inoltre in \"Baby Boom\" con Diane Keaton, in \"Vado a vivere a New York\" e in \"Jakarta\", dove interpreta il protagonista. \nIn ambito televisivo, si fa conoscere grazie ai numerosissimi film tv che lo vedono protagonista, \u00e8 il 1990 quando viene scritturato nella serie \"Law &amp; Order - I due volti della giustizia\", dove interpreta il co-protagonista, il detective Mike Logan. Lascer\u00e0 la serie dopo cinque stagioni. Riprender\u00e0 il ruolo di Mike Logan nel 1998, nel film televisivo \"Omicidio a Manhattan\" e nello spin-off \"\". Raggiunta la popolarit\u00e0, si dedica completamente alla carriera televisiva, alternando l'impegno per la serie poliziesca che lo ha reso famoso a diversi film per la tv. \nNel 1999 torna al cinema in dversi ruoli secondari come in \"Getting to Know You\", \"The Confession\" e \"L'orecchio dei Whit\". Nell'anno successivo, compare in \"Cast Away\" di Robert Zemeckis, \"Double Whammy\" di Tom DiCillo e nel thriller \"Prigione di vetro\". Ma \u00e8 sempre la televisione a dargli visibilit\u00e0 con un paio di episodi in \"Crossing Jordan\" ma soprattutto il ruolo di Mr. Big nella serie \"Sex and the City\" dove interpreta il fidanzato storico, tra un tira e molla perpetuo, della scrittrice in carriera Carrie Bradshaw, interpretata da Sarah Jessica Parker. Dopo il termine della serie, ha ripreso il ruolo nei film \"Sex and the City\" (2008) e \"Sex and the City 2\" (2010). Nel 2004 ha una piccola parte nella commedia \"Mr. 3000\" e nel 2005 in quella per teenager \"The Perfect Man\" con Hilary Duff.\nVita privata.\nDopo aver avuto una lunga relazione con la modella Beverly Johnson, ha sposato nel 2012 la compagna Tara Wilson dalla quale ha avuto due figli, Orion Christopher (2008) e Keats (2020).\nDoppiatori italiani.\nNelle versioni in italiano delle opere in cui ha recitato, Chris Noth \u00e8 stato doppiato da:"}
{"id": "2148445", "revid": "767487", "url": "https://it.wikipedia.org/wiki?curid=2148445", "title": "Orogenesi di Grenville", "text": "In geologia, l\u2019orogenesi di Grenville definisce la costituzione di determinate catene montuose avvenuta nel Mesoproterozoico, legate alla formazione del supercontinente Rodinia. La struttura dell'orogenesi forma una cintura molto ampia che si estende su una parte significativa del continente nordamericano, dal Labrador al Messico e in parte nel nord della Scozia.\nLa porzione di crosta dell'orogenesi di Grenville dell'era medio-tardo mesoproterozoica (circa 1250-980 Ma) si pu\u00f2 trovare in tutto il mondo, ma in generale, solo i processi orogenetici che si sono verificati ai margini meridionali e orientali del Laurentia sono riconosciuti sotto il nome di \"Grenville\".\nQuesti eventi di orogenesi sono noti anche come orogenesi di Kibaran in Africa e orogenesi di Dalslandian in Europa occidentale."}
{"id": "2148453", "revid": "21880", "url": "https://it.wikipedia.org/wiki?curid=2148453", "title": "Parco Regionale dei Boschi di Carrega", "text": ""}
{"id": "2148454", "revid": "110157", "url": "https://it.wikipedia.org/wiki?curid=2148454", "title": "Canti d'innocenza canti d'esperienza", "text": "Canti d'innocenza canti d'esperienza il primo album in studio del gruppo musicale italiano Ibis, pubblicato nel 1973 dalla Fonit Cetra.\nIl disco.\nSi tratta dell'unica pubblicazione del gruppo uscita a nome Nico, Gianni, Frank, Maurizio (i nomi di battesimo dei quattro musicisti), in quanto non avevano ancora scelto il nome definitivo per il gruppo.\nTracce.\nTesti e musiche di Frank Laugelli, Gianni Belleno, Daina Dini, Nico Di Palo e Maurizio Salvi."}
{"id": "2148464", "revid": "1048993", "url": "https://it.wikipedia.org/wiki?curid=2148464", "title": "Gli incubi di Dario Argento", "text": "Gli incubi di Dario Argento \u00e8 una serie creata da Dario Argento per \"Giallo\", programma del palinsesto della Rai a cura di Enzo Tortora. \nStruttura.\nSi tratta di miniclip, ognuna delle quali dura 3 minuti circa.\nLa clip inizia con un'introduzione di Dario Argento, che riassume la situazione in cui si trova il protagonista. Il cortometraggio vero e proprio viene a volte interrotto dallo stesso regista, per spiegare le scene di raccordo tra una situazione e l'altra.\nNotevoli per la fotografia, le clip utilizzavano con efficacia parti della colonna sonora di vari film argentiani, come \"Phenomena\" e \"L'uccello dalle piume di cristallo\".\nEpisodi.\n\"La finestra sul cortile\".\nUn ragazzo, che sta guardando in tv il film omonimo di Hitchcock, assiste, dalla finestra, a un omicidio nel palazzo di fronte. Dopo aver deciso di andare a controllare, mentre sale le scale viene assalito dai serpenti. La polizia arriva presumendo che il ragazzo sia il colpevole\u02d0 mentre viene portato via, lui ride istericamente pensando a come\u00a0si\u00a0sono svolti gli eventi. \n\"Riti notturni\".\nUna giovane coppia assume una colf di colore ed una sua amica. Le due fanno parte di una setta voodoo, che si riunisce nella casa e uccide e sbrana i due sposini, riponendone i resti nel frigo.\n\"Il verme\".\nUna bella teenager ascolta, al telegiornale, di una malattia felina contagiosa anche per l'uomo, con pustole purulente che sprigionano vermi. Il suo gatto ne \u00e8 affetto e lei si spoglia davanti allo specchio per controllare di non avere pustole. Quando sembra tranquilla, ne vede una nell\u2019occhio, che esplode, liberando il verme e lei si pugnala nell\u2019occhio per ucciderlo. \n\"Amare e morire\".\nUna ragazza viene violentata da un uomo incappucciato. In preda ai sospetti, il giorno dopo seduce tre loschi tipi, tra i quali \u00e8 sicura di trovare lo stupratore. Una volta assicuratasene, accoltella il terzo uomo al collo, lasciandosi colare il sangue sul viso. \n\"Nostalgia punk\".\nSi tratta dell'episodio pi\u00f9 controverso, talmente \"gore\" che fece gridare allo scandalo e costrinse la RAI a imporre ad Argento di limitarsi. \nLa storia racconta di una ragazza che, insoddisfatta di un consulto, caccia via una chiromante in malo modo. Questa, per vendetta, trasformava l\u2019acqua che la ragazza beveva in un veleno letteralmente torcibudella: tutto questo spingeva ad un esplosivo finale, in cui la protagonista sputa sangue e vari liquidi corporei prima di aprirsi la pancia ed estrarre le proprie interiora.\n\"La strega\".\nUn uomo organizza un gioco, detto \"della strega\", per il compleanno della figlia Cinzia: passer\u00e0 oggetti misteriosi ai bambini, che al buio dovranno indovinare di cosa si tratta. Prima passa una forcina, poi un piede e, infine, la testa della figlia, fatta a pezzi in quel momento. Il padre mostra il coltello insanguinato e ride con la voce di Vincent Price in \"Thriller\" di Michael Jackson. \n\"Addormentarsi\".\nLino non riesce ad addormentarsi perch\u00e9 il suo cane abbaia: strane ombre si muovono sul soffitto, finch\u00e9 un coltello prende l'uomo al collo. Lui, tuttavia, non muore: la sua bocca si allarga, si trasforma e, in soggettiva dall\u2019interno, l\u2019uomo divora il cane.\n\"Sammy\".\nSammy \u00e8 una bambina che rimane sola in casa la notte di Natale\u02d0 ad un certo punto, sente strani rumori e vede minacciose ombre, ma si tratta solo di Babbo Natale. Ma dietro la maschera Babbo Natale rivela un volto da alieno.\n\"L'incubo di chi voleva interpretare \"l'incubo\" di Dario Argento\".\nIl giovane Enrico, potenziale attore per un \"incubo\" di Argento, non viene ricevuto dal regista. Il ragazzo \u00e8, quindi, costretto a pernottare in un'inquietante pensione a basso costo, dove rischia violenze e morte per mano di sinistri personaggi. Alla fine, per\u00f2, lo stesso regista irrompe su quello che \u00e8 un set costruito per mettere in scena un ennesimo minifilm."}
{"id": "2148466", "revid": "1543377", "url": "https://it.wikipedia.org/wiki?curid=2148466", "title": "Patrick Keohane", "text": "Ufficiale della Royal Navy, si unisce alla spedizione Terra Nova (1910-13) in Antartide sotto il comando di Robert Falcon Scott. Membro del secondo gruppo di supporto, \u00e8 tra gli ultimi ad accompagnare il \"team\" di Scott nel suo viaggio verso il Polo Sud. Successivamente, con Scott disperso, cerca invano con Edward L. Atkinson di prestargli soccorso.\nNell'estate successiva partecipa alla ricerca dei corpi dei membri del gruppo di Scott."}
{"id": "2148467", "revid": "25152", "url": "https://it.wikipedia.org/wiki?curid=2148467", "title": "Corrado di Lotaringia", "text": ""}
{"id": "2148469", "revid": "767487", "url": "https://it.wikipedia.org/wiki?curid=2148469", "title": "Meiniach", "text": "Meiniach (ebraico \u05de\u05e0\u05d9\u05d7) lett. \"colui che pone\", pl. Meinichim (ebraico \u05de\u05e0\u05d9\u05d7\u05d9\u05dd) \u00e8 un titolo che si riferisce al rabbino che trascrive gli insegnamenti di uno dei Rebbe di Chabad-Lubavitch, che \u00e8 un movimento chassidico. Tale termine \u00e8 usato unicamente da questo movimento religioso ebraico.\nSpiegazione.\nMentre i rebbe di Chabad facevano i loro discorsi, certi discepoli con memoria eidetica (memoria fotografica) erano prescelti a memorizzare ogni singola parola udita. Tale ruolo \u00e8 noto col nome di \"choizer\". Dopo essersi consultato con gli altri \"choizrim\" (plurale di \"choizer\"), il \"choizer\" poi trascriveva le parole che si ricordava e tale trascrizione - nota come \"hanocho\" (pl. \"hanochos\") - veniva distribuita per lo studio comune. Gli \"hanochos\" dei discorsi di Rabbi Menachem Mendel Schneerson sono disponibili nelle due serie di libri intitolate \"Sichos Kodesh\" e \"Hisvaduyos\".\nGli altri tipi di \"hanochos\" erano quelli eseguiti nella preparazione dei \"Likkutei Sichos\", l'opera pi\u00f9 vasta e monumentale di Schneerson. Qui i discorsi di Schneerson (secondo le sue istruzioni) non furono semplicemente trascritti parola per parola, ma riordinati e arricchiti secondo il giudizio dei \"meinichim\". Spesso numerosi discorsi correlati, di anni differenti, vennero amalgamati insieme. In molte occasioni, Rabbi Schneerson non era soddisfatto dei testi proposti e quindi essi dovevano venire rielaborati pi\u00f9 volte. La stessa procedura fu ripetuta per i pi\u00f9 brevi \"Maamorim Melukat\" del Rebbe - una collezione di suoi sermoni chassidici. Tutti i testi, sia che fossero discorsi lunghi o sermoni, venivano sempre presentati a Rabbi Schneerson per correzione e redazione finale, per poi essere successivamente pubblicati e distribuiti ad uso di studio comune."}
{"id": "2148471", "revid": "767487", "url": "https://it.wikipedia.org/wiki?curid=2148471", "title": "Piso pisello", "text": "Piso pisello \u00e8 un film italiano del 1981 diretto da Peter Del Monte.\nVenne presentato in anteprima alla 38\u00aa Mostra internazionale d'arte cinematografica di Venezia.\nTrama.\nOliviero \u00e8 un giovanissimo ragazzo padre; ha avuto infatti un figlio all'et\u00e0 di soli 13 anni, facendo diventare nonni i suoi trentenni genitori sessantottini. Insieme al bambino, Oliviero gira per Milano, trovandosi alle prese con barboni e un orfanotrofio dove il bambino rimane temporaneamente per poi fuggire. I due decidono quindi di tornare a casa, insieme."}
{"id": "2148474", "revid": "767487", "url": "https://it.wikipedia.org/wiki?curid=2148474", "title": "Il garofano rosso (film)", "text": "Garofano rosso \u00e8 un film del 1976 per la regia di Luigi Faccini, tratto dal romanzo omonimo di Elio Vittorini.\nTrama.\nLa storia narra di due giovani studenti di Siracusa che convivono, Alessio e Tarquinio, delle loro avventure amorose e dei loro pensieri sul regime fascista. In particolare viene descritta la passione di Alessio per la matura Zobeide."}
{"id": "2148478", "revid": "247222", "url": "https://it.wikipedia.org/wiki?curid=2148478", "title": "Sun supreme", "text": "Sun supreme (1974) \u00e8 il secondo album degli Ibis, il primo uscito per la Polydor.\nTracce.\nTesti: Ric Parnell (Spyder) e Frank Laugelli (Rhodes); musica: Nico Di Palo, Maurizio Salvi"}
{"id": "2148480", "revid": "599013", "url": "https://it.wikipedia.org/wiki?curid=2148480", "title": "Suore di San Giuseppe di Chamb\u00e9ry", "text": "Le Suore di San Giuseppe di Chamb\u00e9ry sono un istituto religioso femminile di diritto pontificio: i membri di questa congregazione pospongono al loro nome la sigla C.S.G.\nStoria.\nIl 2 settembre del 1812, dietro richiesta del vescovo di Chamb\u00e9ry Ir\u00e9n\u00e9e-Yves de Solle (1744-1824), Saint Jean Marcoux (1785-1855) e una consorella della congregazione delle Suore di San Giuseppe di Lione aprirono una filiale ad Aix-les-Bains, in Savoia: le suore crebbero presto di numero e si diffusero rapidamente sul territorio, aprendo case e scuole anche nel capoluogo.\nDopo la caduta di Napoleone Bonaparte la Savoia rientr\u00f2 a far parte del Regno di Sardegna e le relazioni tra la casa madre di Lione e le filiali savoiarde divennero difficoltose: alle aspiranti suore divenne impossibile recarsi a svolgere il noviziato in Francia. Nel 1817 il ramo di Chamb\u00e9ry si rese autonomo dall'istituto di Lione e madre Marcoux, ritenuta fondatrice della congregazione, venne eletta superiora generale.\nLe Suore di San Giuseppe di Chamb\u00e9ry ottennero il riconoscimento civile dalle autorit\u00e0 francesi nel 1866: le loro costituzioni vennero approvate provvisoriamente dalla Santa Sede nel 1857 e definitivamente nel 1875.\nAttivit\u00e0 e diffusione.\nLe Suore di San Giuseppe di Chamb\u00e9ry gestiscono scuole, collegi e pensionati universitari e si dedicano a varie forme di apostolato attivo.\nSono presenti in Europa (Belgio, Repubblica Ceca, Danimarca, Germania, Irlanda, Islanda, Italia, Norvegia, Regno Unito, Svezia, Svizzera), nelle Americhe (Argentina, Bolivia, Brasile, Stati Uniti d'America), in Africa (Algeria, Madagascar, Mozambico, Tanzania) e a Timor Est: la sede generalizia \u00e8 a Roma.\nAl 31 dicembre 2005 l'istituto contava 1.922 religiose in 292 case."}
{"id": "2148482", "revid": "247222", "url": "https://it.wikipedia.org/wiki?curid=2148482", "title": "Ibis (album)", "text": "Ibis (1975) \u00e8 il terzo e ultimo album degli Ibis, pubblicato nel 1975."}
{"id": "2148484", "revid": "164710", "url": "https://it.wikipedia.org/wiki?curid=2148484", "title": "Sun Supreme", "text": ""}
{"id": "2148486", "revid": "1963073", "url": "https://it.wikipedia.org/wiki?curid=2148486", "title": "Alex Baresi", "text": "Biografia.\nNato e cresciuto a Genova, studia economia e commercio, laureandosi con una tesi in economia internazionale. Dopo la laurea per un breve periodo ha lavorato per un gruppo assicurativo per poi decidere di lavorare nella pornografia. La sua carriera inizia nel 2005, quando gli venne proposto di prendere parte a un film pornografico, proposta che rifiut\u00f2 in quanto si sarebbe dovuto trattare di un film bareback, contrario alla sua pratica del sesso sicuro di cui \u00e8 sostenitore. Non abbandonando l'idea di lavorare nel settore pornografico, decise di inviare alcune e-mail e nel giro di poco tempo si ritrov\u00f2 a San Francisco a girare tre film per i Raging Stallion Studios; successivamente gir\u00f2 a Londra un film per gli studios Alphamale Media. Nei suoi primi lavori veniva accreditato come Alex Corsi.\nDopo queste prime esperienze, nel 2006 ottenne un contratto in esclusiva con Titan Media iniziando ad accreditarsi nei film con il nome Alex Baresi. Nel giro di poco tempo lavor\u00f2 in vari film come \"Folsom Filth\", \"Breathless\", \"Folsom Leather\", \"Fear\" al fianco di porno attori gi\u00e0 affermati come Fran\u00e7ois Sagat, \u00c1rp\u00e1d Mikl\u00f3s e molti altri, ricoprendo ruoli versatili.\nHa partecipando a film leather, rubber e fist.\nBaresi ha posato da modello per il pittore australiano Ross Watson, venendo ritratto con alle spalle il dipinto del Caravaggio \"San Giovanni Battista (Giovane con un montone)\". Parte dei ricavati della vendita del quadro sono andati ad organizzazioni che si battono per la lotta all'AIDS.\nNel 2007 \u00e8 stato votato come \"International Gay Porn Star for 2007\" ed . Nella seconda met\u00e0 del 2007 inizi\u00f2 una nuova esperienza lavorativa, aprendo una societ\u00e0 a Monaco di Baviera che gestiva un negozio on line di oggettistica erotica, non pi\u00f9 operativo, come giocattoli sessuali e vestiario di pelle e lattice."}
{"id": "2148487", "revid": "767487", "url": "https://it.wikipedia.org/wiki?curid=2148487", "title": "Amityville Possession", "text": "Amityville Possession (\"Amityville II: The Possession\") \u00e8 un film horror del 1982 diretto da Damiano Damiani, prequel del primo film, \"Amityville Horror\", del 1979.\nPur essendo, infatti, cronologicamente successivo di tre anni al primo film, questa pellicola fu ispirata dai sanguinosi fatti di cronaca che avvennero l'anno prima (il 1974) degli eventi paranormali raccontati invece nel primo film, nella casa di 112 Ocean Avenue di Amityville, a Long Island, Stati Uniti e, in particolare, della strage di Ronald DeFeo Jr.\nSe il primo film del 1979 fu ispirato dagli eventi paranormali del 1975 accaduti alla famiglia Lutz descritti nel libro \"Orrore ad Amityville\" di Anson del 1977, la pellicola di Damiani fu invece ispirata dal libro \"Murder in Amityville\", del 1979, a cura dello scrittore Hans Holzer, che intervenne nell'analisi dei fenomeni, in particolare sulla raccolta delle informazioni sulla strage DeFeo del 1974, indagini che continuarono anche nella sua successiva raccolta \"The Amityville Curse\" del 1981.\nSuccessivi sequel sull'argomento, furono sempre ispirati agli eventi accaduti intorno alla casa 112 Ocean Avenue di Amityville.\nTrama.\nSu ispirazione del vero caso di cronaca della famiglia DeFeo del 1974, il film racconta di una famiglia italo-americana di Long Island, i Montelli, che si trasferisce nella casa di 112 Ocean Avenue.\nDiversi fenomeni inspiegabili iniziano subito ad inquietare la famiglia: madre Dolores \u00e8 la prima a intuire che qualcosa non va e contatta un sacerdote, padre Adamsky. Purtroppo, prima che questi possa intervenire, il figlio Sonny viene posseduto da un demonio che, usando il suo corpo, dapprima ha un rapporto incestuoso con la sorella, poi stermina a colpi di fucile il resto della famiglia. Arrestato, Sonny non si ricorda nulla di quel che ha fatto, mentre Padre Adamsky lo va a trovare in cella; il prete, convinto di volerlo esorcizzare, lo libera quindi dalla prigione per portarlo in chiesa ma, davanti ad essa questi scappa e torna nella casa degli orrori. A quel punto Padre Adamsky lo raggiunge e, in un disperato ultimo tentativo, riesce a liberare Sonny. Questo viene portato via dalla casa dalla polizia mentre, Padre Adamsky, seduto sul pavimento, reduce dallo sforzo estremo, rimane posseduto dal demone.\nAccoglienza.\nFortunata produzione di Dino De Laurentiis (che nello stesso anno si occup\u00f2 anche di Conan il barbaro e Halloween III - Il signore della notte), numerosi furono i lavori per il film di stampo italiano. Nella sceneggiatura inoltre, preziosi furono gli interventi di Tommy Lee Wallace, che aveva appena diretto, appunto, Halloween III - Il signore della notte.&lt;br&gt;\nLa regia di Damiani fu apprezzata soprattutto per la particolare sequenza in soggettiva del demonio stesso, nel momento in cui s'impossessa di Sonny.\nPer il ruolo di Anthony, il padre di Sonny, fu chiamato l'italo-americano Burt Young, all'apice della sua carriera nel ruolo del cognato del pugile Rocky. In quel periodo, l'attore fu molto impegnato a girare ben due altri film, \"Cercando di uscire\" e \"Rocky III\". Le critiche alla recitazione della attrice lettone Rutanya Alda invece, che interpret\u00f2 la madre Dolores, furono talmente severe che ottenne la nomination al premio \"Razzie Award alla peggior attrice non protagonista\". &lt;br&gt;\nLa giovane attrice Diane Franklin invece, che interpret\u00f2 la sorella Patricia, sposer\u00e0, anni pi\u00f9 tardi, uno dei nipoti del produttore, Ray De Laurentis.&lt;br&gt;\nAll'inizio del film, i bambini identificano lo specchio d'acqua di fianco alla casa con un lago, in realt\u00e0 \u00e8 uno dei fiordi della Grande baia meridionale di Long Island."}
{"id": "2148490", "revid": "767487", "url": "https://it.wikipedia.org/wiki?curid=2148490", "title": "La segretaria quasi privata", "text": "La segretaria quasi privata (\"Desk Set\") \u00e8 un film in CinemaScope del 1957 diretto da Walter Lang con la coppia di attori Spencer Tracy e Katherine Hepburn. Prodotta da Lawrence Carr e Robert Fryer (che appaiono anche nei credits del film), la sceneggiatura di Phoebe Ephron e Henry Ephron fu tratta dall'eponima commedia romantica di William Marchant che and\u00f2 in scena a Broadway il 24 ottobre 1955.\nTrama.\nAlla \"Compagnia Radiofonica Federale\" di Lower Manhattan, \"Bunny Watson\" \u00e8 la caporeparto dell'\"Ufficio Quesiti\", il quale si occupa di fornire risposte e ricercare fatti, rispondendo a questioni e domande di ogni tipo, dalle pi\u00f9 complesse alle pi\u00f9 semplici su qualsiasi argomento. Bunny \u00e8 una donna molto intelligente, emancipata e battagliera, ma da sette anni la sua relazione col dirigente del reparto, \"Mike Cutler\", non vede ancora la prospettiva del matrimonio.\nLa compagnia sta negoziando la fusione con un'altra, ma tiene la notizia segreta. Per aiutare gli impiegati ad affrontare la mole di lavoro che ne deriver\u00e0, il presidente ha ordinato due computer, o \"cervelli elettronici\". L'ingegnere elettronico ed esperto di produttivit\u00e0 \"Richard Sumner\" ha inventato \"EMERAC\", acronimo di Electromagnetic MEmory and Research Arithmetical Calculator, uno dei primi esempi di computer all'interno di una commedia. Egli si introduce nell'Ufficio Quesiti per vedere come esso funzioni, facilitando il passaggio di transizione, ma con la consegna al silenzio sul motivo della sua presenza nel luogo.\nAnche se estremamente brillante, le mosse di Sumner finiscono per ingenerare confusione e paure nelle quattro impiegate dell'ufficio, tra loro ottime amiche, le quali temono di esser presto sostituite nel proprio lavoro dal calcolatore \"EMERAC\", che si occuper\u00e0 di rispondere pi\u00f9 velocemente al loro posto ai quesiti, facendo risparmiare all'azienda migliaia di ore di lavoro. I loro timori sembrano confermati e avverarsi quando, una volta installata \"EMERAC\" nel loro Ufficio, tutte le lavoratrici ricevono la \"lettera rosa\" di licenziamento stampata dal nuovo computer. Viene fuori che in realt\u00e0 \u00e8 un errore: la macchina ha licenziato tutti i dipendenti, compreso lo stesso presidente della compagnia.\nTra equivoci e schermaglie verbali, Richard Sumner si \u00e8 accorto di provare interesse per Bunny, che trova pragmatica ed efficiente. Bunny, sebbene riceva finalmente la proposta di matrimonio da Cutler, si mostra ormai innamorata dell'ingegnere. Quando Sumner si rivela a Bunny, proponendole a sua volta di sposarlo, lei teme che \"EMERAC\" sar\u00e0 sempre la sua priorit\u00e0. Lui nega e Bunny, per mettere alla prova la sua sincerit\u00e0, preme il bottone di autodistruzione del calcolatore. Nonostante all'inizio egli resista all'impulso, alla fine Sumner salva il computer. Comunque, Bunny lo accetta.\nUscita.\nIl film usc\u00ec nelle sale cinematografiche USA il 1\u00ba maggio 1957."}
{"id": "2148491", "revid": "729019", "url": "https://it.wikipedia.org/wiki?curid=2148491", "title": "Passa il tempo/Noi", "text": "Passa il tempo/Noi (1974) \u00e8 un singolo degli Ibis.\n\"Noi\" \u00e8 inedita su CD (2008)."}
{"id": "2148494", "revid": "1610256", "url": "https://it.wikipedia.org/wiki?curid=2148494", "title": "Redneck", "text": "Il termine redneck viene utilizzato, in modo dispregiativo, per indicare numerose caratteristiche a sfondo razzista di un abitante di etnia caucasoide (bianco) degli Stati meridionali degli Stati Uniti d'America, appartenente alla fascia economica medio-bassa della societ\u00e0. Talvolta il termine pu\u00f2 assumere un significato positivo, pu\u00f2 essere sinonimo di \u201clibert\u00e1\u201d e di \u201cdivertimento\u201d secondo uno standard meridionale statunitense; a conferma di ci\u00f2 possiamo ritrovare il significato positivo di questo termine nella canzone dell\u2019artista Alan Jackson \u201cIt\u2019s Alright To Be Redneck\u201d.\nLa traduzione letterale di \"redneck\", \"collo rosso\", si riferisce al colore della nuca scottata dall'esposizione al sole dovuta al lavoro nei campi, ai quali i \"redneck\" sono in genere sottoposti, ed \u00e8 quindi sinonimo di contadino.\nDescrizione.\nLo stereotipo vuole che il \"redneck\" abiti in camper o in baite, che sia conservatore (dunque originariamente legato al Partito Democratico e dopo la divisione dello stesso nel 1825, legato al Partito Repubblicano) e razzista: inoltre sventola con orgoglio la bandiera sudista.\nAltri luoghi comuni vogliono che il \"redneck\" sia rozzo, volgare e ignorante, intollerante verso temi come religione, sesso e politica, appassionato in modo feticistico di motori, soprattutto pick-up e auto di grandi dimensioni, che abbia sempre a portata di mano un fucile da caccia con cui allontanare gli \"invasori\" della sua tenuta, che abbia il vizio di masticare tabacco (che lo porta a sputare in continuazione), che sia spesso ubriaco (con il whiskey distillato illegalmente, il Moonshine), sdentato, poco pulito e talvolta incestuoso. Il termine \"\"redneck\" viene spesso abbinato a un altro stereotipo dalle caratteristiche simili, identificato con la locuzione \"white trash\".\nTali stereotipi sono molto usati (in tono pi\u00f9 o meno scherzoso) nella cultura di massa degli Stati Uniti: la figura dello zoticone del sud appare frequentemente in film (\"Un tranquillo weekend di paura\", \"Non aprite quella porta\"), serie televisive, cartoni animati (\"Leone il cane fifone\") e videogiochi (\"Redneck Rampage\", \"I Simpson - Il videogioco\", \"South Park\", \"The Boondocks\", \"Grand Theft Auto V\") nelle battute dei comici (\"Bill Hicks\") e nelle canzoni country (\"Picture to burn\").\nLester Krinklesac e la famiglia Cuyler, rispettivamente di \"Cleveland Show\" e \"Squidbillies\", incarnano perfettamente la figura del \"redneck\", mentre nei fumetti di Walt Disney pu\u00f2 essere identificata nel battagliero personaggio Dinamite Bla. Anche nella serie animata \"Brickleberry\" possiamo trovare esempi di tipici \"redneck\". Ne \"I Simpson\" il \"redneck\" \u00e8 rappresentato dalla famiglia di Cletus e Brandine Spuckler, che per\u00f2 sono pi\u00f9 simili ai cosiddetti \"hillbilly \"\", cio\u00e8 \"montanari, campagnoli\". Lo stesso scherzoso stereotipo ispir\u00f2 la fortunata serie di strisce giornaliere Li'l Abner del disegnatore Al Capp, pubblicate sui principali quotidiani statunitensi a partire dal 1934."}
{"id": "2148495", "revid": "729019", "url": "https://it.wikipedia.org/wiki?curid=2148495", "title": "Dedicated to Janis Joplin/Keep on movin'", "text": "Dedicated to Janis Joplin/Keep on movin' (1975) \u00e8 un singolo degli Ibis.\nEntrambi i brani sono tratti dall'album Ibis."}
{"id": "2148498", "revid": "287204", "url": "https://it.wikipedia.org/wiki?curid=2148498", "title": "Fran Walsh", "text": "Biografia.\nFrances Walsh, meglio conosciuta come Fran, nasce a Wellington nel 1959 da famiglia di origine irlandese. Frequenta la scuola femminile della capitale, la Wellington Girls' College, dove studia come fashion designer. Mostra interessa per la musica ma \u00e8 un'eventualit\u00e0 che per\u00f2 non prende in considerazione.\nNegli anni dell'adolescenza, seguendo la moda punk entra a far parte di una band punk rock, \"The Wallsockets\".\nNel 1981 si laurea alla Victoria University of Wellington in letteratura inglese. Negli anni subito successivi inizia a scrivere varie sceneggiature, tra cui alcuni episodi delle serie televisive \"Shark in the Park\" e \"Worzel Gummidge Down Under\".\nNel 1987 conosce l'allora debuttante Peter Jackson, un regista e produttore alla ricerca di fama, con il quale inizia un'intensa relazione che li porta a sposarsi lo stesso anno, sin dal quale la Walsh ha collaborato con il marito alla stesura di ogni sua sceneggiatura, rivestendo anche i panni di produttore esecutivo.\nNegli anni 2000 si dedica interamente alle sceneggiature della trilogia del Signore degli Anelli, e per l'ultimo film, \"Il ritorno del Re\", scrive due brani, \"Into the West\" e \"A Shadow Lies Between Us\". Proprio per la prima canzone si aggiudica un Premio Oscar insieme a Howard Shore.\nUn progetto personale della coppia Jackson-Walsh \u00e8 \"Amabili resti\", trasposizione cinematografica dell'omonimo romanzo di Alice Sebold. \nI due ne hanno comprato i diritti cinematografici e si sono dedicati allo scripting e allo stanziamento dei fondi."}
{"id": "2148500", "revid": "21016176", "url": "https://it.wikipedia.org/wiki?curid=2148500", "title": "Battaglia di Iena", "text": ""}
{"id": "2148501", "revid": "767487", "url": "https://it.wikipedia.org/wiki?curid=2148501", "title": "Amityville 3D", "text": "Amityville 3D \u00e8 un film del 1983, diretto dal regista Richard Fleischer.&lt;br&gt;\n\u00c8 conosciuto anche come Amityville 3-D o Amityville III-The demon. Nonostante si svolga nella stessa casa al 112 Ocean Avenue di Amityville, Long Island, Stati Uniti, i primi due capitoli della saga furono ispirati da romanzi inerenti a vari eventi, mentre il soggetto di questo terzo episodio fu liberamente inventato.&lt;br&gt;\nIl film fu girato con la tecnica \"ArriVision\", che permetteva uno dei primi effetti tridimensionali dell'immagine sullo schermo, se visto con speciali occhiali polarizzati.\nTrama.\nUna casa maledetta, costruita su un ex cimitero indiano, viene abitata da John Baxter, un giornalista famoso per aver smascherato molti imbroglioni che si fingevano medium, e che non crede alle maledizioni. Pagher\u00e0 anche la sua famiglia questa scelta."}
{"id": "2148507", "revid": "21016197", "url": "https://it.wikipedia.org/wiki?curid=2148507", "title": "The Catholic Encyclopedia", "text": ""}
{"id": "2148513", "revid": "21016214", "url": "https://it.wikipedia.org/wiki?curid=2148513", "title": "Catholic encyclopedia", "text": ""}
{"id": "2148514", "revid": "436907", "url": "https://it.wikipedia.org/wiki?curid=2148514", "title": "Una notte sul Monte Calvo (disambigua)", "text": ""}
{"id": "2148515", "revid": "729019", "url": "https://it.wikipedia.org/wiki?curid=2148515", "title": "Pyr\u00e9n\u00e9es (metropolitana di Parigi)", "text": "Pyr\u00e9n\u00e9es \u00e8 una stazione della Metropolitana di Parigi sulla linea 11, sita alla confluenza del XIX e XX arrondissement di Parigi.\nLa stazione.\nLa stazione venne aperta nel 1935 e prese il nome della catena montagnosa, frontiera naturale fra Spagna e Francia. Lo stesso nome, Pirenei, che ha la strada pi\u00f9 lunga del XX arrondissement."}
{"id": "2148517", "revid": "110157", "url": "https://it.wikipedia.org/wiki?curid=2148517", "title": "Monte Hope", "text": "Il monte Hope (in inglese \"Mount Hope\") \u00e8 una montagna ai piedi del Ghiacciaio Beardmore, Barriera di Ross in Antartide.\nLocalizzato a una latitudine di 83\u00b0 31\u2032 S ed una longitudine di 171\u00b0 16\u2032 E, segna il limite occidentale del ghiacciaio Beardmore con la barriera di Ross. \nVenne scoperto il 3 dicembre 1908 da Ernest Henry Shackleton durante la spedizione Nimrod (1907-1909) e venne chiamato \"Hope\" (\"speranza\", in lingua inglese) perch\u00e9 Shackleton, superato l'ostacolo, sperava di trovare una facile strada per il Polo Sud.\nTre anni pi\u00f9 tardi il capitano Robert Falcon Scott, durante la \"competizione\" con Roald Amundsen per il raggiungimento del Polo Sud, segu\u00ec lo stesso percorso iniziale di Shackleton sul monte Hope, ma l'intera spedizione per\u00ec sulla via del ritorno.\nIl monte Hope venne designato come luogo del deposito finale di approvvigionamento a sostegno della fallita Spedizione Endurance nel 1916. "}
{"id": "2148519", "revid": "1305772", "url": "https://it.wikipedia.org/wiki?curid=2148519", "title": "Mount Hope", "text": ""}
{"id": "2148520", "revid": "767487", "url": "https://it.wikipedia.org/wiki?curid=2148520", "title": "Puppet Show", "text": " \u00e8 il secondo album della rock band visual kei giapponese Plastic Tree. \u00c8 stato pubblicato il 26 agosto 1998 dalla Warner Music Japan.\nEsistono due edizioni dell'album: una normale con custodia jewel case al prezzo di 3'059 \u00a5, ed una speciale in edizione limitata con cover diversa e packaging digipack in cartoncino argentato.\nTracce.\nTutti i brani sono testo di Ry\u016btar\u014d Arimura e musica di Tadashi Hasegawa, tranne dove indicato.&lt;br&gt;\nDopo il titolo \u00e8 indicata fra parentesi \"()\" la grafia originale del titolo."}
{"id": "2148523", "revid": "21016286", "url": "https://it.wikipedia.org/wiki?curid=2148523", "title": "Tsukiyama Akihiro", "text": ""}
{"id": "2148531", "revid": "529641", "url": "https://it.wikipedia.org/wiki?curid=2148531", "title": "Atari FREDDIE", "text": "L'Atari FREDDIE \u00e8 un chip che si trova negli home computer della famiglia Atari 8-bit. \u00c8 un circuito integrato di tipo RAM address multiplexer e permette di accedere alla memoria RAM di sistema. Costruito con tecnologia LSI, \u00e8 dotato di 40 pin.\nAtari cre\u00f2 questo chip con l'obiettivo di sostituire un insieme di altri chip precedentemente contenuti nei suoi home computer cos\u00ec da ridurre i costi di produzione. Un altro obiettivo era quello di ampliare l'accesso alla memoria da parte della CPU e del chip ANTIC.\nL'Atari FREDDIE combinato con il chip C061618 MMU (modelli XL/XE) o il chip C025953 EMMU (modello 130XE) permetteva alla CPU ed al chip ANTIC di accedere alla memoria in modo indipendente l'uno dall'altro.\nFREDDIE, inizialmente progettato per essere usato nei modello 1400XL e 1450XLD \u00e8 stato successivamente impiegato nella serie XE degli home computer Atari.\nNel dettaglio \u00e8 presente nei seguenti modelli:"}
{"id": "2148535", "revid": "57342", "url": "https://it.wikipedia.org/wiki?curid=2148535", "title": "Babak Payami", "text": ""}
{"id": "2148537", "revid": "125738716", "url": "https://it.wikipedia.org/wiki?curid=2148537", "title": "Canali di Bologna", "text": "Il sistema dei canali di Bologna \u00e8 stato creato allo scopo di collegare la citt\u00e0 con il fiume Po e per fornire acqua ed energia meccanica agli opifici della citt\u00e0.\nStoria e morfologia.\nLa rete idrica bolognese fu sviluppata gradualmente tra il XII ed il XVI secolo, a partire dalle due opere fondamentali, ovvero le chiuse di San Ruffillo e di Casalecchio, rispettivamente sul torrente Savena e sul fiume Reno, inizialmente resi necessarie per aumentare il numero dei mulini da grano e per alimentare il fossato della seconda cerchia di mura della citt\u00e0 (\"Cerchia del Mille\").\nBologna sorge ai piedi di colline, e presenta un dislivello, entro l'antica cerchia muraria, da sud a nord verso la pianura, di circa 39 metri 76 m s.l.m. a Porta D'Azeglio e 37\u00a0m s.l.m. al Porto Navile tale pendenza favorisce un rapido passaggio delle acque, adatto anche ad azionare le pale di mulini, che nel Medioevo sorgevano numerosi lungo i canali.\nI canali principali, ancora oggi esistenti, seppure quasi completamente interrati nel loro percorso cittadino, sono:\nOltre a questi canali \u00e8 presente in citt\u00e0 un torrente naturale, anch'esso quasi completamente interrato e collegato agli altri canali: l'Aposa. I principali contributori di questo sistema idrico sono il torrente Savena ed il Reno (rispettivamente a est e a ovest della citt\u00e0), mentre per la parte cittadina vi sono anche numerosi rii fra cui Meloncello, Ravone, Vallescura e Grifone i cui tracciati - che scendono verso la citt\u00e0 dalla parte collinare del territorio comunale - si sono nel tempo mescolati a quello del citato Aposa e degli altri canali. Inoltre tramite una condotta interrata di oltre 18\u00a0km i Romani avevano creato un acquedotto ancora oggi parzialmente utilizzato che prelevava l'acqua dal fiume Setta e lo conduceva, probabilmente in una cisterna, in citt\u00e0 passando nella valle del Ravone, fuori dall'attuale Porta San Mamolo.\nLa copertura dei canali avvenne progressivamente a partire dagli anni cinquanta sotto l'amministrazione Dozza, nell'ambito del disegno di ricostruzione, bonifica e riqualificazione urbanistica portata avanti nel Dopoguerra e che interess\u00f2 tutta la citt\u00e0.\nGestione delle acque.\nDurante il Medioevo le vie d'acqua erano pi\u00f9 efficaci ed economiche rispetto a metodi di spostamento via terra. I canali di Bologna rispondevano a tre principali necessit\u00e0:\nAnche grazie a queste opere Bologna pot\u00e9 espandersi (raggiungendo circa i 50-60.000 abitanti) e competere, verso la fine del XIII secolo, con le maggiori citt\u00e0 europee; al pari con Milano, Bologna era allora il maggior centro industriale tessile d'Italia.\nLa sete d'acqua di Bologna era tale che si aument\u00f2 la portata del Reno (e quindi dei canali) con un'opera ambiziosa: il Comune di Bologna sbarr\u00f2, all'inizio del XIV secolo, il torrente Dardagna per dirottarlo, mediante un canale artificiale (il \"naviglio del Belvedere\"), nel suo affluente Silla (da cui il nome della localit\u00e0 Poggiolforato, \"monte forato\"). Questa opera, anche se non se ne conosce pi\u00f9 con precisione il funzionamento, permetteva anche di trasportare il legname dalle foreste di Lizzano in Belvedere e Madonna dell'Acero fino alla chiusa di Casalecchio. La perdita di portata del Dardagna (affluente del Panaro) suscit\u00f2 le ire dei modenesi e diede adito a lunghi contenziosi.\nEconomia.\nGrazie ad una gestione delle acque esemplare e innovativa Bologna pot\u00e9 sviluppare una fiorente industria, il cui punto di forza erano i mulini ad acqua.\nVerso il 1272 fu introdotta da Lucca a Bologna la lavorazione della seta e ben presto fior\u00ec in citt\u00e0 una particolare industria della filatura, che con migliorie tecniche permetteva di produrre seta di ottima qualit\u00e0 a costi minori. Il \"mulino alla bolognese\" (che migliorava le macchine utilizzate a Lucca mediante una ruota idraulica ed un incannatoio meccanico) permetteva di ottenere filati pi\u00f9 uniformi e resistenti rispetto a quelli prodotti a mano o con altri mezzi meccanici. La tecnologia di questi mulini fu custodita molto segretamente per timore della concorrenza: per questo motivo vi sono pochissimi disegni che descrivono con precisione il loro funzionamento. Solamente alcuni disegni di Heinrich Schickhardt (1599) e Antonio Zonca (1607) riproducono il mulino alla bolognese, anche se in maniera incompleta.Secondo numerosi storici della rivoluzione industriale il mulino da seta alla bolognese rappresenta un importante modello di sistema protoindustriale che permise a Bologna di commercializzare filati in tutta Europa attraverso il Canale Navile.La flotta bolognese raggiunse dimensioni ragguardevoli, al punto da sconfiggere quella della Serenissima: nel 1271 fu combattuta una battaglia navale alla Polesella, nelle acque del Po di Primaro, in cui i bolognesi (al comando del generale genovese Lanfranco Malucelli) sconfissero i veneziani (guidati dal nipote del Doge, Iacopo Contarini), ottenendo dazi favorevoli al commercio bolognese. La seta fu a lungo il maggiore settore economico bolognese: nel XVI secolo il 40% della popolazione viveva grazie alla seta, e le corporazioni delle arti e mestieri si dividevano in due settori, l'Opera bianca (che impiegava solo sete locali), e l'Opera tinta (che produceva organzino e drappi). Nel XVII secolo (iniziata la decadenza del settore) erano ancora in funzione entro le mura della citt\u00e0 119 mulini da seta mossi da 353 ruote.\nI canali.\nCanale di Reno.\nCreato nel XII secolo deve il nome al fiume Reno da cui riceve acqua grazie alla chiusa di Casalecchio. Dopo 6 chilometri il canale entra in citt\u00e0 (presso un'opera denominata \"Opificio della Grada\") e si separa in due rami: il Canale del Cavaticcio ed il Canale delle Moline, che si ricongiungono al Porto Navile dove inizia il Canale Navile. Nel 1998 sono stati riaperti gli affacci dai ponti sul tratto non interrato del canale all'interno degli isolati fra i retri delle due cortine di case parallele a via Augusto Righi e via Bertiera, da via Malcontenti a via Oberdan. Nel 2004 \u00e8 stato riaperto un breve tratto di canale a ridosso delle mura, in adiacenza alla chiesa della Grada.\nCanali Cavaticcio e delle Moline.\nIl Cavaticcio si origina dal canale di Reno, sfruttando l'alveo dell'antico rio Vallescura: in passato alimentava una serie di mulini ed il Porto Navile. Durante la seconda guerra mondiale fu utilizzato come rifugio e nel settembre del 1943 fu colpito e danneggiato dai bombardamenti. Dal 1995 \u00e8 attiva una piccola centrale idroelettrica che sfrutta il dislivello naturale di 15 metri.\nIl Canale delle Moline, secondo ramo del canale di Reno, con ben 9 salti di quota, alimentava 15 mulini, e si ricongiunge al Navile, mescolando le sue acque con quelle del Savena e dell'Aposa.\nCanale e Porto Navile.\nIl Navile fu costruito tra la fine del 1100 e l'inizio del Duecento e fu utilizzato come via principale per il traffico commerciale tra Bologna, Ferrara e Venezia. Si origina dalle acque del Canale di Reno, di cui di fatto \u00e8 la continuazione a nord della citt\u00e0. Attraversa la pianura per immettersi nel Po di Primaro e da qui al mare. Nel suo tragitto sono presenti numerose chiuse che ne regolano il livello. Il canale era associato ad un importante Porto Navile (lungo 76 metri e largo 11): entrambi furono utilizzati per la navigazione fino agli anni cinquanta. Del sistema portuale bolognese e dell'uso navigabile resta una serie di chiuse (dette \"sostegni\"), delle quali quella detta \"del Battiferro\" (immediatamente a valle di Bologna), \u00e8 attribuita da alcuni a Leonardo da Vinci.\nCanale di Savena.\nIl canale (del XII secolo) si origina dalla chiusa di San Ruffillo, che intercetta le acque del torrente Savena. Come il Canale di Reno serviva a fornire acqua agli altri canali, permetteva il funzionamento di mulini per il grano e forniva acqua per il fossato delle mura di Bologna.\nDopo avere costeggiato da San Ruffillo via Murri (raccogliendo piccoli rii collinari), attraversa i giardini Margherita (alimentandone il laghetto) e continua sotto porta Castiglione per poi riversarsi nell'Aposa (tra via del Cestello e via San Domenico). Da porta Castiglione si diramano alcuni canaletti di cui il principale \u00e8 il condotto \"Fiaccacollo\" che segue la cosiddetta \"Cerchia del Mille\", di cui in passato alimentava il fossato.\nIl torrente Aposa.\nA parte qualche rio che scende verso la citt\u00e0 dalle colline, l'Aposa, noto fin dall'et\u00e0 del ferro, \u00e8 l'unico corso d'acqua naturale che attraversa la citt\u00e0 e intorno al quale si sono costituiti i primi nuclei abitativi di Felsina. Entra in citt\u00e0 fra Porta Castiglione e Porta San Mamolo (nel visibile \"serraglio dell'Aposa\") e segue interrato in linea retta fino a via del Pallone dove tributa nel canale delle Moline, il quale poi confluisce nel canale Navile.\nL'acquedotto romano.\nAnche se gli acquedotti costruiti mediante condotti aerei sono pi\u00f9 conosciuti, spesso i Romani realizzavano acquedotti sotterranei. Questo acquedotto, completamente in galleria (in parte nella roccia ed in parte in terreni rinforzati), risale al I secolo a.C. probabilmente grazie all'imperatore Augusto, anche se a lungo si credette che l'opera fosse stata realizzata in precedenza grazie a Caio Mario (e veniva persino chiamata \"Acquedotto Mario\")."}
{"id": "2148549", "revid": "173219", "url": "https://it.wikipedia.org/wiki?curid=2148549", "title": "Palazzo ducale (Modena)", "text": ""}
{"id": "2148550", "revid": "767487", "url": "https://it.wikipedia.org/wiki?curid=2148550", "title": "An\u00e9mic Cin\u00e9ma", "text": "An\u00e9mic Cin\u00e9ma \u00e8 un film d'avanguardia dell'artista Marcel Duchamp del 1926, con la collaborazione di Man Ray.\nTrama.\nIl film non ha trama, \u00e8 composto da una serie di dischi ottici rotanti, alcuni con immagini ipnotiche (cerchi non concentrici, spirali), altri con frasi in francese scritte a spirale. I dischi in movimento sono in tutto diciannove, dieci composti da figure geometriche e nove con frasi senza senso (\"Rotorilievi\"), quali giochi di parole e scioglilingua.\nLe frasi scritte sono:\nChiude il film la didascalia \"copyrighted by Rrose S\u00e9lavy 1926\". Rrose S\u00e9lavy \u00e8 lo pseudonimo in abiti femminili di Duchamp.\nCaratteristiche.\nIl titolo del film \u00e8 un doppio anagramma. Il \"cinema anemico\" era un cinema privo di senso svuotato, in linea con le idee sovversive del dadaismo. Il fatto che per\u00f2 venne girato dopo la fine del movimento (che si sciolse spontaneamente nel 1923) lo pone a met\u00e0 strada tra le avanguardie e il cinema \"puro\", forse ascrivibile al movimento surrealista.\nIl film per\u00f2, contrariamente al titolo, non \u00e8 debole, anzi ha la forza di stordire lo spettatore. Leggere le frasi scritte risulta molto difficile, ma quando ci si riesce ecco che il loro senso si rivela beffardo, tipico dell'artista dissacratore."}
{"id": "2148551", "revid": "159341", "url": "https://it.wikipedia.org/wiki?curid=2148551", "title": "Canale di Reno", "text": ""}
{"id": "2148552", "revid": "7336", "url": "https://it.wikipedia.org/wiki?curid=2148552", "title": "Canale Cavaticcio", "text": ""}
{"id": "2148553", "revid": "7336", "url": "https://it.wikipedia.org/wiki?curid=2148553", "title": "Canale delle Moline", "text": ""}
{"id": "2148557", "revid": "36426", "url": "https://it.wikipedia.org/wiki?curid=2148557", "title": "An\u00e9mic cin\u00e9ma", "text": ""}
{"id": "2148565", "revid": "147575", "url": "https://it.wikipedia.org/wiki?curid=2148565", "title": "Frances Walsh", "text": ""}
{"id": "2148581", "revid": "287204", "url": "https://it.wikipedia.org/wiki?curid=2148581", "title": "Cuore (album)", "text": ""}
{"id": "2148583", "revid": "106908", "url": "https://it.wikipedia.org/wiki?curid=2148583", "title": "Citt\u00e0 del Montana", "text": "Lista delle citt\u00e0 del Montana, Stati Uniti d'America, comprendente tutti i comuni (\"city\" e \"town\") dello Stato e i maggiori census-designated place (CDP).\nI dati sono dell'USCB riferiti al censimento del 2010."}
{"id": "2148590", "revid": "1305772", "url": "https://it.wikipedia.org/wiki?curid=2148590", "title": "Down the Dustpipe", "text": ""}
{"id": "2148600", "revid": "466539", "url": "https://it.wikipedia.org/wiki?curid=2148600", "title": "Sassonia-Coburgo-Gotha (Belgio)", "text": "Il ramo belga del casato di Sassonia-Coburgo-Gotha nacque quando il principe Leopoldo Giorgio Cristiano Federico di Sassonia-Coburgo-Gotha accett\u00f2 di diventare Re dei Belgi il 26 giugno del 1831, col nome di Leopoldo I.\nIn precedenza, il 13 giugno 1777 a Ebersdorf, erano avvenute le nozze fra Francesco Federico di Sassonia-Coburgo-Saalfeld (1750-1806) e Augusta di Reuss-Ebersdorf (1757-1831). I loro dieci figli s'imparentarono con le pi\u00f9 grandi case reali d'Europa e molti di essi diedero vita a dinastie reali nel Regno Unito (dal 1917 si ridenominer\u00e0 Windsor), nel Belgio, nel Regno del Portogallo e nel Regno di Bulgaria.\nLeopoldo I.\nLeopoldo I fu un uomo molto mite, che cerc\u00f2 sempre, durante il suo regno, vie pacifiche e diplomatiche alle questioni che . Si prodig\u00f2 per politiche sociali avanzate per l'epoca, per\u00f2 molto di esse non trovarono attuazione, per l'opposizione della politica interna al paese. Si spos\u00f2, il 9 agosto 1832, con Luisa d'Orl\u00e9ans, figlia del re Luigi Filippo di Francia e della regina Maria Amalia di Borbone-Napoli. Dal suo matrimonio con Luisa nacquero quattro figli:\nNel 1840 fu mediatore nel matrimonio tra la nipote Vittoria del Regno Unito e l'altro nipote Alberto di Sassonia-Coburgo-Gotha. Nel 1850 rimase vedovo, dopo la morte della giovane moglie Luisa, a soli 38 anni, per la tubercolosi. Leopoldo mor\u00ec il 10 dicembre del 1865 nel palazzo di Laeken. Gli successe il figlio Leopoldo II.\nLeopoldo II.\nIl suo regime coloniale (Stato Libero del Congo) fu al centro di uno dei pi\u00f9 infami scandali del XX secolo. Leopoldo II fu responsabile di terribili crimini perpetuati contro la popolazione indigena del Congo, praticamente schiavizzata e maltrattata, in suo favore e di tutta la nazione belga, che nell'Ottocento era uno degli stati pi\u00f9 ricchi del mondo. Nel 1853 spos\u00f2 Maria Enrichetta d'Asburgo-Lorena (1836-1902), figlia del conte palatino d'Ungheria Giuseppe d'Asburgo-Lorena (1776-1847) e della duchessa Maria Dorotea di W\u00fcrttemberg, dalla quale ebbe quattro figli:\nLeopoldo II rimane ancora oggi una figura controversa. Gli successe il nipote Alberto, figlio del fratello.\nAlberto I.\nFiglio del principe Filippo (1837-1905) e della principessa Maria di Hohenzollern-Sigmaringen (1845-1912), Alberto I fu nominato principe ereditario nel 1905, dopo la morte del padre e sal\u00ec al trono nel 1909, alla morte dello zio Leopoldo II. Spos\u00f2 il 2 ottobre del 1900, a Monaco di Baviera, Elisabetta Gabriella di Baviera (1876-1965) duchessa in Baviera, figlia del duca Carlo Teodoro (1839-1909) e della sua seconda moglie Maria Jos\u00e9 di Braganza (1857-1943).\nDal loro matrimonio nacquero tre figli:\nFervente cattolico, cerc\u00f2 in ogni modo di rimanere neutrale nella Grande Guerra, ma fu travolto dai piani bellici dello Stato maggiore del Kaiser, che con il proprio esercito invase il Belgio. Al termine della guerra ottenne dalla Conferenza di pace di Versailles, dove Alberto I rappresent\u00f2 ufficialmente il Belgio, i possedimenti tedeschi del Ruanda e del Burundi nel 1919 e le citt\u00e0 tedesche di Eupen e Malmedy nel 1920. Ai negoziati di pace il Re difese gli interessi del Belgio, ma si distinse per la sua opposizione alla politica di umiliazione eccessiva nei confronti della Germania. Appassionato di alpinismo mor\u00ec in un incidente alpinistico il 17 febbraio del 1934, scalando una vetta vicino a Namur. \u00c8 inumato, con i suoi antenati, nella cripta reale della Chiesa di Nostra Signora di Laeken. Gli successe il figlio Leopoldo III.\nLeopoldo III.\nPreoccupato dalla Germania nazista, Leopoldo III risigl\u00f2 le stesse alleanze con Francia e Regno Unito, che interverranno alla seconda invasione del Belgio da parte della Germania, il 10 maggio 1940. Leopoldo III per\u00f2 decise di non seguire il governo in esilio, e, dopo aver firmato la resa il 28 maggio del 1940, si consegn\u00f2 ai tedeschi che lo relegarono nel castello di Laeken. Da qui fu prelevato nel 1944 con tutta la famiglia e portato in un campo di prigionia, prima in Germania e poi in Austria, dove fu liberato nel maggio del 1945.\nAlla fine della guerra fu accusato di debolezza e di ambiguit\u00e0 e il Parlamento lo dichiar\u00f2 incapace di regnare mentre la popolazione scioperava in massa per protestare contro il suo ritorno al potere. Dovette quindi lasciare la reggenza al fratello Carlo Teodoro e vivere in esilio in Svizzera dal 1945 fino al 1950, quando un referendum popolare autorizz\u00f2 il suo rientro. Nel luglio 1951 risolse infine la lunga crisi della corona abdicando in favore del figlio maggiore Baldovino. Nel 1926 spos\u00f2 la principessa Astrid di Svezia (1905-1935), nipote del re Gustavo V di Svezia. Ebbero una figlia e due figli:\nDopo la morte della prima moglie Astrid vittima di un incidente stradale il 29 agosto del 1935 presso K\u00fcssnacht in Svizzera, Leopoldo si spos\u00f2 una seconda volta l'11 settembre 1941 con Mary Lilian Baels (1916-2002), nominata in seguito principessa di R\u00e9thy, nata a Londra e figlia di un commerciante di prodotti ittici belga. Da lei Leopoldo ebbe altri tre figli, che non hanno diritto di successione al trono belga:\nBaldovino.\nUomo molto credente e favorevole all'europeismo, Baldovino fu fautore della transizione delle colonie belghe a stati autonomi e indipendenti, sotto il suo regno il Belgio si trasform\u00f2 in uno Stato federale. Egli difese l'unit\u00e0 del Paese, ma non pot\u00e9 impedire, nell'ambito della questione linguistica, la formazione di una frontiera linguistica, infatti il Belgio \u00e8 composto da tre regioni distinte ognuna con la propria lingua. Nel 1989, vista la sua ritrosia a firmare una legislazione favorevole all'aborto approvata dal Parlamento, fu temporaneamente esautorato dai poteri regali.\nIl 5 aprile seguente fu ristabilito nelle sue funzioni con un voto delle Camere riunite che constatarono che \"l'impossibilit\u00e0 di regnare\" aveva avuto fine. Il 31 luglio del 1993 il Re mor\u00ec per un attacco cardiaco mentre era in vacanza a Motril in Spagna. Fu il fratello Alberto che gli succedette sul trono il 9 agosto con il nome di Alberto II. Il 15 dicembre del 1960 aveva sposato nella cattedrale di Bruxelles Fabiola de Mora y Arag\u00f3n (1927), che divenne la regina Fabiola dei belgi. Baldovino e Fabiola non ebbero figli.\nAlberto II.\nAlberto II \u00e8 il terzo figlio del re Leopoldo III dei Belgi e della regina Astrid. Alberto regna su uno Stato federale, del quale ha firmato la nuova Costituzione il 17 febbraio del 1994. Il 2 luglio 1959 sposa la principessa donna Paola Ruffo di Calabria, di famiglia nobile italiana. I due hanno avuto tre figli:\nL'ex re ha inoltre una figlia illegittima, nata da una relazione extraconiugale con la baronessa Sibilla di Selys Longchamps:\nAlberto e Paola hanno ben 12 nipoti: 4 nati dal matrimonio di Filippo con la jonkvrouw Mathilde d'Udekem d'Acoz, la principessa Elisabetta nata il 25 ottobre 2001, il principe Gabriele nato il 20 agosto 2003, il principe Emanuele nato il 4 ottobre 2005 e la principessa Eleonora nata il 16 aprile 2008. 5 i figli nati dal matrimonio di Astrid con l'arciduca Lorenzo d'Asburgo-Este: Amedeo nato il 21 febbraio 1986, Maria Laura nata il 26 agosto 1988, Gioacchino nato il 9 dicembre 1991, Luisa Maria nata l'11 ottobre 1995 e Letizia Maria nata il 23 aprile 2003. Gli ultimi 3 sono i figli di Lorenzo e della consorte Claire Coombs, Luisa nata il 6 febbraio 2004 e i gemelli Emerico e Nicola nati il 13 dicembre 2005. Alberto II ha anche una figlia naturale illegittima: Delphine Bo\u00ebl, nata nel 1968, la madre \u00e8 un'aristocratica belga: Sybille, baronessa di Selys Longchamps (allora sposata con Jacques Bo\u00ebl). Tra il 2011 e il 2012 Alberto II ha saputo con grande maestria e calma, guidare il proprio paese fuori dalla lunga crisi istituzionale nella quale era caduto in seguito alle elezioni legislative arrivando a nominare il vallone Elio Di Rupo primo ministro del Belgio. Il 21 luglio 2013 Alberto II, dopo 20 anni di regno, ha abdicato in favore del figlio primogenito Filippo.\nFilippo.\nDal 21 luglio 2013 Filippo \u00e8 il settimo re dei Belgi. Figlio primogenito del vecchio re Alberto II e della moglie Paola Ruffo di Calabria, Filippo \u00e8 sposato con Mathilde d'Udekem d'Acoz, e dal loro matrimonio sono nati 4 figli:"}
{"id": "2148611", "revid": "767487", "url": "https://it.wikipedia.org/wiki?curid=2148611", "title": "Hoplomachus", "text": "L'hoplomachus (dal Greco antico \u1f41\u03c0\u03bb\u03bf\u03bc\u03ac\u03c7\u03bf\u03c2, ossia \"colui che combatte come un \"oplita\"\"), era una categoria (\"armaturae\") di gladiatori romani pesantemente armati.\nSviluppo.\nDopo che i romani ebbero conquistato la zona orientale di lingua greca del mar Mediterraneo, la figura del gladiatore \"hoplomachus\" inizi\u00f2 a diffondersi prendendo spunto da una rudimentale pratica schermistica, l\u2019\"Hoplomachia\" (dal greco \u1f41\u03c0\u03bb\u03bf\u03bc\u03b1\u03c7\u03af\u03b1, lotta con armi pesanti) praticata con lancia e spada e assai diffusa nella Grecia ellenistica.\nArmi e armatura.\nL\"'hoplomachus\" era armato pesantemente. Le sue armi erano una lancia e una corta spada dalla lama affilata tenuta dalla parte dello scudo.\nLa sua armatura consisteva di un elmo attico-beota, un parabraccio (la \"manica\") indossato sul lato della lancia, uno scudo di bronzo rotondo, piccolo e convesso, vicino ai mutandoni aderenti o alle fasciature (le \"fasciae\") intorno alle gambe e due alti schinieri (le \"ocreae\"). Indossava un perizoma (il \"subligaculum\") ed una cintura (il \"balteus\" o il \"cingulum\").\nAvversario.\nNell'arena l'avversario dell\"'hoplomachus\" era il mirmillone (armato come un soldato romano), in una rappresentazione parodistica delle guerre di Roma in Grecia e nell'Oriente ellenistico. Meno frequentemente combatteva anche contro il gladiatore trace."}
{"id": "2148612", "revid": "122348278", "url": "https://it.wikipedia.org/wiki?curid=2148612", "title": "Eugenio di Milano", "text": "Agiografia.\nNon abbiamo quasi nessuna notizia certa su di lui, da Landolfo Seniore sappiamo che si trattava di un vescovo venuto in Italia al seguito di Carlo Magno, di cui era anche padre spirituale.\nA lui veniva attribuito il merito di aver difeso, durante un concilio a Roma, il Rito ambrosiano, contro i tentativi di abolirlo fatti da papa Adriano I e dallo stesso Carlo Magno. Per dirimere la questione i padri riuniti in concilio decisero di posare sull'altare della basilica di San Pietro i due messali romano e ambrosiano, dopo le porte della basilica furono chiuse e sorvegliate, e tutti pregarono e digiunarono per tre giorni. Quando furono riaperte le porte della basilica, i due messali erano ancora chiusi, ma miracolosamente si spalancarono tutti e due, ci\u00f2 fu interpretato come un segno del Cielo che ambedue i riti avevano pari dignit\u00e0.\nCulto.\nIl culto di sant'Eugenio oggi \u00e8 considerato ufficialmente un culto locale dell'arcidiocesi di Milano, dove la memoria liturgica \u00e8 fissata il 30 dicembre.\nLa data del 30 dicembre come giorno della sua festa \u00e8 legata al giorno in cui il suo corpo venne riesumato e traslato nella chiesa di Sant'Eustorgio luogo dove, nella sala capitolare conventuale, \u00e8 conservata una statua del XII secolo che lo raffigura."}
{"id": "2148616", "revid": "767487", "url": "https://it.wikipedia.org/wiki?curid=2148616", "title": "Helena Valley Southeast", "text": "Helena Valley Southeast \u00e8 un \"census-designated place\" degli Stati Uniti d'America, nella contea di Lewis and Clark, nello Stato del Montana. Al censimento del 2010 la citt\u00e0 contava abitanti. \nFa parte dell'area metropolitana di Helena."}
{"id": "2148618", "revid": "767487", "url": "https://it.wikipedia.org/wiki?curid=2148618", "title": "L'\u00e9toile de mer", "text": "L'\u00e9toile de mer \u00e8 un film d'avanguardia di Man Ray del 1928. Il titolo allude a una stella marina che ogni tanto si vede in sovrimpressione e che compare in una scena centrale. La stella rappresenta probabilmente l'idea di una bellezza ideale, geometrica, \"di vetro\", che viene paragonata alla perfezione della donna.\nCaratteristiche.\nCon questo film Man Ray cerc\u00f2 di creare un cinema di puro lirismo, come poesia composta da immagini anzich\u00e9 da parole. Le didascalie contengono spesso giochi di parole, in pieno stile dadaista.\nLa storia \u00e8 vista in tutti i momenti fondamentali attraverso un vetro smerigliato (solo alcuni dettagli sono mostrati al naturale), che permette di capire a grandi linee l'azione, ma non fa mai vedere con chiarezza allo spettatore cosa accade (anche perch\u00e9 alcune scene sono molto provocanti e prevedono il nudo della protagonista), frustrando il suo desiderio di conoscenza.\nDietro questo espediente si nasconde l'idea del regista di portare a riflettere come la conoscenza del mondo sia al di l\u00e0 delle nostre possibilit\u00e0.\nTrama.\nIl film inizia con una coppia che cammina sola in una strada. L'inquadratura \u00e8 interrotta da una didascalia:\nLa breve scena successiva mostra la donna che si aggiusta le calze\nA questo punto la coppia si ritira in una camera in una casa e la donna si spoglia e si sdraia; a quel punto l'uomo le d\u00e0 il suo commiato (un gioco di parole tipico della lingua francese):\nL'uomo esce dalla casa\nIl film inquadra poi la donna che vende giornali in strada: si tratta di Andr\u00e9 de la Rivi\u00e8re in abiti femminili.\nUn uomo viene mostrato mentre compra una stella marina in un vasetto e torna a casa per esaminarla pi\u00f9 attentamente (la scena \u00e8 filmata in chiaro, senza il vetro interposto).\nPrimissimo piano della stella marina. Tornando all'inquadratura sfocata, la telecamera segue il giornale portato dal vento mentre un uomo cerca di raccoglierlo; lo raccoglie e lo apre. Appaiono brevemente scene di un viaggio in treno, barche che attraccano a un porto e un panorama di citt\u00e0 nebbiosa.\nSegue un montaggio di vari oggetti rotanti, compresa la stella marina nel barattolo. Sono inquadrate alcune nature morte, la donna, poi di nuovo la stella marina.\nL'uomo mostra i palmi delle mani con le linee ripassate di nero.\nSi ritrova l'uomo mentre sale le scale verso la camera nella casa, lasciando la stella marina ai piedi delle scale. La successiva inquadratura mostra la donna che brandisce un lungo coltello, con la stella marina in sovrimpressione.\nL'inquadratura, dopo alcune riprese di dettagli in esterno, torna sulla donna nella stanza da letto.\nInfine il film torna sulla strada isolata iniziale e rivela il triangolo amoroso dei protagonisti. Primo piano dell'uomo abbandonato.\nLa donna guarda verso il vetro opaco dove sta scritta la parola \"belle\", e questo si infrange."}
{"id": "2148619", "revid": "1005847", "url": "https://it.wikipedia.org/wiki?curid=2148619", "title": "Mario Lagan\u00e0", "text": "Biografia.\nAvvocato, esperto del credito, \u00e8 stato Consigliere di Amministrazione (esecutivo) del Banco di Napoli, Isveimer, Credito Sportivo, Sindaco dell'Imi, Fime trading, Commissario straordinario del Consorzio del Bergamotto.\nHa ricoperto vari incarichi negli Enti locali.\nNel 1979 viene candidato per la prima volta alla Camera dei Deputati , risultando eletto con oltre 55.000 preferenze.\nDemocristiano, \u00e8 stato il referente calabrese (con il Ministro Dario Antoniozzi) della potente corrente di Emilio Colombo.\nIn Commissione Finanza e Tesoro si distingue per una serie di provvedimenti legislativi in materia di credito.\nEntra a far parte della Co.Par. (Cooperativa Parlamentare), costituita da un ridottissimo numero di deputati di ogni partito, esperti del credito tra cui gli On.li Goria e Bassetti.\nNel 1980 il settimanale \"Panorama\" lo cita tra i cento uomini pi\u00f9 potenti d'Italia.\nNella IX legislatura subentra alla Camera dei Deputati a Lodovico Ligato, il 15 gennaio 1986 dopo le dimissioni dello stesso, nominato Presidente delle Ferrovie dello Stato su indicazione di Riccardo Misasi.\n\u00c8 stato presidente dell'Assemblea regionale calabrese de La Margherita fino al confluire di questa nel Partito Democratico.\nPadre dell'On.Maria Grazia Lagan\u00e0, \u00e8 suocero di Francesco Fortugno, il vicepresidente del Consiglio regionale della Calabria, assassinato dalla 'ndrangheta il 16 ottobre 2005 a Locri."}
{"id": "2148620", "revid": "36426", "url": "https://it.wikipedia.org/wiki?curid=2148620", "title": "Kiki di Montparnasse", "text": ""}
{"id": "2148623", "revid": "1909146", "url": "https://it.wikipedia.org/wiki?curid=2148623", "title": "Vecchia Confederazione", "text": "Con Vecchia Confederazione si indicano le varie forme assunte dalla Confederazione Elvetica tra il 1291 (anno dell'alleanza stretta da Uri, Svitto e Untervaldo sul Gr\u00fctli) e il 1798 (anno dell'invasione delle truppe napoleoniche e creazione della Repubblica Elvetica).\nIl testo del primo accordo del 1291, tuttavia, afferma di rinnovare \u00abcon il presente accordo l'antico patto pure conchiuso sotto giuramento\u00bb e che fosse \u00abopera onorevole ed utile confermare, nelle debite forme, i patti della sicurezza e della pace\u00bb, patti dei quali si \u00e8 per\u00f2 persa ogni traccia. Da ci\u00f2 si presume che l'effettiva nascita dell'antica confederazione sia d'epoca ancora precedente a quella convenzionale.\nDescrizione.\nLa Vecchia Confederazione era un lasco intreccio federale, creato dagli interessi dei singoli membri e mantenuto coeso dalle numerose alleanze incrociate tra le regioni alpine e le citt\u00e0 dell'Altopiano Svizzero.\nEra formata essenzialmente dai Cantoni Sovrani (detti \"Orte\" in tedesco) e dai Territori Alleati (\"Zugewandte Orte\" in tedesco). Infine tutta una serie di territori sottomessi, detti Baliaggi, e protettorati completavano in modo mutevole la geografia elvetica.\nNel XVIII secolo la Confederazione era costituita da:\nLa baron\u00eca di Haldenstein, presso Coira, fu l'unica signoria feudale laica esistente della Confederazione, appartenuta agli Schwenstein e dal 1701 ai von Salis zu Maienfeld.\nNella confederazione erano rimasti alcuni feudi come exclaves dell'impero (signoria di Tarasp, i vescovati principeschi di Basilea, Sion, Coira e le abbazie principesche di San Gallo, Einsiedeln, Disentis, Engelberg, Muri).\nNelle sedute dietali della Confederazione avevano diritto di voto solo i Cantoni che erano rappresentati da un deputato ciascuno, ad eccezione di Zurigo e Berna che ne avevano due.\n&lt;br&gt;L'ordine di votazione rispettava una precedenza basata sull'autorevolezza o l'influenza politica in seno alla Confederazione: Svitto, Berna, Unterwalden, Uri, Lucerna, Zurigo, Zug, Glarona, Basilea, Friburgo, Soletta, Sciaffusa, Appenzello.\nLa Confederazione, bench\u00e9 dichiaratasi neutrale dal 1515 era in alleanza perpetua con la Francia.\nLa bandiera conosciuta con la croce bianca in campo rosso, fu adottata dal XIV secolo."}
{"id": "2148624", "revid": "767487", "url": "https://it.wikipedia.org/wiki?curid=2148624", "title": "Dave Twardzik", "text": ""}
{"id": "2148625", "revid": "306856", "url": "https://it.wikipedia.org/wiki?curid=2148625", "title": "Giorgio Marincola", "text": "Biografia.\nNato nella Somalia italiana, figlio di Giuseppe, maresciallo maggiore di fanteria, e di Askhiro Hassan, somala della cabila Abgal. Contrariamente alle usanze dell'epoca, il padre riconobbe entrambi i figli \"meticci\" (oltre a Giorgio, Isabella, nata nel 1925) e li port\u00f2 in Italia. \nGiorgio, emigrato per primo, crebbe a Pizzo Calabro con gli zii, che non avevano figli. Isabella, invece, and\u00f2 a vivere a Roma, col padre e la moglie italiana, Elvira Floris, sposata nel giugno 1926 e da cui ebbe due figli.\nGiorgio si trasfer\u00ec a Roma, in casa del padre, nel 1933. Qui frequent\u00f2 il regio liceo Umberto I e per due anni scolastici ebbe come professore di Storia e Filosofia il militante azionista Pilo Albertelli, morto nell'eccidio delle Fosse Ardeatine.\nNel 1941 si iscrisse alla facolt\u00e0 di Medicina, con l'intenzione di specializzarsi nelle malattie tropicali, per poi tornare a lavorare nel suo paese d'origine.\nNell'autunno 1943 entr\u00f2 a far parte di un gruppo di partigiani legato al Partito d'Azione e oper\u00f2 a Roma nella terza zona del Pd'A, settore Salario. In seguito all'arresto di un compagno decise di trasferirsi a Corchiano, in provincia di Viterbo, dove partecip\u00f2 ad azioni di sabotaggio e scontri armati.\nDopo la liberazione di Roma, nel giugno 1944 si arruol\u00f2 nello Special Operations Executive e part\u00ec per la provincia di Brindisi, dove ricevette l'addestramento militare in diverse basi alleate. Come nome di battaglia scelse Mercurio e gli venne conferito il grado di tenente.\nAll'aeroporto di San Vito dei Normanni, venne aggregato alla missione Bamon e paracadutato nei pressi di Zimone in provincia di Biella. Sul suo stesso aereo militare viaggiava anche Edgardo Sogno.\nIl 15 settembre, durante l'attacco a una colonna di automezzi tedeschi, venne ferito ad una gamba e dovette restare fermo per qualche tempo.\nIl 17 gennaio 1945 fu imprigionato da un reparto di SS nel carcere di Biella e di l\u00ec trasferito a Villa Schneider, presso il comando della polizia militare tedesca.\nQui lo costrinsero a parlare durante una trasmissione di Radio Baita. Come gi\u00e0 successo ad altri partigiani catturati, Giorgio avrebbe dovuto denigrare la Resistenza. Scelse invece di esaltarla, scagliandosi contro il regime fascista. La trasmissione venne interrotta, \u201ccon atroce rumore di percosse\u201d.\nIn seguito a questo episodio, i nazisti lo trasferirono nel carcere \"Le Nuove\", a Torino, e poco dopo, tra la fine di febbraio e l'inizio di marzo, nel Campo di transito di Bolzano.\nQuando il campo di transito di Bolzano fu dismesso dalle autorit\u00e0 germaniche, il 30 aprile 1945, Marincola si rifiut\u00f2 di riparare in Svizzera su un mezzo della Croce Rossa. Decise invece di raggiungere la Val di Fiemme, dove i partigiani e la popolazione temevano ancora rappresaglie da parte dell'esercito nazista in ritirata.\nProprio i tedeschi lo uccisero il 4 maggio 1945 a un posto di blocco, nei pressi dell'abitato di Stramentizzo, luogo assieme a Ziano e Molina di Fiemme dell'ultima strage nazista sul territorio italiano.\nOnorificenze.\nRiconoscimenti.\nNel gennaio 1946 l'Universit\u00e0 La Sapienza gli ha conferito la laurea ad honorem in medicina.\nA Mogadiscio, gli \u00e8 stata intitolata un'aula della scuola italiana, oggi demolita.\nIl 9 settembre 2009 il circolo ANPI Pigneto-Torpignattara di Roma viene intitolato alla memoria di Marincola.\nOdonomastica.\nNel 1964 gli \u00e8 stata dedicata una via a Biella, nel quartiere Chiavazza, mentre nel 2007 gli \u00e8 stata dedicata dal comune di Roma una via nel Municipio XX a Cesano.\nNell'agosto 2020, in seguito ad una mozione, \u00e8 stato deciso di dedicargli una stazione della linea C della metro di Roma (pianificata ad essere ultimata entro il 2024), la stazione di Giorgio Marincola (metropolitana di Roma). Inizialmente, la stazione era stata nominata \"Amba Aradam\" perch\u00e9 situata nel quartiere vicino l\u2019omonima via Amba Aradam nell\u2019area del quartiere San Giovanni. Sulla scia di Black Lives Matter, un gruppo di attivisti ha proposto, via una petizione su change.org, di rinominare la stazione dedicandogliela. La mozione \u00e8 stata appoggiata dalla sindaca Virginia Raggi.\nAnche la sezione locale dell'ANPI, ha proposto a Bolzano, sin dal 2020, la dedica del parco retrostante il Monumento alla Vittoria d'epoca fascista, alla memoria di Giorgio Marincola."}
{"id": "2148629", "revid": "125752055", "url": "https://it.wikipedia.org/wiki?curid=2148629", "title": "Cattedrale di Lione", "text": "La cattedrale di San Giovanni \u00e8 la chiesa cattedrale primaziale di Lione, in Francia. \u00c8 intitolata ai santi Giovanni Battista e Stefano (\"Saint-Jean-Baptiste-et-Saint-\u00c9tienne\"). Dal 1862 \u00e8 classificata come Monumento storico di Francia.\nLa chiesa domina il quartiere medioevale e rinascimentale della citt\u00e0 (\"Vieux Lyon\", o \"Vecchia Lione\"), ai piedi della collina di Fourvi\u00e8re, ai bordi della Saona.\nLa chiesa originaria era consacrata a santo Stefano, mentre il suo battistero a san Giovanni Battista. L'edificio attuale fu costruito nel corso di trecento anni, tra il 1180 e il 1480 in stile romanico e gotico. Ospita un orologio astronomico del XIV secolo.\nStoria.\nIl complesso episcopale era sorto nello stesso luogo in epoca merovingia, ricostruibile sulla base della descrizione di Sidonio Apollinare e dagli scavi condotti sul sito.\nNel XII secolo vi fu aggiunto un chiostro, impostato su una cripta pi\u00f9 antica.\nLa ricostruzione della chiesa inizi\u00f2 dalle parti basse dell'abside, con le due cappelle laterali, e del transetto, edificati in forme romaniche tra il 1165 e il 1180.\nLe volte gotiche della parte pi\u00f9 antica, furono completate insieme alle due torri orientali e alle prime quattro campate delle navate tra la fine del XII secolo e il primo terzo del XIII. Alla met\u00e0 del nuovo secolo erano terminate le vetrate del coro e i rosoni del transetto.\nTra la fine del XIII e il primo terzo del XIV secolo furono completate le ultime quattro campate delle navate e la parte inferiore della facciata. Entro la fine del secolo furono completate le volte e (nel 1392) il rosone della facciata.\nNel XV secolo fu completata la parte superiore della facciata con le due torri laterali. La statua di \"Dio Padre\" venne collocata sulla sommit\u00e0 nel 1481. Tra la fine del XV secolo e gli inizi del XVI venne aggiunta la cappella dei Borboni, che riprende il nome dagli arcivescovi che ne ordinarono la costruzione, in stile gotico flamboyant.\nNel 1562 la cattedrale fu devastata dalle truppe calviniste. Le vetrate medioevali della navata centrale e del timpano del portale vennero eliminate dai canonici nel XVIII secolo. Durante la Rivoluzione francese la chiesa fu di nuovo danneggiata. Tra il 1791 e il 1793 il vescovo Lamourette ordin\u00f2 la distruzione del coro medioevale e in particolare della sua recinzione. Venne ricostruito nella sua precedente disposizione tra il 1935 e il 1936. Altri danni furono subiti durante la seconda guerra mondiale: nel 1944 andarono distrutte alcune delle vetrate antiche superstiti. Un restauro della facciata fu eseguito nel 1982.\nArchitettura.\nEsterno.\nLa facciata, appartenente alla fase tarda della chiesa, \u00e8 in uno stile gotico flamboyant molto ricco. Venne costruita con blocchi in parte di reimpiego, provenienti da antichi monumenti romani, in particolare dell'antico foro cittadino. \u00c8 costituita da due fasce sovrapposte, suddivise da un ballatoio poggiante su un cornicione riccamente scolpito. In quella inferiore si trovano i tre portali strombati gotici, mentre, in quella superiore, vi sono le due tozze torri campanarie che incorniciano il rosone e la cuspide che sovrasta il fronte della navata centrale.\nLa facciata \u00e8 decorata da circa 300 medaglioni scolpiti, con episodi tratti dall'Antico e Nuovo Testamento. Nel XVI secolo il calvinista barone di Adrets distrusse tutte le statue che si trovavano nelle nicchie della facciata e decapit\u00f2 le statue degli angeli dei tre portali.\nAll'esterno, le navate sono ricche di contrafforti e decorazioni in stile gotico. In corrispondenza delle due testate del transetto, sorgono due campanili in stile gotico, costituiti dalla base di origine romanica, da una fascia centrale con ampio rosone e dalla cella campanaria che si apre sull'esterno con bifore e trifore di gusto gotico.\nLungo il periodo esterno dell'abside, invece, si possono ancora vedere le pi\u00f9 antiche parti di muratura, risalenti alla seconda met\u00e0 del XII secolo.\nInterno.\nAll'interno della chiesa, lo stile architettonico passa progressivamente dal romanico della zona dell'abside al gotico tardo \"flamboyant\" della facciata. Lo spazio \u00e8 suddiviso in tre navate suddivise da due file di pilastri polistili. La navata centrale, con triforio e cleristorio gotici, \u00e8 coperta da volte a crociera esapartite; quelle laterali, illuminate da quadrifore gotiche, sono coperte da volta a crociera semplici. Nella crociera, all'incrocio fra il transetto, la navata centrale e l'abside, nella parete sovrastante l'abside, creata dalla diversa altezza dei soffitti, si aprono tre finestre: un rosone al centro e due monofore gotiche ai lati.\nLe vetrate del rosone centrale della controfacciata e di quelli del transetto risalgono agli anni intorno al 1390 e sono realizzati in toni blu-viola: quelli del lato sud, per compensare la presenza del sole hanno toni pi\u00f9 freddi e quelli del lato nord pi\u00f9 caldi.\nL'abside \u00e8 la parte pi\u00f9 antica della cattedrale. Priva di deambulatorio e di cappelle radiali, \u00e8 un misto fra lo stile romanico e un gotico primitivo. Suddivisa in sette campate da dieci sottili pilastri, si sviluppa in tre livelli. In basso \u00e8 una serie di alte monofore gotiche primitive, successivamente si svolge la galleria del triforio romanico e infine si apre il cleristorio costituito da bifore gotiche fiorite. Al centro dell'abside si trova il semplice altar maggiore, in marmo chiaro. All'ingresso del coro sono esposte le statue dei due santi patroni della cattedrale, Giovanni Battista e Stefano protomartire, scolpite da Blaise tra il 1776 e il 1780.\nFra le cappelle laterali, la cappella dei Borboni rientra pienamente nello stile gotico flamboyant, con il moltiplicarsi di sottili nervature, chiavi di volta pendenti, abbondante uso di tralci e girali vegetali, con diverse specie.\nNelle vetrate incontriamo partendo dal basso per primo un medaglione dedicato all'\"Annunciazione\"; rappresentano uno il \"Profeta Isaia\" che sventola una banderuola, e l'altra una fanciulla seduta su un liocorno con in mano un fiore. Il secondo medaglione ci mostra la \"Nativit\u00e0\": i cartigli del margine sono dedicati al roveto ardente di Mos\u00e8 e al vello di Gedeone. Ges\u00f9 in croce occupa il terzo medaglione: lo accompagnano a il sacrificio di Abramo e il serpente di bronzo. La \"Resurrezione\" \u00e8 il soggetto del quarto medaglione: la balena che vomita Giona, e un leone con i leoncini fiancheggiano la scena principale. I medaglioni successivi sono dedicati all'\"Ascensione\": Ges\u00f9 sale al cielo, mentre gli apostoli, con il capo levato, lo contemplano.\nOrologio astronomico.\nAll'incrocio fra il transetto destro e la navata centrale, si trova l'orologio astronomico.\nCostruito in origine nel XIV secolo, fu rimaneggiato diverse volte. L'orologio indica la data (esatta fino al 2019), le posizioni della luna e del sole (che gira intorno alla terra secondo le concezioni dell'epoca) e il sorgere delle stelle sull'orizzonte a Lione.\nAl di sopra dell'orologio una serie di automi si mettono in movimento diverse volte al giorno: le scene rappresentano alcuni animali e la scena dell'\"Annunciazione\". Il movimento \u00e8 stato restaurato negli anni trenta.\nOrgani a canne.\nNell'ultima campata della navata laterale sinistra, a pavimento su un alto basamento ligneo mobile, si trova l'organo a canne, costruito nel 1974 da J\u00fcrgen Ahrend per la chiesa della Riconciliazione, a Taiz\u00e9, e installato dapprima nella chiesa di Notre-Dame a Payerne nel 1981, poi, nel 1996, all'interno della cattedrale di Lione. Lo strumento, che si ispira agli organi classici francesi, dispone di 28 registri su tre tastiere e pedaliera; il materiale fonico \u00e8 alloggiato all'interno di una sobria cassa lignea di fattura geometrica.\nFino al 2012, a ridosso della testata meridionale del transetto vi era un organo realizzato dalla ditta Daublaine et Callinet nel 1841 e successivamente pi\u00f9 volte modificato; tra gli interventi pi\u00f9 significativi, quelli di Joseph Merklin del 1875 e dei suoi successori nel XX secolo. Situato su una cantoria, aveva 57 registri su tre manuali e pedale, ed era a trasmissione elettropenumatica."}
{"id": "2148630", "revid": "21880", "url": "https://it.wikipedia.org/wiki?curid=2148630", "title": "Parco regionale delle valli del Cedra e del Parma", "text": ""}
{"id": "2148631", "revid": "196213", "url": "https://it.wikipedia.org/wiki?curid=2148631", "title": "Luigi Camedda", "text": ""}
{"id": "2148633", "revid": "300067", "url": "https://it.wikipedia.org/wiki?curid=2148633", "title": "Tyson Wheeler", "text": ""}
{"id": "2148634", "revid": "300067", "url": "https://it.wikipedia.org/wiki?curid=2148634", "title": "Mike Green (cestista 1951)", "text": ""}
{"id": "2148639", "revid": "287204", "url": "https://it.wikipedia.org/wiki?curid=2148639", "title": "Parade (Plastic Tree)", "text": " \u00e8 il terzo album della rock band visual kei giapponese Plastic Tree. \u00c8 stato pubblicato il 23 agosto 2000 dalla Warner Music Japan ed \u00e8 l'album pi\u00f9 venduto dal gruppo: ha raggiunto la 19\u00aa posizione nella classifica ufficiale giapponese Oricon dove \u00e8 rimasto per due settimane.\nEsistono due edizioni dell'album: una normale con custodia jewel case, ed una speciale in edizione limitata contenuta in un cofanetto parzialmente serigrafato e lucido e con allegato un libretto fotografico.\nTracce.\nTutti i brani sono testo di Ry\u016btar\u014d Arimura e musica di Tadashi Hasegawa, tranne dove indicato.&lt;br&gt;\nDopo il titolo \u00e8 indicata fra parentesi \"()\" la grafia originale del titolo."}
{"id": "2148640", "revid": "767487", "url": "https://it.wikipedia.org/wiki?curid=2148640", "title": "Made in Japan (Berdien Stenberg)", "text": "Made In Japan \u00e8 il dodicesimo album della flautista Berdien Stenberg."}
{"id": "2148641", "revid": "1086846", "url": "https://it.wikipedia.org/wiki?curid=2148641", "title": "Alessandria Unione Sportiva 1928-1929", "text": "Questa voce raccoglie le informazioni riguardanti l'Alessandria Unione Sportiva nelle competizioni ufficiali della stagione 1928-1929.\nStagione.\nCon il passaggio dalla Divisione Nazionale alla Serie A, primo passo verso il professionismo, si andava chiudendo il periodo pi\u00f9 luminoso della storia dell'Alessandria e, in generale, di tutto il calcio della provincia piemontese. Pur avendo la squadra di Carcano saputo reagire ottimamente, nella stagione 1927-28, alla cessione di Adolfo Baloncieri al ricco Torino del conte Cinzano, il divario tra grigi e granata and\u00f2 aumentando. L'ultimo campionato prima dell'avvento della Serie A a girone unico vide le due squadre inserite nello stesso girone (l'A, dai nomi altisonanti e tecnicamente pi\u00f9 valido) e ripresent\u00f2 un confronto questa volta impari, come dimostrano i risultati degli scontri diretti (nettissima vittoria dei padroni di casa nella gara di andata al Filadelfia, pareggio 3-3 sul neutro di Genova, con tripletta dell'ex attaccante grigio, in quella di ritorno).\nIl Torino vinse nettamente il girone, l'Alessandria condivise un buon terzo posto assieme all'emergente Roma. Proprio lo scontro diretto contro i capitolini agli Orti fu turbato da incidenti: agli ospiti era stato assegnato un rigore successivamente a uno scontro di gioco che aveva costretto per\u00f2 all'uscita l'infortunato portiere grigio Morando; nella confusionaria continuazione della gara (a difendere la porta dei grigi and\u00f2 Ferrari, che non riusc\u00ec a parare il rigore), dopo il secondo gol della Roma, il pubblico invase il campo, aggredendo l'arbitro. La partita fu omologata con lo 0-2 per i giallorossi. Il 16 giugno gli Orti ospitarono l'ultima gara dell'Unione Sportiva, che nella stagione successiva si trasfer\u00ec al Campo del Littorio, ormai pronto per l'inaugurazione.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2148642", "revid": "599013", "url": "https://it.wikipedia.org/wiki?curid=2148642", "title": "John Gianelli", "text": ""}
{"id": "2148643", "revid": "228587", "url": "https://it.wikipedia.org/wiki?curid=2148643", "title": "Il Sole di Tazenda", "text": "Il Sole di Tazenda \u00e8 la prima raccolta ufficiale dei Tazenda, pubblicata nel 1997 dalla BMG Ricordi. \u00c8 l'ultimo album pubblicato con Andrea Parodi alla voce prima della sua uscita dalla formazione, avvenuta poco dopo. Prima della sua morte Parodi torner\u00e0 a cantare con i Tazenda nell'album \"Reunion\", del 2006.\nOltre alle canzoni che hanno caratterizzato maggiormente la storia dei Tazenda fino ad allora vi sono anche 3 canzoni inedite: \"Scaldaci Sole\", \"S'istrada 'e sa Luna\" e \"Sutt'e su Sole\"."}
{"id": "2148646", "revid": "767487", "url": "https://it.wikipedia.org/wiki?curid=2148646", "title": "De Toverfluit van Mozart", "text": "De Toverfluit van Mozart \u00e8 l'undicesimo album della flautista Berdien Stenberg."}
{"id": "2148647", "revid": "1232112", "url": "https://it.wikipedia.org/wiki?curid=2148647", "title": "Andrea Cambi", "text": "Biografia.\nHa fatto numerose tourn\u00e9e, da solo o in collaborazione con vari comici, tra cui Giorgio Panariello, Leonardo Pieraccioni e Carlo Conti, con cui ha preso parte alla trasmissione \"Vernice fresca\", poi diventata \"Aria fresca\" e trasmessa su Canale 10, Videomusic e Telemontecarlo. Come \"stand-up\" comico ha impersonato vari personaggi: il barista Normans, CB Bombolino e la nana della viacard, Alfius, Wess e Schultz, il samurai, l'anonimo e il narratore di favole. \u00c8 stato inoltre attore in vari film comici.\nLe sue apparizioni pi\u00f9 importanti sono state nei film \"La cena\" di Ettore Scola, \"Andata e ritorno\" di Alessandro Paci e \"Bagnomaria\" di Giorgio Panariello, con cui aveva gi\u00e0 lavorato in passato in alcune tourn\u00e9e. Nel 1992, assieme a Carlo Monni, aveva inaugurato la prima stagione del Teatro Puccini di Firenze. L'ultimo spettacolo teatrale a cui ha preso parte \u00e8 stato \"Ostaggi, ovvero i tre dell'Ave Maria in mano al lupocattivo\" con Carlo Monni e Andrea Kaemmerle. Con questo spettacolo Andrea Cambi \u00e8 andato in scena per l'ultima volta il 3 gennaio 2009.\n\u00c8 morto a 47 anni a causa di un tumore."}
{"id": "2148648", "revid": "300067", "url": "https://it.wikipedia.org/wiki?curid=2148648", "title": "Steve Bracey", "text": ""}
{"id": "2148649", "revid": "196213", "url": "https://it.wikipedia.org/wiki?curid=2148649", "title": "Il sole di Tazenda", "text": ""}
{"id": "2148650", "revid": "196213", "url": "https://it.wikipedia.org/wiki?curid=2148650", "title": "Il sole di tazenda", "text": ""}
{"id": "2148655", "revid": "599013", "url": "https://it.wikipedia.org/wiki?curid=2148655", "title": "Dennis Wuycik", "text": ""}
{"id": "2148661", "revid": "287204", "url": "https://it.wikipedia.org/wiki?curid=2148661", "title": "Antonio Circignani", "text": "Biografia.\nAntonio Circignani fu un pittore del tardo Rinascimento e del primo periodo del Barocco. Nato a Citt\u00e0 della Pieve, figlio del pittore Niccol\u00f2 Circignani e chiamato, come il padre, il Pomarancio anche se non nacque a Pomarance. Lavor\u00f2 a Roma con il padre. Nel 1589 \u00e8 documentato proprio nel cantiere di lavoro paterno presso l'Abbazia di Valvisciolo a Sermoneta. Il suo nome risulta infatti in un'iscrizione ritrovata, nei primi anni del 1900, nel coro della chiesa.\nAntonio Circignani \u00e8 citato nelle \"Vite de' Pittori, Scultori, Architetti, ed Intagliatori\" di Giovanni Baglione.\nUno dei suoi dipinti pi\u00f9 celebri (\"Sposalizio della Vergine\") si trova nella basilica di Santa Maria degli Angeli di Assisi."}
{"id": "2148662", "revid": "729019", "url": "https://it.wikipedia.org/wiki?curid=2148662", "title": "Phil Missere", "text": "\u00c8 figlio dell'ex-cestista Anthony Missere.\nCarriera.\nHa militato nel massimo campionato inglese con la maglia dei Leicester Riders."}
{"id": "2148663", "revid": "2018934", "url": "https://it.wikipedia.org/wiki?curid=2148663", "title": "Campionato irlandese di baseball", "text": "La Irish Baseball League rappresenta il massimo campionato Irlandese di baseball la sua fondazione risale al 1997 vi partecipano 6 squadre e copre sia l'Irlanda del Nord sia la Repubblica d'Irlanda.\nStoria.\nIl baseball in Irlanda si svilupp\u00f2 intorno al 1990, in quel periodo vi era un campionato di livello amatoriale giocato tra Dublino e Greystones in campi di rugby e calcio. Da allora il numero di praticanti aument\u00f2 fino a costituire l'attuale \"Irish Baseball League\" la quale ricopre citt\u00e0 come Dublino, Greystones, Belfast, Cork e Kerry, squadre di giovani si stanno sviluppando in Portstewart e Portrush, nel nord Irlanda.\nIl primo incontro internazionale venne giocato contro la nazionale della Repubblica Ceca la quale vinse di misura 23-2.\nDa allora il livello tecnico and\u00f2 aumentando fino a raggiungere una medaglia di bronzo nel 2004 in Germania e un quarto posto nel 2006 in Belgio nel gruppo B dei campionati europei di baseball. The Emerald Diamond, un film documentario realizzato nel 2006, raccoglie tutta la storia del baseball irlandese e della sua nazionale.\nClub del 2020, locazione e campi.\nIl \"O'Malley Fields\" nel Corkagh Park in Clondalkin, nel Nord Dublino rappresenta il centro nevralgico del baseball irlandese, la maggior parte degli incontri, sia nazionali che internazionali dalla nascita dello sport, in Irlanda, venne giocata in quel campo.\nAlbo d'oro.\nLa squadra pi\u00f9 titolata sono i Dublin Spartans con ben 7 titoli nazionali.\nPremi individuali.\nMVP Irlandese.\nPrevious winners of The 'Andy Leonard 'League MVP Award include:"}
{"id": "2148665", "revid": "838137", "url": "https://it.wikipedia.org/wiki?curid=2148665", "title": "Giuseppe Foschiani", "text": "Biografia.\nNato a Gemona il 13 maggio 1848, fu ordinato sacerdote nel settembre 1870.\nNominato vescovo coadiutore di Belluno e Feltre, titolare di Flaviade, il 24 ottobre 1908, ricevette l'ordinazione episcopale a Roma il 22 novembre dello stesso anno per l'imposizione delle mani del cardinale segretario di Stato Rafael Merry del Val.\nL'8 dicembre 1908 annunci\u00f2 al clero delle due diocesi la fondazione del settimanale interdiocesano \"L'Amico del Popolo\", il cui primo numero usc\u00ec il 3 gennaio 1909.\nIl 2 luglio 1910, resesi vacanti le sedi episcopali di Belluno e Feltre a seguito della morte del vescovo Francesco Cherubin, divenne vescovo di Belluno e Feltre.\nIl 5 ottobre 1913 mor\u00ec in vescovado a Feltre; il rito esequiale si tenne l'8 ottobre nella cattedrale di Feltre e fu presieduto dal cardinale patriarca di Venezia Aristide Cavallari, concelebranti i vescovi di Concordia e Treviso.\nRiposa nella cattedrale di Belluno.\nGenealogia episcopale.\nLa genealogia episcopale \u00e8:"}
{"id": "2148666", "revid": "767487", "url": "https://it.wikipedia.org/wiki?curid=2148666", "title": "12 1/2 Jaar", "text": "12 1/2 Jaar \u00e8 la seconda raccolta della flautista Berdien Stenberg."}
{"id": "2148667", "revid": "300067", "url": "https://it.wikipedia.org/wiki?curid=2148667", "title": "Barry Parkhill", "text": ""}
{"id": "2148668", "revid": "38120", "url": "https://it.wikipedia.org/wiki?curid=2148668", "title": "Irish Baseball League", "text": ""}
{"id": "2148669", "revid": "287204", "url": "https://it.wikipedia.org/wiki?curid=2148669", "title": "Serapias vomeracea", "text": "La serapide maggiore (Serapias vomeracea ) \u00e8 una pianta appartenente alla famiglia delle Orchidacee. L'epiteto specifico fa riferimento alla forma a vomere di aratro del labello.\nDescrizione.\n\u00c8 una pianta erbacea geofita bulbosa, con due rizotuberi sotterranei globosi e fusti eretti, di color violaceo-vinoso e di altezza variabile dai 20 ai 60\u00a0cm.\nLe foglie sono lineari-lanceolate. \nL'infiorescenza, lassa e allungata, \u00e8 composta da pochi fiori distanziati (da 3 a 8), ognuno accompagnato da una lunga brattea violacea. \nI fiori sono formati da 2 tepali esterni, lanceolati e saldati a formare un casco tepalico acuto e da 2 tepali interni che vanno a formare una specie di elmo.\nIl labello, trilobato e di colore rosso scuro, \u00e8 privo di sperone; la parte esterna del labello (epichilo) \u00e8 ripiegata all'indietro con una forma che ricorda il vomere dell'aratro, e misura 17\u201335\u00a0mm di lunghezza per 9\u201314\u00a0mm di larghezza (tra i pi\u00f9 grandi del genere \"Serapias\"). L'ovario \u00e8 di colore verde chiaro, il ginostemio rosso scuro, i pollinii gialli.\nPeriodo di fioritura: da marzo a maggio.\nDistribuzione e habitat.\n\u00c8 la specie pi\u00f9 diffusa tra le entit\u00e0 del genere \"Serapias\", \u00e8 distribuita in gran parte delle regioni europee e mediterranee, dalla Spagna sino alla Turchia e a Cipro. In Italia \u00e8 comune in tutto il territorio, eccetto che in Sardegna e Valle d'Aosta dove \u00e8 assente.\nSi pu\u00f2 trovare nei prati assolati e umidi, ai margini di sentieri, negli ambienti cespugliati, dal piano fino a 1200\u00a0m di altitudine.\nTassonomia.\nLa specie appartiene al gruppo \"Serapias vomeracea\" (sezione \"Bilamellaria\"), che con 18 specie \u00e8 il raggruppamento pi\u00f9 numeroso del genere \"Serapias\"; le specie di questo gruppo sono caratterizzate: \nLe specie di questo raggruppamento hanno tutte numero cromosomico 2n=36.\nSottospecie.\nNe sono note 2 sottospecie:\nIbridi.\n\"Serapias vomeracea\" da frequentemente luogo ad ibridi con altre specie di \"Serapias\":\nSono documentati anche diversi ibridi intergenerici con specie del genere \"Anacamptis\":"}
{"id": "2148675", "revid": "767487", "url": "https://it.wikipedia.org/wiki?curid=2148675", "title": "Tom Thacker (cestista)", "text": ""}
{"id": "2148676", "revid": "695564", "url": "https://it.wikipedia.org/wiki?curid=2148676", "title": "Reunion (Tazenda)", "text": "Reunion \u00e8 un album dal vivo dei Tazenda, pubblicato il 1\u00ba giugno 2006 dalla Tronos.\nIl titolo \"Reunion\" sta nel fatto che nel gruppo torn\u00f2 momentaneamente lo storico cantante Andrea Parodi che si riun\u00ec ai suoi vecchi amici per alcuni concerti, e per incidere quello che sar\u00e0 il suo ultimo album per i Tazenda.\nIl disco.\nQuesto live mostra un provato Andrea Parodi che, nonostante l'avanzare progressivo della sua grave malattia, dimostra di avere ancora la forza e la passione di un tempo per il canto.\nNell'album \u00e8 presente anche una traccia studio, una rivisitazione della canzone \"E sar\u00e0 natale\", gi\u00e0 apparsa in \"\u00a1\u00a1\u00a1Bum-Ba!!!\" un anno prima, con l'aggiunta all'inizio di essa della voce del loro vecchio amico.\nPer quanto riguarda la parte live, che ha come introduzione la breve \"Desvelos\", figurano grandi classici come \"Carrasecare\" e \"Pitzinnos in sa gherra\", insieme a canzoni che ricordano quando i Tazenda mossero i primi passi come \"A sa zente\" (nella quale si spiega che fu la prima canzone che scrissero insieme) e \"Chelu nieddu\". Presente anche \"Armentos\", l'unica canzone dell'album non incisa dai Tazenda, ma cantata spesso da Andrea Parodi nel suo periodo solista. Nell'album suona anche Marco Camedda, figlio di Gigi."}
{"id": "2148683", "revid": "599013", "url": "https://it.wikipedia.org/wiki?curid=2148683", "title": "Les Hunter", "text": ""}
{"id": "2148702", "revid": "6923", "url": "https://it.wikipedia.org/wiki?curid=2148702", "title": "Rosalinda (Mario)", "text": "Rosalinda, chiamata in giapponese e \"Rosalina\" in inglese, \u00e8 un personaggio dei videogiochi di \"Mario\", apparsa per la prima volta nel gioco per Wii \"Super Mario Galaxy\" del 2007.\nVive sull'Osservatorio Cometa facendo da madre agli \"Sfavillotti\" (piccole creature a forma di stella).\nLa storia di Rosalinda all'inizio del gioco \u00e8 avvolta nel mistero, ma in seguito si verr\u00e0 a conoscenza del suo passato quando il giocatore, nei panni di Mario o Luigi, entrer\u00e0 nella Biblioteca, ascoltando cos\u00ec la ragazza che narra la sua storia agli Sfavillotti.\nIn \"Mario Kart Wii,\" \u00e8 accompagnata da uno Sfavillotto giallo che le vola attorno. In questo gioco Rosalinda fa parte dei personaggi sbloccabili ed \u00e8 sbloccabile guadagnando almeno una stella nella classe speculare o avendo un salvataggio di \"Super Mario Galaxy.\"\nFa tre apparizioni anche nel seguito del primo gioco in cui \u00e8 apparsa, \"Super Mario Galaxy 2\": la prima a 71 stelle, la seconda a 120 e la terza a 242. La prima comparsa avviene insieme al suo Osservatorio Cometa dopo la sconfitta di Bowser, comparsa nella quale accoglie nuovamente nella sua astronave lo Sfavillotto smarrito che fino a quel momento aveva viaggiato nel cappello di Mario. La seconda avviene sotto forma di finale segreto: Rosalinda \u00e8 ripresa nella Biblioteca dell'Osservatorio mentre racconta agli Sfavillotti, tra i quali spicca quello smarrito con il cappello di Mario, la storia delle Comete Verdi, pi\u00f9 comunemente dette Stelle Verdi. La terza, infine, la vede consegnare la 242\u00aa Superstella all'eroe dopo che questi avr\u00e0 affrontato la sfida della Galassia Leggendaria sotto gli effetti nefasti della Cometa Pericolo; dopo questa apparizione diventer\u00e0 una presenza stabile nell'Astronave Mario.\nStoria.\nLa storia di Rosalinda viene raccontata, passo dopo passo, da lei stessa, all'interno della Libreria dell'Osservatorio: procedendo nell'avventura si sbloccheranno nuovi capitoli aggiuntivi, che permettono di proseguire la storia. Visitando la Libreria, quando \u00e8 disponibile un capitolo, si assister\u00e0 ad un filmato di Rosalinda che racconta la storia ad alcuni Sfavillotti. Il primo capitolo inizia con una giovane ragazza, che vive nel Regno dei Funghi. Un giorno ritrova una piccola navicella spaziale, molto simile ad un ufo fungo, ed incontra per la prima volta uno Sfavillotto. Quest'ultimo \u00e8 in lacrime e la giovane cerca di rincuorarlo, cercando di capire cosa gli \u00e8 successo. Il piccolo Sfavillotto cerca la sua Mamma, dispersa nelle galassie, e cerca di convincere la ragazza per aiutarlo.\nLa giovane gli promette di aiutarlo. La sera stessa, la ragazza utilizza il telescopio di suo padre per ammirare le stelle, e cercare qualche traccia della mamma di Sfavillotto, ma di lei non c'\u00e8 nemmeno l'ombra. Successivamente, la giovane decide di utilizzare la navicella di Sfavillotto per raggiungere le galassie e di esplorare il cielo insieme al suo nuovo amico, cercando di ritrovare la sua mamma. Durante il viaggio, la giovane inizia ad avere fame e pensa alle provviste che si \u00e8 portata dietro: un telescopio, del cibo, il suo coniglio di peluche preferito e dell'acqua. Questo non bastava per entrambi, ma lo Sfavillotto la incoraggia, spiegandogli che si nutre di Astroscheggie.\nNon sapendo cosa potessero essere, lo Sfavillotto spiega alla sua nuova amica che le Astroscheggie sono buonissime e decidono di muoversi nello spazio per raccoglierne una grande quantit\u00e0. Viaggiando nelle galassie, i due amici vedono una bellissima cometa luminosa e molto grande. Per fermarsi un po' decidono di fare sosta su di essa. La ragazza inizia a camminare su questa cometa e scopre che ha un suolo di ghiaccio e nasconde delle Astroscheggie che Sfavillotto trova dopo poco. Infine decidono di riposare per poi ritornare a cercare la mamma di Sfavillotto. Una notte, la giovane ragazza sogna sua madre, molto simile a lei. Durante il sogno, la madre spiega che non deve avere timore, viene sempre protetta da lei giorno e notte e le \u00e8 accanto in ogni momento. Risvegliandosi, la ragazza \u00e8 in lacrime e Sfavillotto cerca di rincuorarla.\nCercando di resistere, il piccolo Sfavillotto non riesce a contenere le sue lacrime, e piange pensando a sua madre. Riprendendosi, la ragazza \u00e8 decisa pi\u00f9 che mai ad aiutare il suo amico per ritrovare la mamma. Il giorno seguente i due iniziano a creare una piccola abitazione sulla cometa, utilizzando tutti gli accessori che potessero essere d'aiuto. Crearono una libreria, una cucina, un corridoio e quant'altro. Terminata la casa, si accorsero che forse era un po' troppo grande per due piccoli residenti come loro. La sera stessa la ragazza si addorment\u00f2 all'interno della casa, tenendo stretto il suo coniglio di peluche. Il giorno successivo, la ragazza decide di prendersi un t\u00e8 fuori casa, e si accorge di un nuovo pianeta, dalla forma e dal colore simile ad un arancio, apparso all'orizzonte.\nProprio da l\u00ec, uno Sfavillotto dello stesso colore del pianeta, si presenta davanti alla ragazza, e lei si chiede stupita quanti Sfavillotti sono presenti in quel pianeta. Dopo averlo conosciuto, lo Sfavillotto giallo esclama a voce alta \"La mia Mamma! La mia Mamma!\" girando intorno alla ragazza. Improvvisamente, da quel pianeta partirono tanti Sfavillotti, che raggiunsero la giovane e circondandola esclamarono \"La mia Mamma!\". La ragazza era cos\u00ec felice che non smise mai di ridere. \"Non preoccupatevi, trover\u00f2 un nome per tutti\" esclam\u00f2 la ragazza, e tutti insieme decisero di abitare nella casa. La notte, una cometa pass\u00f2 sopra la casa della ragazza, che decise di osservarla meglio utilizzando il telescopio del padre. Dopo averlo posizionato, in compagnia dello Sfavillotto, inizi\u00f2 a scrutare il cielo per sapere dove sarebbe arrivata quella cometa.\nSeguendola, scopr\u00ec un piccolo regno, molto familiare, ed \u00e8 proprio l\u00ec che la cometa cadde. Osservando pi\u00f9 da vicino, vide un albero molto grande: quell'albero era presente nel suo regno d'origine. Si ricord\u00f2 di quando lo raggiunse di notte, per vedere le stelle cadenti con suo padre, si ricord\u00f2 delle sciate con suo fratello, partendo proprio accanto all'albero e si ricord\u00f2 di quando fece i pic-nic nelle giornate soleggiate, con sua madre. Sommersa dai ricordi, la ragazza inizi\u00f2 a piangere davanti a tutti gli Sfavillotti, ignari di quello che stava succedendo. \"Voglio tornare a casa!\" esclam\u00f2 la giovane urlando, \"voglio tornare a casa!\". Il suo viso era pieno di lacrime e cap\u00ec che sua madre non era realmente in cielo, ma riposava sotto quell'albero maestoso.\nIl suo grido fece eco e tutto divenne terribilmente silenzioso. Cercando di consolare la ragazza, Sfavillotto fece il possibile per cercare di non farla piangere, fino a quando decise di fargli una sorpresa. \"Ho un'idea!\" esclam\u00f2 lo Sfavillotto con il sorriso sul viso, \"mi trasformer\u00f2 in una cometa\" disse, per far tornare un po' di sorriso alla ragazza. Con una fragorosa esplosione, lo Sfavillotto forma una bellissima cometa, che solca i cieli dell'Universo. La ragazza, smettendo di piangere, domand\u00f2 ad altri Sfavillotti come poteva essere possibile un fatto del genere. Il destino degli Sfavillotti \u00e8 di trasformarsi in cose differenti, l'uno dall'altro. \"Stelle, Comete, Pianeti... \u00e8 questo il nostro destino!\" spieg\u00f2 uno Sfavillotto.\nSuccessivamente, tutti insieme girarono intorno alla ragazza, urlando \"non piangere Mamma!\". La ragazza ringrazi\u00f2, piangendo di felicit\u00e0, cercando di abbracciarli tutti insieme. Il giorno seguente, Rosalinda decise di preparare in cucina una torta buonissima, per organizzare una festa dedicata a tutti gli Sfavillotti. I suoi nuovi amici la aiutarono a cercare gli ingredienti giusti per creare una torta fantastica. Prendendo un pezzetto di cibo per un piccolo Sfavillotto, disse \"Questa ora \u00e8 la mia famiglia, e mi prender\u00f2 cura di tutti voi\". Quella stessa notte, la ragazza ricord\u00f2 la sua casa, dove magari, in un giorno futuro, far\u00e0 ritorno al suo pianeta nativo.\nDescrizione.\nMagra e slanciata, Rosalinda solitamente indossa un vestito color verde acqua e celeste chiaro, delle scarpe con i tacchi di colore argento, ha gli occhi anch'essi verde acqua, i capelli di un color biondo platino, una coroncina argentata simile a quella di Peach e Daisy con le pietre avanti e dietro color ciliegia e quelle ai lati di color verde acqua, dello smalto lilla sulle unghie, e brandisce una sorta di bacchetta magica. Quando in \"Mario Kart Wii\" viene selezionata Rosalinda su una moto, indosser\u00e0 una tuta sportiva di colore verde acqua/bianco. Porta orecchini pendenti a forma di stella a quattro punte di colore oro.\nBaby Rosalinda.\nIn \"Mario Kart 8\" del 2014 compare inoltre per la prima volta la controparte giovane di Rosalinda, Baby Rosalinda. Anche la bambina ha un vestito color celeste, capelli biondi chiarissimi ed \u00e8 magra, ma rispetto a Rosalinda \u00e8 molto pi\u00f9 bassa e porta un ciuccio in bocca.\nSviluppo del personaggio.\nIn un'intervista, Shigeru Miyamoto ha dichiarato di aver pianificato il consueto rapimento della Principessa Peach, ma \"aveva anche un altro cast di personaggi, una principessa dallo spazio e la sua famiglia di stelle parlanti, che avevano una storia pi\u00f9 profonda e pi\u00f9 triste che veniva rivelata attraverso eleganti scene da libri illustrati durante il gioco.\" Questo libro di fiabe era stato scritto da Yoshiaki Koizumi a tarda notte in modo che nessuno lo scoprisse. In seguito, egli dichiar\u00f2 che \"per molto tempo, raccontare una storia in un gioco di \"Mario\" era qualcosa che non era permesso\". Durante un'intervista con Koizumi sullo sviluppo di \"Super Mario Galaxy\", spieg\u00f2 che in origine Rosalinda doveva essere imparentata con Peach, ma in seguito venne deciso di non farlo. Il personaggio \u00e8 stato doppiato da Mercedes Rose fino a \"Mario Kart 7\" del 2011, in cui \u00e8 stata doppiata da Kerri Kane. Laura Faye Smith ha fornito la voce del personaggio in tutte le apparizioni successive, ad eccezione di \"Mario Golf: World Tour\", \"Super Smash Bros. per Nintendo 3DS e Wii U\", \"Mario Kart Arcade GP DX\", parte di \"Mario Sports Superstars\", \"Mario Tennis Aces\" e \"Super Smash Bros. Ultimate\", che utilizzano ancora la voce di Kerri Kane."}
{"id": "2148703", "revid": "3831", "url": "https://it.wikipedia.org/wiki?curid=2148703", "title": "Tarkondimotus", "text": ""}
{"id": "2148707", "revid": "287204", "url": "https://it.wikipedia.org/wiki?curid=2148707", "title": "Antimaco di Teo", "text": "Biografia.\nNon si sa molto della vita e delle opere di Antimaco di Teo: il luogo di nascita, Teo, era una citt\u00e0 dell'Asia Minore e la data di nascita stimata attorno all'VIII secolo a.C. Secondo Plutarco, infatti, Antimaco di Teo avrebbe osservato una eclissi di sole in concomitanza con la fondazione di Roma.\nOpere.\nAntimaco \u00e8 ritenuto l'autore di un poema epico del ciclo tebano, \"Gli Epigoni\". Argomento di questo poema, di cui restano scarsi frammenti, erano verosimilmente le vicende degli Epigoni, i discendenti dei sette comandanti che parteciparono all'assedio di Tebe. L'argomento era quindi simile al poema \"Tebaide\" dell'omonimo poeta Antimaco di Colofone, il che pu\u00f2 aver dato luogo a confusione fra i due autori."}
{"id": "2148711", "revid": "54253", "url": "https://it.wikipedia.org/wiki?curid=2148711", "title": "Cathy O'Brien", "text": "Biografia.\nNata nel 1957, asserisce nei suoi libri essere stata vittima di progetti, abusi e sperimentazioni nell'ambito di progetti per il controllo mentale (Progetto MKULTRA), ideati da parte della CIA. Descrive inoltre nel suo libro (\"TranceFormation of America\") dei presunti abusi sessuali, subiti da lei e sua figlia, compiuti da importanti personaggi della politica americana come George W. Bush e Dick Cheney. Nei suoi libri affronta tematiche quali personalit\u00e0 multipla, teoria del complotto, cospirazionismo, illuminati e controllo mentale. Ha raggiunto la fama negli ambienti cospirazionisti scrivendo di presunti complotti a proprio danno, ma le tesi della O'Brien sono tuttavia prive di riscontri e prove a supporto. Del \"Project Monarch\" cui fa riferimento nei propri scritti non c'\u00e8 traccia in nessun documento.\nCritiche.\nAnche all'interno del mondo dei complottisti la O'Brien \u00e8 criticata. Kenn Thomas, nel suo libro \"Cyberculture Counterconspiracy: A Steamshovel Web Reader\", riporta che l'autore cospirazionista Martin Cannon considera sia la O'Brien che il coautore Mark Phillips dei truffatori che utilizzano dettagli reali di vari progetti governativi per rendere verosimili i propri racconti, plausibilmente per il ritorno economico dei propri libri. Matthias Gardell nota che le affermazioni della O'Brien sono per lo pi\u00f9 non supportate da prove o testimonianze verificabili, e che gli studi svolti sul progetto MKULTRA non hanno rilevato nulla del presunto \"Project Monarch\" cui la O'Brien fa riferimento."}
{"id": "2148712", "revid": "287204", "url": "https://it.wikipedia.org/wiki?curid=2148712", "title": "Disturbo di personalita", "text": ""}
{"id": "2148713", "revid": "21019504", "url": "https://it.wikipedia.org/wiki?curid=2148713", "title": "Disturbo della personalita", "text": ""}
{"id": "2148717", "revid": "21019555", "url": "https://it.wikipedia.org/wiki?curid=2148717", "title": "Project MKULTRA", "text": ""}
{"id": "2148718", "revid": "21019557", "url": "https://it.wikipedia.org/wiki?curid=2148718", "title": "Progetto MK-ULTRA", "text": ""}
{"id": "2148720", "revid": "1514393", "url": "https://it.wikipedia.org/wiki?curid=2148720", "title": "Isrsc", "text": ""}
{"id": "2148721", "revid": "216538", "url": "https://it.wikipedia.org/wiki?curid=2148721", "title": "Il miracolo della trentaquattresima strada", "text": ""}
{"id": "2148722", "revid": "216538", "url": "https://it.wikipedia.org/wiki?curid=2148722", "title": "Miracolo nella 34ma strada (film 1994)", "text": ""}
{"id": "2148723", "revid": "216538", "url": "https://it.wikipedia.org/wiki?curid=2148723", "title": "Miracolo nella 34a strada", "text": ""}
{"id": "2148727", "revid": "80339", "url": "https://it.wikipedia.org/wiki?curid=2148727", "title": "Severobajkalsk", "text": ""}
{"id": "2148728", "revid": "1514393", "url": "https://it.wikipedia.org/wiki?curid=2148728", "title": "Ilsrec", "text": ""}
{"id": "2148732", "revid": "6923", "url": "https://it.wikipedia.org/wiki?curid=2148732", "title": "MZV Cobra", "text": "L'MZV Cobra \u00e8 un ciclomotore di tipo tubone prodotto dalla casa bolognese MZV dagli anni settanta fino verso la fine degli anni ottanta.\nDeve il suo nome al serbatoio allargato nella zona sotto il tappo della benzina che ricorda la testa dell'omonimo serpente.\nEra dotato di un classico, per i tempi, propulsore della Motori Minarelli raffreddato ad aria da 50 cm\u00b3 e dotato di cambio a pedale. \nFu portato agli onori della cronaca per i numerosi successi ottenuti negli anni '90 dal Team Elomac di Bologna che utilizz\u00f2 questi modelli per battere numerosi record di velocit\u00e0, sperimentando nuove frontiere delle elaborazioni meccaniche con i piloti Landi B. e Leonidi L."}
{"id": "2148734", "revid": "1745361", "url": "https://it.wikipedia.org/wiki?curid=2148734", "title": "Magh Ithe", "text": "Magh Ithe \u00e8 stato il luogo della prima battaglia a cui si possa risalire. \u00c8 situato in Irlanda tra Lough Foyle e Lough Swilly in prossimit\u00e0 del River Finn. \nSecondo le cronache della storia medievale Irlandese, nell'anno 2670 a.C. entr\u00f2 in Irlanda il semi-dio Grigenchosach con i suoi 800 uomini, cos\u00ec la gente del condottiero irlandese Parthol\u00f3n si scontr\u00f2 in una battaglia. Alla fine della battaglia gli invasori di Grigenchosach furono sconfitti."}
{"id": "2148738", "revid": "1444345", "url": "https://it.wikipedia.org/wiki?curid=2148738", "title": "Words (Don't Come Easy)", "text": "Words (Don't Come Easy) \u00e8 un singolo del cantante francese F.R. David, pubblicato nel 1982 come primo estratto dal primo album in studio \"Words\".\nSuccesso commerciale.\nLa canzone ha venduto oltre 8 milioni di copie in tutto il mondo, piazzandosi al 2\u00ba posto nella classifica britannica nella primavera del 1983 ed al 1\u00ba posto nella classifiche di Italia, Germania, Svizzera, Svezia e Norvegia.\nCover.\nNel 1993 Fiorello ha fatto una cover in italiano con il titolo \"Puoi\", inserita nell'album \"Spiagge e lune\".\nPi\u00f9 recente la versione della cantante spagnola Soraya Arnelas, contenuta nell'album \"La Dolce Vita\" del 2007 e pubblicata come singolo, che ha raggiunto il 6\u00ba posto nelle classifiche spagnole.\nNel 2011 il cantante tedesco Mark Ashley ha realizzato una cover del brano inserendola nel suo ottavo album \"Tango In The Night\"."}
{"id": "2148744", "revid": "1573940", "url": "https://it.wikipedia.org/wiki?curid=2148744", "title": "Cyanoramphus subflavescens", "text": "Il parrocchetto di Lord Howe (Cyanoramphus subflavescens ) era un pappagallo endemico di Lord Howe, un'isola del Mar di Tasman appartenente politicamente al Nuovo Galles del Sud (Australia).\nDescrizione.\nIl parrocchetto di Lord Howe era un volatile verde di medie dimensioni con la fronte e una striscia sugli occhi di colore cremisi. La misurazione degli esemplari indica che era leggermente pi\u00f9 grande della sottospecie nominale, rispetto alla quale aveva anche un piumaggio dai toni pi\u00f9 giallastri e segni rossi sulla testa meno estesi.\nEstinzione.\nIn passato questo parrocchetto era molto numeroso su tutta l'isola, ma venne in seguito perseguitato dai primi coloni a causa delle frequenti irruzioni che compiva nei campi di cereali e nei giardini. L'ultimo avvistamento risale al 1869.\nAttualmente ne rimangono solo due esemplari impagliati. Provengono entrambi dalla collezione di John Gould, conservata al British Museum, e vennero catturati da John MacGillivray nel settembre del 1853 durante il viaggio della \"HMS Herald\"."}
{"id": "2148749", "revid": "1573940", "url": "https://it.wikipedia.org/wiki?curid=2148749", "title": "Cyanoramphus erythrotis", "text": "Il parrocchetto di Macquarie (Cyanoramphus erythrotis ()) \u00e8 un pappagallo estinto che viveva su Macquarie, un'isola subantartica dell'Oceano Australe appartenente politicamente alla Tasmania (Australia).\nTassonomia.\nSebbene venga generalmente considerato una sottospecie del parrocchetto fronterossa (\"C. novaezelandiae\"), cui somigliava moltissimo nell'aspetto, nel 2001 lo studioso Wee Ming Boon e altri suoi colleghi, dopo un accurato studio genetico delle varie specie di \"Cyanoramphus\", riscontrarono una maggiore somiglianza genetica con un'altra sottospecie di \"C. novaezelandiae\", il parrocchetto di Reischek delle Isole Antipodi, tanto da riunire le due sottospecie in una specie a parte, il parrocchetto subantartico (\"C. erythrotis\"). Tuttavia, in seguito alla pubblicazione dello studio, Boon e colleghi scoprirono che il materiale esaminato, invece di provenire da Macquarie, veniva invece dalle Antipodi.\nStoria.\nQuando Macquarie venne scoperta, nel 1810, i parrocchetti erano numerosissimi, sia nelle distese di carici che lungo la costa, dove si nutrivano degli invertebrati presenti sulle alghe brune gettate sulla spiaggia dalle onde. Nonostante l'introduzione, negli anni '20, di cani e gatti e la caccia a scopo alimentare da parte dei cacciatori di foche, i parrocchetti rimasero numerosi fino agli anni '80.\nLa transizione dall'abbondanza all'estinzione dur\u00f2 poco pi\u00f9 di un decennio. Gli eventi critici che portarono alla scomparsa del parrocchetto furono le introduzioni del weka e del coniglio europeo negli anni '70 e il loro incremento demografico negli anni '80. Fino ad allora l'inverno, quando sull'isola non c'erano i petrelli che nidificavano nelle tane e i pinguini che giungevano a Macquarie per riprodursi, si era rivelato una stagione difficile per i predatori terrestri che, morendo in gran numero, non erano mai riusciti ad aumentare di numero. Grazie ai conigli, i gatti e i weka trovarono una fonte di cibo disponibile tutto l'anno e aumentarono enormemente di numero; con il loro aumento, crebbero anche gli attacchi a spese dei parrocchetti, che vennero avvistati per l'ultima volta nel 1891."}
{"id": "2148750", "revid": "1272592", "url": "https://it.wikipedia.org/wiki?curid=2148750", "title": "Teo (Asia Minore)", "text": "Teo (, ) era un'antica citt\u00e0 dell'Asia Minore.\nGeografia.\nTeo era posta sulla costa della Ionia a nord di Efeso, circa 40 chilometri a sud-ovest dell'attuale citt\u00e0 turca di Smirne, nelle vicinanze del porto di Si\u011facik. La citt\u00e0 possedeva due porti: il principale, a sud, \u00e8 ormai insabbiato; quello secondario, a nord, \u00e8 utilizzato anche al giorno d'oggi dai pescatori di Si\u011facik.\nStoria.\nTeo fu fondata da coloni venuti dalla Tessaglia e da Atene nel I millennio a.C. Pass\u00f2 sotto dominio persiano alla caduta dell'ultimo sovrano della Lidia, Creso (547 a.C.). Ciro il Grande fece sottomettere da Arpago le citt\u00e0 greche che erano state governate della Lidia, e ci\u00f2 tra il 545 e il 540 a.C. determin\u00f2 l'esodo di gran parte della popolazione verso la Tracia, in particolare verso la citt\u00e0 di Abdera che, in precedenza colonia di Clazomene, in quell'occasione venne rifondata dagli abitanti di Teo dopo la sua distruzione ad opera dei Traci. Teo fece parte della Dodecapoli ionia e si impegn\u00f2 cos\u00ec nella cosiddetta rivolta ionia contro il dominio persiano organizzata dal tiranno di Mileto, Aristagora. Durante le fasi finali della Guerra del Peloponneso Teo fece parte della Lega delio-attica (476 a.C.).\nIn epoca ellenistica il porto fu rafforzato da Antigono Monoftalmo il quale tent\u00f2 di unire Lebedo a Teo. Fu coinvolta nelle guerre fra i successori di Alessandro Magno, dapprima nella lotta fra Antigono Monoftalmo e Lisimaco e poi fra quest'ultimo e Seleuco I; nonostante le vicissitudini militari, in et\u00e0 ellenistica la citt\u00e0 fu prospera, divenendo un centro culturale. Vi studi\u00f2, per esempio, Epicuro, recatosi a Teo per seguire un discepolo di Democrito. La citt\u00e0 Teo nel III secolo a.C. fu vittima di un attacco di pirati, i quali presero in ostaggio un gran numero di importanti cittadini della citt\u00e0 e chiesero una forte somma per il riscatto. Siamo a conoscenza di questo evento da un'iscrizione in marmo. Il testo racconta le misure prese dagli abitanti di Teo per procurarsi il riscatto richiesto. Il cattivo stato dell'iscrizione non ha tuttavia permesso di chiarire chi fossero quei pirati e da dove provenissero.\nAgli inizi del II secolo a.C. a Teo venne costruito uno dei pi\u00f9 grandi templi dell'antichit\u00e0 , il tempio di Dioniso, opera dell'architetto Ermogene di Priene, che venne in seguito in parte ricostituito ad opera di Adriano.\nDopo la riforma tetrarchica delle province romane, fu inclusa nella provincia di Honorias, nella diocesi del Ponto."}
{"id": "2148752", "revid": "767487", "url": "https://it.wikipedia.org/wiki?curid=2148752", "title": "Ierapoli Castabala", "text": "Ierapoli Castabala (\"Kastabala\"), o Ierapoli Cilicia era un'antica citt\u00e0 dell'Anatolia, nella regione della Cilicia (l'odierna \"Bodrum-Kalesi\"). Presso la citt\u00e0 erano le sorgenti di Piramo (in gr. \u03a0\u03cd\u03c1\u03b1\u03bc\u03bf\u03c2), l'attuale fiume Ceyhan. \nRiguardo alla toponomastica, si registra una divergenza tra le fonti letterarie, che riportano sempre il nome \"Hierapolis\", e le legende monetarie che la indicano invece come \"Kastabala\". Solo al tempo dell'imperatore Commodo i due nomi iniziano ad essere coniugati sulle legende monetarie imperiali.\nLa citt\u00e0 era famosa per essere il centro di culto della dea anatolica Cibele.\nEra capitale di un regno cilicio presso la catena del Tauro (l'odierno \"Toros Daglari\"), a capo del quale era stato posto Tarcondimoto, in origine probabilmente un capo dei pirati cilici divenuto alleato del popolo romano e schieratosi in seguito con Marco Antonio. \nIl coinvolgimento della citt\u00e0 nelle lotte tra fazioni della fine della Repubblica romana, port\u00f2 alla sua distruzione durante la guerra civile che oppose Antonio ad Ottaviano.\nFu anche sede di una diocesi \"in partibus infidelium\" il cui titolo latino fu soppresso nel 1894."}
{"id": "2148759", "revid": "768068", "url": "https://it.wikipedia.org/wiki?curid=2148759", "title": "Ierapoli (disambigua)", "text": "Ierapoli (anche Hierapolis, Herapoli, o \"Gerapoli\") \u00e8 un nome che si riferisce a varie localit\u00e0:"}
{"id": "2148761", "revid": "287204", "url": "https://it.wikipedia.org/wiki?curid=2148761", "title": "Campionati europei giovanili di nuoto 2003", "text": "I XXX Campionati europei giovanili di nuoto e tuffi si sono disputati nelle sedi di Glasgow per il nuoto e di Edimburgo per i tuffi dal 30 luglio al 3 agosto 2003.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2148762", "revid": "834", "url": "https://it.wikipedia.org/wiki?curid=2148762", "title": "Vetro da orologio", "text": "Il vetro da orologio, o vetrino da orologio (a volte indicato semplicemente come vetro), \u00e8 un articolo di vetreria da laboratorio. Trattasi di un contenitore di vetro circolare, leggermente concavo, utilizzato in chimica per evaporare un liquido, pesare piccole quantit\u00e0 di solidi o per coprire un becher. Quest'ultima funzione evita l'ingresso di polvere o altre particelle ma, non sigillando completamente il becher, permette che continuino a verificarsi scambi di gas.\nQuando viene usato come superficie di evaporazione, un vetro d'orologio consente l'osservazione della cristallizzazione o precipitazione e pu\u00f2 essere collocato su una superficie di colore contrastante per migliorarne la visibilit\u00e0.\nI vetri da orologio sono chiamati cos\u00ec perch\u00e9 sono identici ai vetri utilizzati per coprire il quadrante dei vecchi orologi da tasca."}
{"id": "2148763", "revid": "27767", "url": "https://it.wikipedia.org/wiki?curid=2148763", "title": "Vetrino da orologio", "text": ""}
{"id": "2148767", "revid": "3535", "url": "https://it.wikipedia.org/wiki?curid=2148767", "title": "Robbia", "text": ""}
{"id": "2148770", "revid": "1305772", "url": "https://it.wikipedia.org/wiki?curid=2148770", "title": "La Cellette", "text": "Esistono pi\u00f9 comuni francesi con questo nome"}
{"id": "2148779", "revid": "287204", "url": "https://it.wikipedia.org/wiki?curid=2148779", "title": "La duchessa e il gioielliere", "text": "La duchessa e il gioielliere (\"The Duchess and the Jeweller\") \u00e8 un racconto breve di Virginia Woolf pubblicato nel 1938.\nLa scrittrice, essendo uno dei principali fautori della tecnica del flusso di coscienza, mostra i pensieri e le azioni di un gioielliere avido; e ne fa una tematica che punta sulla corruzione delle persone volta esclusivamente ad azioni per motivi puramente egoistici (e spesso senza rammarico). \u00c8 stato pubblicato per la prima volta in inglese da \"Harper's Bazaar Magazine\" nel mese di aprile 1938, per confluire successivamente nell'ampia raccolta postuma nel 1944 intitolata \"Una casa infestata\".\nTrama.\nOliver Bacon \u00e8 il protagonista di questa storia. Povero ragazzo che vagabonda per le strade di Londra, diventa successivamente il pi\u00f9 ricco gioielliere d'Inghilterra. Viene descritto come arrogante, avido e ambizioso. Ha venduto cani rubati a donne ricche e commercializzato orologi a un prezzo pi\u00f9 elevato dell'equo. Sul muro di una stanza privata si trova una vecchia foto di sua madre. Egli parla spesso a lei e ricorda frequentemente il passato.\nUn giorno, Oliver entra nella sua stanza riservata del negozio, e attende l'arrivo della duchessa. Quando arriva, nell'attesa, apre le finestre per arieggiare l'ambiente. Successivamente spalanca sei casseforti d'acciaio, ognuna contenente enormi ricchezze e gioielli. La duchessa e il gioielliere sono descritti come In questo giorno particolare, la duchessa viene da Oliver a vendere dieci perle, poich\u00e9 ha perso una notevole somma di denaro al gioco. Mr. Bacon \u00e8 scettico circa l'autenticit\u00e0 delle perle ma la duchessa riesce a convincerlo a comperarle per ventimila sterline.\nQuando la duchessa lo invita a un evento in cui saranno presenti alcuni appartenenti alla famiglia reale e sua figlia Diana, Oliver si convince a consegnarle un assegno.\nDopo un controllo, le perle si rivelano tuttavia false e Oliver guarda il ritratto della madre, interrogandola sulle proprie recenti azioni, capendo che quello che in realt\u00e0 egli ha acquistato non sono le perle, bens\u00ec Diana."}
{"id": "2148782", "revid": "486946", "url": "https://it.wikipedia.org/wiki?curid=2148782", "title": "Locomotiva E404", "text": ""}
{"id": "2148785", "revid": "339392", "url": "https://it.wikipedia.org/wiki?curid=2148785", "title": "Ierapoli Cilicia", "text": ""}
{"id": "2148786", "revid": "110157", "url": "https://it.wikipedia.org/wiki?curid=2148786", "title": "Il nuovo abito", "text": "Il nuovo abito \u00e8 un racconto breve della celebre autrice inglese Virginia Woolf.\n\u00c8 stato scritto nel 1924, mentre Virginia Woolf era occupata a terminare \"La signora Dalloway\" (che sarebbe stato pubblicato l'anno successivo). \u00c8 possibile che tale racconto fosse originariamente uno dei capitoli del romanzo con il quale condivide alcuni caratteri ed eventi. Non \u00e8 stato dato alle stampe fino al 1927 quando \u00e8 apparso nell'edizione di maggio della rivista di New York \"Il Forum\". Alla fine, come molti altri, \u00e8 confluito nell'ampia raccolta di storie postume, del 1944, intitolata \"Una casa infestata\".\nIl flusso di coscienza narrativo riguarda Mabel Waring, profondamente auto-consapevole e insicura, frequentemente ospitata da Clarissa Dalloway. Mabel indossa un abito nuovo anche se di vecchio stile; e tale simbolo \u00e8 emblematico del suo carattere teso, insicuro e indeterminato."}
{"id": "2148787", "revid": "256896", "url": "https://it.wikipedia.org/wiki?curid=2148787", "title": "Istituto barbarigo", "text": ""}
{"id": "2148789", "revid": "486946", "url": "https://it.wikipedia.org/wiki?curid=2148789", "title": "Imam Khomeini International Airport", "text": ""}
{"id": "2148797", "revid": "107831", "url": "https://it.wikipedia.org/wiki?curid=2148797", "title": "Record dei campionati europei giovanili di nuoto", "text": "La seguente \u00e8 una lista dei tempi pi\u00f9 veloci mai nuotati nelle varie edizioni dei Campionati europei giovanili di nuoto. Le competizioni si svolgono sempre in vasca lunga (50\u00a0m). Dal 1\u00ba gennaio 2016 possono partecipare alle gare le ragazze fra i 14 e i 17 anni d'et\u00e0 e i ragazzi fra i 15 e i 18.\nI XXXXII Campionati europei giovanili di nuoto (edizione 2015) si sono disputati all'interno dei Giochi europei di Baku.\nVasca lunga (50\u00a0m).\nRagazzi.\nLegenda: \nRagazze.\nLegenda: \nMista.\nLegenda: "}
{"id": "2148803", "revid": "62004", "url": "https://it.wikipedia.org/wiki?curid=2148803", "title": "Trixi Worrack", "text": " Attiva tra le Elite dal 2000 al 2021, nel 2004 ha vinto il Tour de l'Aude e nel 2006 la medaglia d'argento in linea ai campionati del mondo su strada di Salisburgo."}
{"id": "2148806", "revid": "298055", "url": "https://it.wikipedia.org/wiki?curid=2148806", "title": "Yeshol", "text": ""}
{"id": "2148811", "revid": "110157", "url": "https://it.wikipedia.org/wiki?curid=2148811", "title": "Almost Unreal", "text": "Almost Unreal \u00e8 una canzone scritta da Per Gessle per il duo pop svedese Roxette, e pubblicata nel 1993 come singolo, tratto dalla colonna sonora del film \"Super Mario Bros\".\nLa canzone.\nEra stata composta inizialmente per la colonna sonora del film \"Hocus Pocus\", durante le sessioni di registrazione dell'album \"Crash! Boom! Bang!\".\n\u00c8 stata pubblicata anche una versione demo di \"Almost Unreal\", nel singolo del 1994 \"Run to You\" e nell'album \"Rarities\" del 1995.\nIl singolo.\n\"Almost Unreal\" \u00e8 stata pubblicata come singolo nel 1993 e scelta per essere inserita nel film \"Super Mario Bros.\"\n\"Almost Unreal\" fu un successo in diversi paesi europei, raggiungendo la posizione numero 7 nel Regno Unito, entrando nella Top 10 di Svezia e Norvegia, e nella Top 20 in Australia, Svizzera, Germania e Austria. Non and\u00f2 invece molto bene negli Stati Uniti, dove raggiunse appena la posizione 94 della Billboard Hot 100, e fu il penultimo singolo del duo a entrare in classifica.\nNella colonna sonora di \"Super Mario Bros.\", oltre ad \"Almost Unreal\" \u00e8 presente anche un'altra canzone del gruppo, \"2 Cinnamon Street\", una versione alternativa di \"Cinnamon Street\", cantata da Marie Fredriksson, con un testo riadattato."}
{"id": "2148812", "revid": "1305772", "url": "https://it.wikipedia.org/wiki?curid=2148812", "title": "Empty Spaces", "text": "Empty Spaces \u00e8 una canzone dei Pink Floyd contenuta nell'album \"The Wall\", pubblicato nel 1979.\nNel film \"Pink Floyd The Wall\" non fu inserita, ma fu sostituita con la canzone \"What Shall We Do Now?\" che ha lo stesso tema musicale ma diverse parole e durata.\nComposizione.\nLa canzone dura 2 minuti e 8 secondi. Presenta una lunga introduzione che dopo circa 48 secondi cambia tono, aumentando gradualmente di intensit\u00e0. Dopo altri 26 secondi si sentono delle parole incomprensibili pronunciate da Roger Waters. La canzone termina in modo brusco, introducendo la canzone \"Young Lust\". Per questa ragione spesso le canzoni vengono trasmesse insieme alla radio e spesso sono impropriamente chiamate solo \"Empty Spaces\" o solo \"Young Lust\".\nIn lontananza si pu\u00f2 sentire un suono di sintetizzatore che richiama il suono di una batteria.\nMessaggio nascosto.\nLa parte con le parole incomprensibili in realt\u00e0 costituisce un messaggio nascosto, comprensibile solo riproducendo il brano al contrario. Questa parte \u00e8 isolata sul canale sinistro del brano e il testo del messaggio \u00e8:\nIn italiano:\nMolto probabilmente il messaggio \u00e8 un riferimento al chitarrista fondatore della band Syd Barrett. Roger Waters si congratula con chi \u00e8 stato in grado di notare il messaggio, dicendogli di inviare la sua risposta al \"Vecchio Pink\" (Barrett), che vive nella \"Funny Farm\" (termine che indica un ospedale psichiatrico). Prima di poter dire dove si trova esattamente il posto, per\u00f2, viene interrotto da James Guthrie che lo chiama perch\u00e9 la moglie (Carolyne) lo sta cercando al telefono.\nTrama.\nCome le altre canzoni dell'album \"The Wall\", \"Empty Spaces\" narra una porzione della storia di Pink, il protagonista dell'album.\nPink, ormai adulto, si \u00e8 sposato, ma ha problemi con la moglie causati dal muro, ormai quasi completo, che lo separa dalla societ\u00e0. Pink, quindi, pensa come possa completare il muro.\nAdattamenti e altre versioni.\nSia nel film che nel concerto dal vivo \"\" fu usata una versione adattata del brano, chiamata \"What Shall We Do Now?\"\nVersione speciale.\nNella versione speciale sono mostrati tre fratelli e, quando sono arrivati, si aiutano a dire le parole incomprensibili. Poi Waters inizia a cantare il brano."}
{"id": "2148813", "revid": "599013", "url": "https://it.wikipedia.org/wiki?curid=2148813", "title": "Nicole Br\u00e4ndli", "text": "In carriera vanta la vittoria di tre edizioni del Giro d'Italia: 2001, 2003 e 2005."}
{"id": "2148823", "revid": "3343", "url": "https://it.wikipedia.org/wiki?curid=2148823", "title": "Les Mars (Creuse)", "text": ""}
{"id": "2148828", "revid": "729019", "url": "https://it.wikipedia.org/wiki?curid=2148828", "title": "Sarkadkereszt\u00far", "text": "Sarkadkereszt\u00far \u00e8 un comune dell'Ungheria di 1.877 abitanti (dati 2001) . \u00c8 situato nella provincia di B\u00e9k\u00e9s."}
{"id": "2148829", "revid": "767487", "url": "https://it.wikipedia.org/wiki?curid=2148829", "title": "Joseph Weigl", "text": "Studi\u00f2 a Vienna e fu allievo sia di Johann Georg Albrechtsberger che di Antonio Salieri. Fu compositore assai precoce, tanto che una sua opera (\"Die betrogene Arglist\"), scritta quando aveva appena 17 anni, attir\u00f2 l'attenzione di Salieri, compositore di corte, che gli fece avere nel 1791 l'incarico di sostituto direttore dell'orchestra di corte. Compose circa 30 lavori teatrali caratterizzati da una feconda vena melodica, tanto che le arie e le melodie estratte dalle sue opere divennero molto popolari nei salotti dell'epoca e furono utilizzate da altri compositori come spunto per delle variazioni.\nOggi Weigl \u00e8 conosciuto principalmente per la sua opera \"Die Schweizer Familie\" (\"La famiglia svizzera\", 14 marzo 1809) che nella prima assoluta al Theater am K\u00e4rntnertor di Vienna ha visto la partecipazione di Johann Michael Vogl."}
{"id": "2148833", "revid": "110157", "url": "https://it.wikipedia.org/wiki?curid=2148833", "title": "Szabadk\u00edgy\u00f3s", "text": "Szabadk\u00edgy\u00f3s \u00e8 un comune dell'Ungheria di 3.023 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2148836", "revid": "767487", "url": "https://it.wikipedia.org/wiki?curid=2148836", "title": "Tarhos", "text": "Tarhos \u00e8 un comune dell'Ungheria di 1.102 abitanti (dati 2001) . \u00c8 situato nella provincia di B\u00e9k\u00e9s."}
{"id": "2148843", "revid": "1318658", "url": "https://it.wikipedia.org/wiki?curid=2148843", "title": "Rete celere di Basilea", "text": "La rete celere di Basilea () \u00e8 un servizio ferroviario suburbano che serve l'area metropolitana della citt\u00e0 di Basilea, che si estende sul territorio di tre Stati (Svizzera, Francia e Germania).\nLa rete \u00e8 composta da 8 linee, gestite dalle Ferrovie Federali Svizzere (FFS), la controllata SBB GmbH, la compagnia ferroviaria tedesca Deutsche Bahn (DB) e la societ\u00e0 nazionale francese SNCF.\nLinee.\nLa rete celere si compone di 8 linee:\nLe tratte svizzere della rete sono gestite dalle Ferrovie Federali Svizzere (FFS), mentre le linee tedesche (S5 ed S6) dalla controllata SBB GmbH. Le altre linee tedesche sono gestite de la DB Regio e la linea francese TER (da Mulhouse a Basilea) dalla SNCF."}
{"id": "2148847", "revid": "36426", "url": "https://it.wikipedia.org/wiki?curid=2148847", "title": "Thierry Mugler", "text": "Biografia.\nMugler si trasfer\u00ec a Parigi nel 1970, lavorando come vetrinista e disegnando abiti nel tempo libero. Riusc\u00ec a realizzare la sua prima linea di abbigliamento \"Caf\u00e9 de Paris\" nel 1973, e cre\u00f2 il proprio brand nel 1975. Per le sue creazioni prese ispirazione dalla storia, dalle automobili americane degli anni settanta, dai film noir e persino dal mondo degli insetti. Fra le sue creazioni pi\u00f9 celebri si ricordano gli abiti di Sharon Stone.\nNel 1991 chiese a Diana Ross di sfilare a Parigi per le sue collezioni Primavera-Estate: fu la prima volta che una cantante-attrice calcava la passerella per un creatore di moda. Nel 1992 Mugler diresse il video musicale di George Michael \"Too Funky\", in cui veniva mostrata una sfilata dello stilista. Nel 1995 disegn\u00f2 l'abito da sposa di Susanne Bartsch. \nDal 1997 Mugler inizi\u00f2 a produrre anche profumi con l'azienda di cosmetici francese Clarins, e nel 2003 abbandon\u00f2 il settore dell'abbigliamento per dedicarsi esclusivamente ai profumi; \"Angel\", profumo creato nel 1992 \u00e8 diventato una delle fragranze pi\u00f9 vendute al mondo. Attualmente la linea Thierry Mugler Couture, cos\u00ec come i capi di pelletteria, gli occhiali da sole e la gioielleria della casa di moda vengono prodotti su licenza.\nMugler pubblic\u00f2 due libri sulla moda e sulla fotografia, ispirati all' estetica della propaganda stalinista: \"Thierry Mugler\" (1988) e \"Fashion Fetish Fantasy\" (1998). Le fotografie, scattate dallo stesso Mugler, sono ambientate nel parco dell'allora Esposizioni Sovietiche di Mosca (oggi Centro Panrusso delle Esposizioni); quella pi\u00f9 famosa riprende una modella e un modello sotto il monumento che riproduce l'opera \"L'operaio e la kolchoziana della scultrice Vera Muchina.\" \nNel 2010 Nicola Formichetti divent\u00f2 direttore creativo del marchio Mugler, che verr\u00e0 rilanciato nel settore dell'abbigliamento.\nMugler \u00e8 morto nel gennaio del 2022."}
{"id": "2148849", "revid": "729019", "url": "https://it.wikipedia.org/wiki?curid=2148849", "title": "Ezekiel Jackson", "text": "In WWE ha vinto una volta l'Intercontinental Championship e una volta l'ECW Championship, di cui \u00e8 l'ultimo detentore della storia.\nCarriera.\nFlorida Championship Wrestling (2007\u20132008).\nStephens firma un contratto con la World Wrestling Entertainment (WWE) nel 2007 e viene mandato ad allenarsi nella Florida Championship Wrestling (FCW). Fa il suo debutto nella federazione in un tag team match con il ring name di Rycklon dove insieme a Keith Walker sconfigge Eric Perez e Kofi Kingston.\nLotta nella FCW fino al maggio 2008, quando la WWE decide di farlo debuttare nel roster principale.\nWorld Wrestling Entertainment (2008\u20132014).\nAiutante di Brian Kendrick (2008\u20132009).\nDebutta a SmackDown il 18 luglio 2008 con il nome di Ezekiel, come la Guardia del corpo di The Brian Kendrick. L'8 agosto a SmackDown, cambia il name da Ezekiel a Ezekiel Jackson. Interferisce nei match Kendrick aiutandolo a vincere alcuni incontri contro Jeff Hardy, Finlay e il WWE Champion Triple H. Nella puntata di SmackDown del 17 ottobre, fa il suo debutto sul ring sconfiggendo facilmente Super Crazy. In seguito Jackson e Kendrick iniziano una faida per il WWE Tag Team Championship contro gli allora campioni, i fratelli Col\u00f3ns (Carlito e Primo).\nNella puntata di SmackDown del 16 dicembre, Jackson sconfigge in singolo Carlito. Nell'ultima puntata di SmackDown del 2008, sempre insieme a Kendrick, batte Festus e Jesse, ottenendo un match titolato la sera stessa, ma a vincere sono Carlito e Primo, che infliggono la prima sconfitta nella WWE a Jackson. Nella puntata di SmackDown del 13 febbraio 2009, sub\u00ecsce la sua prima sconfitta in WWE perdendo contro R-Truth. Nella puntata di SmackDown del 3 aprile 2009, fa la sua ultima apparizione nel roster di SmackDown dove viene sconfitto da Jeff Hardy.\nAlleanza con William Regal (2009\u20132010).\nIl 15 aprile 2009, passa al roster della ECW nel corso della Draft Supplementare 2009, separandosi cos\u00ec da Kendrick. Tuttavia viene rimandato nella FCW per ulteriori allenamenti. Effettua il suo debutto nel brand \"estremo\" il 9 luglio battendo il Jobber Chase Stevens. Nelle settimane seguenti sembra dover collidere con Vladimir Kozlov ma i due si alleano con l'inglese William Regal e iniziano un feud con il campione ECW Christian per aiutare Regal a vincere il titolo. Il trio nei mesi successivi attacca quasi tutto il roster della ECW ed in particolar modo Christian. Comunque Regal fallisce nel conquistare il titolo a SummerSlam, Breaking Point e infine anche in un episodio della ECW. Ezekiel Jackson e Vladimir Kozlov sia nel match di Breaking Point che in quello della ECW sono stati bannati da bordo ring. Nella puntata del 24 novembre dopo l'ennesima sconfitta William Regal accusa Jackson e Kozlov di essere poco utili, Big Zeke decide cos\u00ec di abbandonare l'inglese e il russo e li mette entrambi KO. Kozlov e Jackson nelle settimane successive continuano ad ostacolarsi, ma Regal li mantiene insieme fino al 15 dicembre, quando nel corso di un match fra Kozlov e Jackson lo stesso Regal decide di tradire Kozlov e aiutare Ezekiel Jackson a vincere il match.\nRegni titolati e infortunio (2010\u20132012).\nIl 12 gennaio 2010 vince l'ECW Homecoming, un torneo organizzato per decretare lo sfidante del campione ECW Christian alla Royal Rumble, ma nel PPV non riesce a conquistare la cintura. Dopo una settimana per\u00f2, Tiffany gli d\u00e0 la possibilit\u00e0 di conquistare la cintura in un extreme rules match. Nell'ultima puntata della ECW riesce a conquistare la cintura dopo aver schiantato Christan su un tavolo, conquistando cos\u00ec il suo primo titolo in WWE. Tuttavia, pochi minuti dopo il titolo viene ritirato in seguito alla chiusura della ECW.\nJackson, dopo la chiusura della ECW, passa a \"SmackDown!\" dove per\u00f2 combatte solo un match, vincendo contro Jimmy Wang Yang. Ezekiel Jackson passa poi al roster di Raw il 27 aprile 2010 con la Supplemental Draft. Successivamente subisce un infortunio che lo tiene fermo per qualche mese.\nIl 18 ottobre torna da face nella puntata di Raw ed entra a far parte del Team Raw di WWE Bragging Rights capitanato da The Miz.\nNell'edizione di SmackDown del 17 dicembre viene annunciato che Ezekiel Jackson passa nuovamente al roster blu. Fa il suo debutto attaccando, insieme a Heath Slater e Justin Gabriel, Big Show durante il suo match contro Wade Barrett, effettuando un Turn Heel. Dopo ci\u00f2 insieme a Justin Gabriel e Heath Slater, entra nella stable \"The Corre\", capitanata da Wade Barrett. Nella puntata di SmackDown del 6 maggio 2011 viene attaccato negli spogliatoi dal Corre che lo caccia dal gruppo e, la settimana successiva, diventa face attaccando a sua volta il Corre.\nA Over the Limit non riesce a conquistare il Intercontinental Championship dopo aver vinto per squalifica a causa dell'attacco subito da Slater e Gabriel. A WWE Capitol Punishment sconfigge Wade Barrett e conquista il Intercontinental Championship. Lo difende per la prima volta nell'edizione di Smackdown dopo la disputa del PPV, sconfiggendo l'ex campione Wade Barrett e mantenendo il titolo.\nNella puntata del 12 agosto di SmackDown Ezekiel Jackson perde il titolo contro Cody Rhodes e alla fine del match attacca Ted DiBiase. La settimana dopo prova a riconquistare il titolo, ma non ci riesce.\nVarie faide e rilascio (2012\u20132014).\nPartecipa alla Royal Rumble 2012 entrando con il numero 13, venendo poi eliminato da The Great Khali. Inanell\u00f2 poi una serie di sconfitte contro Jinder Mahal, Drew McIntyre, e David Otunga. La striscia s'interruppe quando, insieme a The Great Khali, vinse un match di coppia contro Curt Hawkins e Tyler Reks il 16 maggio durante l'episodio settimanale di NXT.\nAttorno a met\u00e0 2012, Jackson ha riportato un infortunio alla parte superiore del corpo venendo costretto ad un lungo stop di diversi mesi. Dopo circa un anno d'inattivit\u00e0 a causa dell'infortunio, torn\u00f2 durante l'evento live del Wrestlemania Axxess il 4 aprile 2013, nel quale, facendo coppia con Yoshi Tatsu sconfisse Hunico and Camacho durante il suo unico match del 2013. All'inizio del 2014 il wrestler si sottoporr\u00e0 ad un nuovo intervento alla schiena.\nIl 7 aprile 2014 la WWE annuncia il rilascio di Ezekiel Jackson.\nTotal Nonstop Action (2014).\nEsordisce nella Total Nonstop Action Wrestling (TNA) il 24 luglio 2014, attaccando Bully Ray, Devon e Tommy Dreamer usando il nickname di Rycklon. Insieme a Gene Snitsky, viene licenziato da Dixie Carter il 7 agosto, quindi appena due settimane dopo. L'unico match lottato da Stevens in TNA \u00e8 stato un 8-man Hardcore War, in squadra con EC3, Rhyno e Snitsky contro il Team di Bully Ray, composto da lui, Devon, Tommy Dreamer e Al Snow.\nLucha Underground (2014\u20132015).\nA settembre 2014, Stephens inizi\u00f2 a lavorare per la Lucha Underground come Big Ryck alleandosi con Cisco, Bael e Cortez Castro. Ebbe subito delle rivalit\u00e0 con Johnny Mundo e Prince Puma, vinta da Mundo in un triple treath ladder match. Il 5 ottobre 2014, partecip\u00f2 alla Aztec Warfare battle royal per decretare il primo Lucha Underground Champion, ma venne eliminato. Ad inizio 2015, Cisco, Castro e Bael attaccarono Ryck sancendo la fine della alleanza. Il 25 febbraio 2015, torn\u00f2 sulle scene distraendo i loro ex alleati in un match a sei contro Sexy Star, Mascarita Sagrada e Pimpinela Escarlata. Arriv\u00f2 poi in finale del torneo indetto per decretare i primi Lucha Underground Trios Champions insieme a Killshot e The Mack, ma vennero battuti nell'incontro decisivo da Ang\u00e9lico, Son of Havoc e Ivelisse. Dopo un breve periodo da Face, effettu\u00f2 un turn heel attaccando Texano sotto ordine di DelAvar Daivari. Tuttavia poco dopo Stephens lasci\u00f2 la Lucha Underground per alcuni problemi durante i viaggi.\nIl 17 ottobre 2015, Big Ryck sfid\u00f2 Karsten Beck per il wXw Unified World Wrestling Championship, ma venne sconfitto. L'incontro fu disputato per la federazione tedesca Westside Xtreme Wrestling (wXw)."}
{"id": "2148850", "revid": "729019", "url": "https://it.wikipedia.org/wiki?curid=2148850", "title": "Bishop's Castle (Regno Unito)", "text": "Bishop's Castle \u00e8 un paese di 1.630 abitanti della contea dello Shropshire, in Inghilterra."}
{"id": "2148851", "revid": "46291", "url": "https://it.wikipedia.org/wiki?curid=2148851", "title": "Abutilon theophrasti", "text": "Il cencio molle (Abutilon theophrasti ) \u00e8 una pianta erbacea appartenente alla famiglia delle Malvacee, nota soprattutto per essere un'infestante del mais e di altre colture primaverili-estive di pieno campo (gi\u00e0 classificata in passato nel genere \"Sida\" con il nome di \"Sida abutilon\").\nDescrizione.\nIl cencio molle \u00e8 una pianta erbacea annuale, alta fino a 350\u00a0cm, interamente ricoperta da tomento morbido.\nLe foglie sono grandi, morbide (da cui il nome italiano), cuoriformi, cordate e con margini seghettati. Mediamente sono larghe 10-15 centimetri, ma possono raggiungere dimensioni maggiori.\nIl fiore \u00e8 caratterizzato da una corolla gialla formata da 5 petali di 1 \u20131,5\u00a0cm e da un calice con 5 sepali saldati alla base, epicalice assente.\nL'androceo \u00e8 monoadelfo ovvero con molti stami fusi tra loro per i filamenti a formare una sorta di tubo. I fiori sono portati in racemi all'ascella fogliare. L'impollinazione \u00e8 entomogama. Fiorisce da luglio ad ottobre.\nIl frutto \u00e8 formato da diversi mericarpi disposti in una formazione a raggiera.\nI semi sono cuoriformi, di colore bruno \u2013 nerastro a maturit\u00e0. Mediamente misurano 3,0 -3,5\u00a0mm di lunghezza per 2,5 - 3,0\u00a0mm di larghezza. In ogni frutto possono essere presenti 200 semi.\nDistribuzione e habitat.\nOriginaria dell'Asia, \u00e8 naturalizzata in Nord America, Canada, nell'Europa mediterranea e sud orientale; si trova con facilit\u00e0 come infestante nei campi di mais e di altre specie estive di interesse agrario a partire dai primi rialzi primaverili della temperatura del suolo, ma anche negli incolti e in luoghi ruderali.\nLotta.\nLa sua rapidit\u00e0 di diffusione come infestante \u00e8 dovuta al grande numero di semi prodotti ed alla loro capacit\u00e0 di inquinare gli organi meccanici delle mietitrebbiatrici, che ne garantiscono cos\u00ec la diffusione da un appezzamento all'altro. La lotta verso \"Abutilon theophrasti\", rientra nei normali interventi contro le infestanti dicotiledoni. In particolare risulta sensibile ad erbicidi a base di Fluroxipir e Triflusulfuron-metile.\nDa alcuni anni sono allo studio preparazioni microbiologiche a base di \"Colletotrichum coccodes\", ma la loro diffusione applicativa \u00e8 ancora molto limitata. Pi\u00f9 spesso, quando non si utilizzano diserbanti (ad esempio in agricoltura biologica) il controllo dell'infestante si ottiene mediante operazioni meccaniche come la sarchiatura."}
{"id": "2148858", "revid": "1391549", "url": "https://it.wikipedia.org/wiki?curid=2148858", "title": "Highland Acres", "text": "Highland Acres \u00e8 un census-designated place (CDP) degli Stati Uniti, situato nella Contea di Kent, nello stato del Delaware. L'insediamento fa parte dell'area micropolitana di Dover. La popolazione nel censimento del 2000 era di 3.379 abitanti.\nGeografia fisica.\nSecondo i rilevamenti dello United States Census Bureau, il CDP di Highland Acres si estende su una superficie totale di 4.1\u00a0km\u00b2, dei quali 4,0\u00a0km\u00b2 sono occupati da terre, mentre 0,1\u00a0km\u00b2 sono occupati da acque, e corrispondono al 2,50% dell'intero territorio.\nPopolazione.\nSecondo il censimento del 2000, a Highland Acres vivevano 3.379 persone, ed erano presenti 1.005 gruppi familiari. La densit\u00e0 di popolazione era di 836,3 ab./km\u00b2. Nel territorio comunale si trovavano 1.293 unit\u00e0 edificate. Per quanto riguarda la composizione etnica degli abitanti, l'82,84% era bianco, l'11,45% era afroamericano, lo 0,38% era nativo, e il 2,57% era asiatico. Il restante 2,75% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,57% degli abitanti.\nPer quanto riguarda la suddivisione della popolazione in fasce d'et\u00e0, il 24,4% era al di sotto dei 18, il 7,0% fra i 18 e i 24, il 23,8% fra i 25 e i 44, il 30,8% fra i 45 e i 64, mentre infine il 14,0% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 92,9 maschi."}
{"id": "2148860", "revid": "116774", "url": "https://it.wikipedia.org/wiki?curid=2148860", "title": "Calaverna", "text": ""}
{"id": "2148861", "revid": "729019", "url": "https://it.wikipedia.org/wiki?curid=2148861", "title": "SABCA S 47", "text": "Il SABCA S 47 era un bombardiere leggero/ricognitore biposto ad ala bassa costruito dall'azienda italiana Cantieri Aeronautici Bergamaschi (CAB) (Gruppo Caproni) per conto della belga Soci\u00e9t\u00e9 Anonyme Belge de Constructions A\u00e9ronautiques (SABCA) alla fine degli anni trenta. Nonostante la Caproni ne avesse ceduto i diritti alla SABCA, il velivolo \u00e8 noto anche con la denominazione interna della ditta: Caproni Ca.335 \"Maestrale\".\nStoria.\nSviluppo.\nIl progetto dell'S 47 nasce dall'esigenza da parte dell'A\u00e9ronautique Militaire/Militair Vliegwezen, l'allora denominazione dell'aeronautica militare belga, di trovare un sostituto al biplano Fairey Fox che la Avions Fairey, sussidiaria belga della britannica Fairey Aviation Company Limited, forniva nel ruolo di bombardiere leggero. Il progetto del Fox risaliva agli anni venti e alla Farey britannica avevano gi\u00e0 sospeso la produzione in favore di velivoli tecnicamente pi\u00f9 recenti, cos\u00ec la SABCA, gi\u00e0 in possesso di licenze di produzione dell'italiana Aeronautica Caproni, chiese di poter produrre un concorrente del britannico Fairey Battle. Caproni affid\u00f2 il progetto all'ingegner Cesare Pallavicino il quale realizz\u00f2 il disegno di un monomotore biposto ad ala bassa con abitacoli chiusi separati la cui denominazione aziendale era Caproni Ca.335 \"Maestrale\".\nIl prototipo, concepito per poter essere sviluppato come cacciabombardiere oltre che ricognitore, venne realizzato in Italia e portato in volo per la prima volta il 16 febbraio 1939 sul campo di volo aziendale della Cantieri Aeronautici Bergamaschi (CAB) di Ponte San Pietro, ai comandi del pilota collaudatore Ettore Wengi.\nDopo le prove ritenute soddisfacenti, alla met\u00e0 di giugno dello stesso anno il velivolo venne smontato ed inviato in Belgio tramite linea ferroviaria. Giunto alla SABCA fu oggetto di nuove prove di volo da parte del capo collaudatore pilota P. Burniat, i cui risultati sfociarono in modifiche minori al radiatore ventrale ed alla cappottina dell'abitacolo anteriore.\nNel luglio 1939 il velivolo venne inviato alla 2\u00aa Esposizione Aeronautica di Bruxelles sull'aeroporto di Bruxelles Ev\u00e8re. In quell'occasione il modello, presentato con la sua designazione belga SABCA S 47, riscosse l'interesse delle varie commissioni incaricate per conto dei governi di Paesi Bassi, Danimarca, Svezia, Norvegia, Portogallo, Svizzera e Venezuela. Tuttavia i contatti non sfociarono in alcun ordine.\nNel marzo 1940 il velivolo venne esaminato dalle autorit\u00e0 militari della francese Arm\u00e9e de l'air presso la Base a\u00e9rienne 123 Orl\u00e9ans-Bricy dove, a causa dei lievi danni conseguiti in una collisione a terra, rimane in deposito in attesa di riparazioni.\nLe vicende belliche conseguenti alla campagna di Francia ebbero come conseguenza il controllo dell'aeroporto da parte delle truppe tedesche della Wehrmacht ed il conseguente sequestro del velivolo da parte delle autorit\u00e0 militari, bloccando i piani di produzione. La possibilit\u00e0 di rientrare in possesso del velivolo spinse la Caproni ad inoltrare una richiesta per il suo recupero ma l'autorizzazione necessaria non ebbe seguito.\nVelivoli derivati.\nDal Ca.335 venne derivato il Caproni Ca.355 \"Tuffo\", monoposto destinato al bombardamento in picchiata.\nDescrizione tecnica.\nIl SABCA S 47/Caproni Ca.335 era un velivolo dall'aspetto convenzionale, monomotore monoplano ad ala bassa e carrello retrattile.\nLa fusoliera era caratterizzata dai due abitacoli separati in tandem, l'anteriore destinato al pilota ed il posteriore all'osservatore/mitragliere, entrambi chiusi da tettucci apribili, entrambi apribili a scorrimento. In corrispondenza dell'abitacolo posteriore erano ricavate finestrature nella struttura per aumentare la capacit\u00e0 di osservazione. Tra le due postazioni era ricavato lo spazio per i due serbatoi del combustibile, della capacit\u00e0 di 500 L, lo scompartimento interno per gli ordigni da caduta, l'impianto erogatore d'ossigeno per l'alta quota, l'apparecchiatura ricetrasmittente e la fotocamera. Posteriormente terminava in un impennaggio classico mono deriva con piani orizzontali a sbalzo.\nLa configurazione alare era monoplana, con l'ala a pianta rastremata e raccordata alle estremit\u00e0, montata bassa sulla fusoliera e dotata di alettoni e flap.\nIl carrello d'atterraggio era biciclo anteriore integrato da un ruotino posteriore posizionato sotto la coda, interamente retrattile, l'anteriore con movimento verso coda e torcente.\nLa propulsione era affidata ad un motore Hispano-Suiza 12Y-31, un 12 cilindri a V raffreddato a liquido in grado di erogare, in quella versione, una potenza pari a 860 CV (632 kW), racchiuso in un cofano posizionato all'estremit\u00e0 anteriore della fusoliera ed abbinato ad un'elica tripala.\nL'armamento era costituito da un cannoncino aeronautico Hispano-Suiza HS.404 calibro 20\u00a0mm fuoriuscente dall'ogiva dell'elica, una coppia di mitragliatrici calibro 7,7\u00a0mm posizionate nel profilo delle due semiali e sparanti al di fuori del disco dell'elica, pi\u00f9 una terza, sempre calibro 7,7\u00a0mm inserita nell'abitacolo posteriore su supporto che ne permetteva il brandeggio dorsale ed a disposizione del secondo membro di equipaggio. Il carico bellico offensivo era completato da una coppia di bombe da caduta da 50\u00a0kg inserite nel vano inferiore della fusoliera."}
{"id": "2148865", "revid": "217591", "url": "https://it.wikipedia.org/wiki?curid=2148865", "title": "Modesto e Crescenzia", "text": "Modesto e Crescenzia furono due martiri paleocristiani morti durante la grande persecuzione di Diocleziano (303).\nAgiografia.\nL'attuale Martirologio Romano non li cita, ma la tradizione li associa a San Vito, del quale Modesto era maestro e Crescenzia nutrice (lo stesso nome deriva da \"accrescere\", \"allevare\"). I due introdussero Vito al cristianesimo e questi, piuttosto che rinnegare davanti al padre la propria fede, fugg\u00ec con loro in Lucania, dove, a Capaccio, subirono il martirio. Secondo la tradizione, furono fatti bollire in un pentolone, sebbene secondo altre fonti risulta siano stati decapitati, vicenda pi\u00f9 volte rappresentata nell'iconografia.\nIl culto di Modesto e Crescenzia \u00e8 pi\u00f9 tardo rispetto a quello di San Vito e sicuramente privo di storicit\u00e0. Attualmente il corpo di Santa Crescenzia si trova nella basilica di San Martino a Magenta (MI)."}
{"id": "2148867", "revid": "339392", "url": "https://it.wikipedia.org/wiki?curid=2148867", "title": "Santa Crescenzia", "text": ""}
{"id": "2148869", "revid": "124018561", "url": "https://it.wikipedia.org/wiki?curid=2148869", "title": "Texas orientale", "text": "Il Texas orientale \u00e8 una distinta area culturale, geografica ed ecologica nello Stato del Texas, Stati Uniti d'America.\nSecondo l'\"Handbook of Texas\", l'area del Texas orientale \"potrebbe essere separata dal resto del Texas all'incirca da una linea che si estende dal Red River nel centro-nord della contea di Lamar verso sud-est fino al centro-est della contea di Limestone e poi verso sud della parte orientale della baia di Galveston\", sebbene la maggior parte delle fonti separa la zona della costa del golfo in una regione separata.\nUn'altra definizione popolare, un po' pi\u00f9 semplice, definisce il Texas orientale come la regione tra il fiume Trinity, a nord e ad est di Houston, (o talvolta l'Interstate 45, quando definisce generosamente) come il confine occidentale, il confine con la Louisiana come confine orientale, il confine con l'Oklahoma come confine settentrionale e si estende a sud fino a Lufkin. Le regioni del Texas orientale comprendono Tyler, Longview, Marshall, Palestine, Jacksonville, Mount Pleasant e Nacogdoches.\nLa maggior parte della regione \u00e8 costituita dall'ecoregione della Piney Woods, e il Texas orientale a volte pu\u00f2 essere ridotto a includere solo la Piney Woods. Ai margini, verso il Texas centrale, le foreste si espandono verso gli alberi pi\u00f9 rada e infine verso pianure aperte.\nPopolazione, dati demografici e governo.\nIl Texas orientale comprende 41 contee, 38 delle quali collaborano in sub-regionale Ark-Tex Council of Governments, l'East Texas Council of Governments, il Deep East Texas Council of Governments e il South East Texas Regional Planning Commission.\nLe contee incluse sono Anderson, Angelina, Bowie, Camp, Cass, Cherokee, Delta, Franklin, Gregg, Hardin, Harrison, Henderson, Hopkins, Houston, Jasper, Jefferson, Lamar, Marion, Morris, Nacogdoches, Newton, Orange, Panola, Polk, Rains, Red River, Rusk, Sabine, San Augustine, San Jacinto, Shelby, Smith, Titus, Trinity, Tyler, Upshur, Van Zandt e Wood.\nLe altre tre contee del Texas orientale che si uniscono ad altri consigli governativi regionali sono Chambers (Anahuac), Liberty (Liberty) e Walker (Huntsville), tutte e tre in prossimit\u00e0 geografica delle aree metropolitane di Houston.\nAl di fuori dell'area della Greater Houston la densit\u00e0 di popolazione media \u00e8 di circa 18-45 per miglio quadrato (7-12 per km\u00b2), con la densit\u00e0 della popolazione vicino al Big Thicket che scende sotto le 18 persone per metro quadrato. La popolazione del Texas orientale \u00e8 molto grande ed \u00e8 centrata attorno al Golden Triangle che \u00e8 composta da Beaumont/Port Arthur/Orange nel Texas sud-orientale. Spostandosi a nord dalla costa, Lufkin e Nacogdoches ancorano il centro abitato del Deep East Texas. Proseguendo verso nord dal Deep East Texas, Tyler, Longview e Marshall, nel Texas nord-orientale, insieme a Texarkana, al confine nord-orientale con l'Arkansas, rappresentano i maggiori centri di popolazione nella parte settentrionale del Texas orientale. A sole otto miglia dal confine con il Texas, Shreveport, Louisiana, \u00e8 considerato il centro economico e culturale dell'Ark-La-Tex, l'area in cui si incontrano l'Arkansas, la Louisiana e il Texas orientale.\nIl censimento degli Stati Uniti del 2010 mostra queste 41 contee del Texas orientale con una popolazione di 2.057.518 abitanti, che rappresenta l'8% della popolazione totale del Texas.\nSecondo i dati del censimento degli Stati Uniti del 2010, le cinque contee pi\u00f9 popolate sono:\nSecondo i dati del censimento degli Stati Uniti del 2010, le dieci citt\u00e0 pi\u00f9 popolate del Texas orientale sono:\nSecondo i dati del censimento degli Stati Uniti del 2010, la popolazione delle contee del Texas orientale \u00e8 composta dal 65,93% di bianchi non ispanici, il 17,44% di afroamericani, il 14,29% di origine ispanica o latina e il 2,34% di altri (compresi nativi e asiatici). La contea pi\u00f9 etnicamente etnica e razziale del Texas orientale \u00e8 la contea di Jefferson, la pi\u00f9 grande contea del Texas orientale che comprende la citt\u00e0 di Beaumont, con il 44,1% di bianchi non ispanici, il 34,1% di afroamericani, il 17,7% di ispanici o latini e il 4,1% altri (compresi nativi e asiatici). A differenza della demografia razziale statale totale del Texas, solo due contee nel Texas orientale hanno una maggioranza minoritaria, la contea di Jefferson nel Golden Triangle e la contea di Titus con una popolazione di origine ispanica o latina del 40,6%. Il Texas orientale e il Texas sud-orientale hanno una popolazione afroamericana significativa, che si estende a circa il 20% in alcune contee."}
{"id": "2148871", "revid": "1305772", "url": "https://it.wikipedia.org/wiki?curid=2148871", "title": "San Modesto", "text": "San Modesto si pu\u00f2 riferire a:"}
{"id": "2148873", "revid": "363629", "url": "https://it.wikipedia.org/wiki?curid=2148873", "title": "Nomi della Germania", "text": "Poich\u00e9 la Germania \u00e8 situata in una posizione centrale rispetto all'intero territorio europeo e ha una lunga storia contraddistinta dall'alternarsi di trib\u00f9 e Stati che occuparono questa regione, nelle diverse lingue esistono nomi molto diversi per designarla, probabilmente pi\u00f9 di qualunque altra nazione europea: per esempio in tedesco la nazione viene denominata \"Deutschland\", in francese \"Allemagne\" e in polacco \"Niemcy\".\nIl popolo che abita la Germania ha a sua volta nomi diversi: ad esempio in italiano, al posto del prevedibile \"germanico\", viene utilizzato \"tedesco\", sebbene in Alto Adige e nella Svizzera italiana sia ampiamente diffuso l'uso di \"germanico\" in luogo di \"tedesco\", dove quest'ultimo viene in primo luogo impiegato per germanofono (e in contrapposizione a \"italiano\") indipendentemente dall'appartenenza politica.\n\u00c8 possibile distinguere sei gruppi etimologici con i quali viene denominata la nazione tedesca.\n\"Deutsch\".\nDall'alto tedesco antico \"diutisc\", derivato a sua volta dal proto-germanico \"*\u00deeudiskaz\", che significa \"della gente\". Deriva la parola \"deutsch\" che indica le lingue germaniche. Inoltre le lingue nord germaniche la parola \"tysk\" con consonanti indurite, la lingua germanica occidentale con le forme con /d/- cos\u00ec come /s/- e poi /\u0283/-Laut eigen.\nIn altri idiomi, il cinese \"D\u00e9y\u00eczh\u00ec\" [IPA:t\u0264\u030c.\u00ee.\u0288\u0282\u017e\u0329] con fonetica \u201edeutsch\u201c, e la forma breve \"D\u00e9\" [IPA:t\u0264\u030c] che indica il popolo, la nazione, la lingua. Il giapponese \"Doitsu\" (tradizionale: (corto: \"doku\") odierno ) foneticamente inteso come dei paesi bassi \"duits\". In coreano la scrittura come \"Dogil\" .\nDal greco e latino.\nDal greco e latino \"Germania\". Non \u00e8 del tutto chiara la etimologia del termine \"Germania\". \u00c8 presente sin dal 200 a.C. da fonti romane che parlano delle popolazioni del Nord dell'impero. In particolare \u00e8 noto il termine risalente al 51 a.C. usato da Giulio Cesare nel \"Commentarii de Bello Gallico\", per le popolazioni ai confini del Reno tra Galli e \"Germania Magna\". Cos\u00ec fu indicato il popolo dei Germani.\nNel medioevo, la parola venne usata per indicare la zona nativa del Reno. Durante l'Umanesimo la scritta \"Germania\" rimaneva nella letteratura antica e nella lingua latina ad indicare il territorio tedesco. Dal XVI secolo il termine venne usato dagli inglesi. Da qui deriva il termine latino-inglese \"german\" oggi universalmente usato per indicare la nazione e il popolo tedesco, come nelle lingue artificiali esperanto e interlingua.\nAlemanni.\nDal nome delle trib\u00f9 degli Alemanni al tempo del Regno Franco dei Galloromani. Designava le popolazioni dei Germani. Nel XI e XII secolo fu usato anche dagli italici e dagli inglesi. Cos\u00ec come dai portoghesi della penisola iberica dal XII secolo al XV secolo. Grazie alla Reconquista si diffuse nel mondo arabo e nell'America latina.\nSassoni.\nDal nome delle trib\u00f9 Sassoni:\nLingue slave.\nDalla parola in antico slavo ecclesiastico \"muto\". Nelle lingue slave e altri idiomi del sudest Europa esiste la parola n\u011bm\u044cc\u044c, plurale n\u011bm\u044cci \u201estraniero\u201c e deriva dall'aggettivo n\u011bm\u044a \u201emuto\u201c (con suffisso -\u044cc\u044c). La parola designa l'origine straniera, idioma che non viene inteso (cos\u00ec nella Cronaca degli anni passati). Pi\u00f9 tardi diventa relativa ai soli tedeschi. La spiegazione comune del nome del popolo degli slavi \u00e8 una contrazione, da slavo. \"sl\u00f3vo\" (parola) ne deriva. In ungherese e romeno il significato della parola slava. Altra teoria dei linguisti \u00e8 la derivazione dai Nemeter sul Reno dal \"De Bello Gallico\".\n\"Volk\".\nProbabilmente dal tedesco \"Volk\" (\"popolo\"):"}
{"id": "2148875", "revid": "745179", "url": "https://it.wikipedia.org/wiki?curid=2148875", "title": "Yamaha RZV 500R", "text": ""}
{"id": "2148877", "revid": "745179", "url": "https://it.wikipedia.org/wiki?curid=2148877", "title": "Yamaha RZ 500N", "text": ""}
{"id": "2148878", "revid": "745179", "url": "https://it.wikipedia.org/wiki?curid=2148878", "title": "Yamaha RZV 500", "text": ""}
{"id": "2148879", "revid": "745179", "url": "https://it.wikipedia.org/wiki?curid=2148879", "title": "Yamaha RZ 500", "text": ""}
{"id": "2148883", "revid": "253269", "url": "https://it.wikipedia.org/wiki?curid=2148883", "title": "Rocky Carroll", "text": "Biografia.\nRocky Carroll inizia la sua carriera nel teatro, per poi diventare un noto interprete televisivo per la serie televisiva \"NCIS - Unit\u00e0 anticrimine\"."}
{"id": "2148885", "revid": "453768", "url": "https://it.wikipedia.org/wiki?curid=2148885", "title": "Altopiano del Loess", "text": "L'altopiano del Loess (Cinese Semplificato: \u9ec4\u571f\u9ad8\u539f; Chinese Tradizionale: \u9ec3\u571f\u9ad8\u539f; pinyin: hu\u00e1ngt\u01d4 g\u0101oyu\u00e1n) \u00e8 un altopiano che copre un'area di circa 640.000 km\u00b2 nella provincia dello Shanxi, dove il Fiume Giallo ha un corso molto irregolare.\n\u00c8 da questo punto in poi che il Fiume Giallo si pu\u00f2 realmente definire tale: infatti, passando da queste zone desertiche, le acque vengono infiltrate da minuscole particelle di sabbia (loess), che danno loro il caratteristico colore giallo.\nIn questo altopiano sono sepolte le 8000 statue di guerrieri di terracotta, fatte costruire dall'imperatore Qin Shi Huangdi."}
{"id": "2148891", "revid": "1543377", "url": "https://it.wikipedia.org/wiki?curid=2148891", "title": "HTC Advantage", "text": "HTC Advantage \u00e8 una serie di PDA Phone prodotti dalla HTC composta da tre modelli.\nUna delle loro caratteristiche \u00e8 la tastiera magnetica staccabile dal dispositivo.\nX7500.\nIl primo modello \u00e8 il X7500, precedentemente noto come Athena, utilizza come sistema operativo Windows Mobile 5.0 Phone Edition e viene commercializzato in Europa nel marzo 2007.\nX7501.\nIl secondo modello \u00e8 il X7501 ed \u00e8 una versione per il mercato nord-americano. Viene distribuito a luglio 2007.\nLe differenze rispetto al X7500 sono:\nX7510.\nIl terzo modello \u00e8 il X7510 e viene commercializzato durante il 2008\nLe differenze rispetto all'X7501 sono:"}
{"id": "2148897", "revid": "486946", "url": "https://it.wikipedia.org/wiki?curid=2148897", "title": "Intolerable Acts", "text": ""}
{"id": "2148901", "revid": "21880", "url": "https://it.wikipedia.org/wiki?curid=2148901", "title": "Parco regionale dell'Alta Val Parma e Cedra", "text": ""}
{"id": "2148903", "revid": "287204", "url": "https://it.wikipedia.org/wiki?curid=2148903", "title": "Nicole Brandli", "text": ""}
{"id": "2148905", "revid": "3343", "url": "https://it.wikipedia.org/wiki?curid=2148905", "title": "La Villetelle (Creuse)", "text": ""}
{"id": "2148910", "revid": "46291", "url": "https://it.wikipedia.org/wiki?curid=2148910", "title": "Crinum thaianum", "text": "Crinum thaianum \u00e8 una pianta bulbosa appartenente alla famiglia delle Amarillidacee, endemica della Thailandia.\nDescrizione.\nLa pianta pu\u00f2 raggiungere i 150\u00a0cm di altezza. Le foglie, verdi e nastriformi, si dipartono da un bulbo simile a una cipolla. I fiori sono grandi, bianchi e la loro forma pu\u00f2 ricordare quella di un giglio.\nDistribuzione e habitat.\nLa pianta \u00e8 endemica del sud della Thailandia, nelle province di Ranong e Phang Nga.\nVive lungo le rive dei fiumi, dove le sue radici sono sommerse ma i fiori sono al di sopra della superficie. \u00c8 una pianta molto comune negli acquari per pesci tropicali.\nColtivazione.\n\u00c8 una pianta spesso utilizzata in acquario perch\u00e9 facile da coltivare, tollerante alle variazioni della luminosit\u00e0.\nConservazione.\nLa Lista rossa IUCN classifica \"Crinum thaianum\" come specie in pericolo di estinzione (\"Endangered\"). \u00c8 minacciata dal degrado del suo habitat e dalla raccolta per la coltivazione in acquario."}
{"id": "2148912", "revid": "767487", "url": "https://it.wikipedia.org/wiki?curid=2148912", "title": "Suicide Club", "text": "Suicide Club, conosciuto in Giappone come , \u00e8 un film del 2002 scritto e diretto da Sion Sono. Fa parte di una trilogia sull'alienazione della societ\u00e0 giapponese, il cui secondo film \u00e8 \"Noriko's Dinner Table\", diretto da Sono nel 2005.\nDal film sono stati tratti un romanzo, intitolato \"\", scritto da Sion Sono nel 2002, e un manga scritto e disegnato da Usamaru Furuya, pubblicato in volume nel 2002.\nTrama.\nCinquantaquattro ragazze liceali si tengono per mano, sorridono e si suicidano improvvisamente, gettandosi sotto un treno in corsa nella metropolitana di Shinjuku. Compiuto il suicidio, una mano anonima rilascia a terra una borsa sportiva bianca il cui contenuto rimane momentaneamente ignoto. Successivamente, viene presentato un breve scorcio televisivo nel quale un popolare gruppo musicale di teenager, le Dessert, si esibisce con un pezzo orecchiabile intitolato \"Mail Me\".\nNel frattempo, in un ospedale della stessa cittadina, la guardia di sicurezza preposta alla sorveglianza notturna dello stabile rimane stupita dalla scomparsa di due infermiere durante il turno notturno; l'una svanisce nel nulla, mentre la seconda si getta dalla finestra senza dare apparentemente alcun segno di squilibrio mentale. La guardia, terrorizzata dallo spegnersi improvviso delle luci dello stabile, grida in preda al panico mentre una nuova borsa bianca viene fatta scivolare sul pavimento partendo dall'entrata dell'ascensore che collega i piani dell'ospedale.\nIl detective Kuroda, assieme ai colleghi Shibusawa e Murata, viene incaricato del caso, e inizia a seguire diverse piste temendo la presenza di una connessione tra le morti. Presto, una hacker di nome Kiyoko (che utilizza lo pseudonimo di \"The Bat\") contatta la polizia informando della presenza in rete di uno strano sito riportante sotto forma di pallini rossi e bianchi le vittime, rispettivamente femmine e maschi.\nIl contenuto delle borse viene fatto analizzare, esso consiste in due rotoli di pelle umana connessa da piccole scarnificature. Dopo un breve esame si comprende che tale pelle \u00e8 stata rimossa dalle vittime prima della loro morte.\nIl 28 maggio, presso una scuola di Tokyo, un gruppo di studenti durante un periodo di pausa scherza sui suicidi dei giorni precedenti, e in una sorta di rituale macabro ed incosciente acconsentono a gettarsi tutti dal tetto dell'edificio.\nIl 29 maggio Mitsuko viene colpita dal fidanzato Masa lanciatosi in volo da una palazzina del centro della citt\u00e0. Negli istanti precedenti la morte del giovane, la ragazza pare scioccata non tanto dalla morte della persona amata quanto dalla risolutezza di cui dovr\u00e0 farsi carico per sopravvivere, e si rintana barcollante in un caff\u00e8 locale prima di esser interrogata dai detective che gestiscono il caso. Si scopre che un tratto di pelle presente in uno dei rotoli combacia perfettamente con una ferita sulla schiena di Masa.\nSuccessivamente, la famiglia dell'investigatore Kuroda non pare eccessivamente turbata dall'ondata di suicidi; il figlio dell'ispettore, Toru, mostra addirittura con tono giocoso al padre un sito ambiguo mostrante frammenti di messaggi inerenti ai suicidi.\nIl 30 maggio gli ispettori ricevono una chiamata da parte di un ragazzino che si raschia la gola ad ogni frase. Dopo aver chiesto a Kuroda se fosse connesso con se stesso, informa che alle 7.30 un altro suicidio di massa avverr\u00e0 sulla stessa piattaforma ferroviaria. Nulla accade, mentre i suicidi dilagano in tutto il Giappone. Vengono mostrate sequenze in cui avvengono, imperturbabilmente da parte dei soggetti interessati, suicidi in diretta di partecipanti a programmi di intrattenimento; un commerciante s'uccide ingoiando farmaci, una madre si taglia dita e mano intera dinanzi alla figlia piccola schizzando sangue sul proprio viso, sorridendo.\n\"The Bat\" viene catturata dagli scagnozzi di uno psicopatico che si fa chiamare Genesis, e nel suo covo underground viene fatta violentare e uccidere una ragazza racchiusa in un sacco di stoffa mentre egli canta una canzone. Dopo aver ricevuto una nuova chiamata dallo stesso ragazzino che avvis\u00f2 di un possibile suicidio alla stazione, Kuroda riflette sulla domanda \"sei connesso con te stesso?\" postagli, infine estrae una pistola e si uccide dinanzi ai colleghi. Nel frattempo al club underground la situazione \u00e8 precaria, la sorella di Kiyoko \u00e8 stata uccisa e in un disperato tentativo di non incorrere nella stessa fine cerca di inviare una mail alla Polizia, ma viene scoperta dal cantante. Ma egli vuole avere la sua notoriet\u00e0, e consente l'invio di informazioni. La cattura conseguente del gruppo da parte delle autorit\u00e0 diviene di dominio nazionale.\nIl 1\u00ba giugno, Mitsuko torna presso la casa di Masa. Entrando nella sua camera, si rende conto che qualcosa non va. Ci sono poster del gruppo Dessert appesi al muro, infine sfogliando un album trova foto sue e del gruppo insieme. Infine un telefono suona, con la suoneria rievocante un successo delle Dessert. Prendendo il cellulare, Mitsuko ha un'intuizione: il numero delle dita mostrate e i numeri stampati sugli abiti delle componenti il gruppo (mostrato in uno dei poster) ha una connessione. Premendo ogni numero per il numero di dita mostrate, il servizio SMS del cellulare compone la parola S-U-I-C-I-D-E. Un altro telefono suona, a Mitsuko viene richiesto di inserire un PIN. La ragazza inserisce lo stesso numero impiegato per decodificare il messaggio e un ragazzino risponde alla chiamata dicendo che non esiste alcun Suicide Club. Mitsuko decide di partecipare al live delle Dessert.\nIl 2 giugno Mitsuko impiega il codice per ottenere accesso al backstage, giungendo dopo poco a un palcoscenico teatrale dove una serie di domande le viene proposta da bambini. (\"Sei qui per riparare la tua connessione con te stessa?\") La ragazza risponde che \u00e8 connessa, e i bimbi applaudono festosi. Viene condotta poi in un luogo surreale colmo di pulcini e luci sfavillanti, dove un uomo mascherato passa una pialla ai bambini per rimuovere striscioline di pelle a ogni partecipante.\nIl detective Shibusawa ritrova la borsa portata fuori dal palcoscenico da Mitsuko e nota che un frammento di pelle corrisponde al suo per via di un tatuaggio a forma di farfalla che aveva notato durante l'interrogatorio. Credendo che stia per commettere suicidio, la insegue fino in stazione, ma Mitsuko non \u00e8 intenzionata ad uccidersi. Entra quieta e sicura sul treno, mentre i titoli di coda scorrono sull'ultimo concerto delle Dessert."}
{"id": "2148914", "revid": "663330", "url": "https://it.wikipedia.org/wiki?curid=2148914", "title": "Roselyn S\u00e1nchez", "text": "Biografia.\nCarriera.\nAbbandonati gli studi di marketing all'Universit\u00e0 di Porto Rico, si dedica alla recitazione, esordendo sul grande schermo nel 1992 nel film \"Captain Ron\", al fianco di Kurt Russell.\nTra i suoi altri film \"Boat Trip\", al fianco di Cuba Gooding Jr.. Ha inoltre lavorato al fianco di attori come Dwayne Douglas Johnson, conosciuto col nome The Rock, Jackie Chan, Chris Tucker, John Travolta, Samuel L. Jackson, Justin Timberlake, Kevin Spacey e Morgan Freeman. In televisione \u00e8 protagonista del telefilm \"Senza traccia\" (\"Without a trace\") nel ruolo di Elena Delgado; ha inoltre partecipato a 23 episodi della \"soap opera\" \"Cos\u00ec gira il mondo\" e come \"guest star\" nei telefilm \"In-Laws\" e \"Kojak\" (nuova serie, trasmessa negli Stati Uniti d'America dal 2005).\n\u00c8 stata, inoltre, Miss Porto Rico Petite nel 1993 e 1994 ed ha inciso l'album \"Borinque\u00f1a\" nel 2003.\nDal 2013 interpreta Carmen Luna, una delle protagoniste, nella serie \"Devious Maids - Panni sporchi a Beverly Hills\", prodotta da Eva Longoria e ideata da Marc Cherry, gi\u00e0 creatore di \"Desperate Housewives\", a cui Roselyn ha preso parte nell'ultimo episodio. Anche qui si chiamava Carmen, e, inizialmente, il suo personaggio avrebbe dovuto essere lo stesso in entrambe le serie, ma successivamente, quando \"Devious Maids\" \u00e8 stata ordinata da Lifetime e non dalla ABC, le cose sono cambiate, e il cognome del personaggio \u00e8 stato cambiato da Verde a Luna.\nNel 2013 appare nel video \"Loco\" di Enrique Iglesias.\nVita privata.\nDivorziata dall'attore Gary Stretch (sposato nel 1998) dal 2001, si \u00e8 risposata il 29 novembre 2008 con l'attore Eric Winter, con cui ha avuto anche una figlia, Sebella Rose Winter, nata il 4 gennaio 2012. Il 18 giugno 2017 ha annunciato la sua seconda gravidanza, e l'8 novembre 2017 \u00e8 nato Dylan Gabriel Winter.\nDoppiatrici italiane.\nNelle versioni in italiano delle opere in cui ha recitato, Roselyn S\u00e1nchez \u00e8 stata doppiata da:"}
{"id": "2148915", "revid": "599013", "url": "https://it.wikipedia.org/wiki?curid=2148915", "title": "Matt Freije", "text": ""}
{"id": "2148919", "revid": "260760", "url": "https://it.wikipedia.org/wiki?curid=2148919", "title": "MC Costa", "text": ""}
{"id": "2148920", "revid": "1543377", "url": "https://it.wikipedia.org/wiki?curid=2148920", "title": "Obsession (profumo)", "text": "Obsession \u00e8 un profumo, della casa di moda Calvin Klein.\nStoria.\n\"Obsession\" viene lanciato sul mercato nel 1985 ed \u00e8 il primo profumo femminile prodotto da Calvin Klein. Inoltre \u00e8 uno dei primissimi profumi a essere contraddistinti da forti note orientali. La fragranza riscontra una buona accoglienza, che portano l'azienda a produrre nel 1986 una versione maschile di \"Obsession\".\nA pi\u00f9 di vent'anni di distanza, nel 2006, dalla nascita di \"Obsession\" sono stati prodotti \"Obsession Night\" e \"Obsession Night for Men\". Questi nuovi profumi riprendono il design della confezione di \"Obsession\", disegnata da Fabien Baron, cambiandone per\u00f2 i colori. \"Obsession\" \u00e8 marrone e oro e richiama i colori del giorno, mentre \"Obsession Night\" \u00e8 azzurro e blu scuro richiama le tonalit\u00e0 notturne.\nNel 2008 \u00e8 incominciata la produzione di \"Secret Obsession\", dalle tonalit\u00e0 pi\u00f9 fiorite dell'originale.\nFilosofia.\nLa fragranza nasce dall'idea di seduzione ed estrema sensualit\u00e0, tema di moda negli Stati Uniti degli anni '80, dove sesso, carriera e benessere erano i fil rouge della generazione contemporanea. Un ritorno alla sensualit\u00e0 istintiva, naturale, una natura femminile e appassionata per lei, maschia e forte per lui..\nRiconoscimenti.\nNel 1986 \"Obsession\" ha vinto il FiFi Award come \"profumo femminile dell'anno\", e l'anno seguente la versione maschile ha ricevuto il premio come \"profumo maschile dell'anno\". Entrambi sono stati premiati anche come miglior campagna pubblicitaria.\nPromozione.\nParticolare importanza \u00e8 stata attribuita alla promozione del prodotto gi\u00e0 dal 1985, anno in cui gli spot di \"Obsession\" vengono premiati dai FiFi Award; la campagna pubblicitaria riprende i temi del profumo, provocazione e sensualit\u00e0. Negli anni novanta vengono prodotti quattro nuovi spot pubblicitari diretti da David Lynch e girati in bianco e nero, che vedono come testimonial personaggi come Kate Moss, Benicio del Toro e Heather Graham; particolare scandalo provoca la campagna cartacea, nella quale Robert R. Taylor mostra una Kate Moss diciannovenne nuda.\nNel 2008 la pubblicit\u00e0 di \"Secret Obsession\" genera diverse polemiche per via delle immagini dell'attrice Eva Mendes nuda, al punto di essere censurata negli Stati Uniti."}
{"id": "2148928", "revid": "7336", "url": "https://it.wikipedia.org/wiki?curid=2148928", "title": "Organzino", "text": ""}
{"id": "2148933", "revid": "234707", "url": "https://it.wikipedia.org/wiki?curid=2148933", "title": "Terence Francis Eagleton", "text": ""}
{"id": "2148934", "revid": "5695", "url": "https://it.wikipedia.org/wiki?curid=2148934", "title": "Tadeus Reichstein", "text": ""}
{"id": "2148947", "revid": "74801", "url": "https://it.wikipedia.org/wiki?curid=2148947", "title": "Ahlen", "text": "Ahlen \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di M\u00fcnster, ed al circondario (\"Kreis\") di Warendorf (targa WAF).\nAhlen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nSport.\nIl Rot-Wei\u00df Ahlen \u00e8 societ\u00e0 calcistica cittadina principale; attualmente milita in Zweite Bundesliga, la seconda serie del calcio tedesco"}
{"id": "2148949", "revid": "183694", "url": "https://it.wikipedia.org/wiki?curid=2148949", "title": "Paolo Viola", "text": "Biografia.\nSi laure\u00f2 all'Universit\u00e0 di Pisa come alunno della Scuola Normale con una tesi sulla rivoluzione francese, sotto la guida di Albert Soboul. Insegn\u00f2 all'Universit\u00e0 della Calabria, alla Scuola Normale e, dal 1991, all'Universit\u00e0 di Palermo.\nCaratteristica dei lavori di Viola \u00e8 un'interpretazione del processo rivoluzionario come trasferimento della sovranit\u00e0, dal monarca per diritto divino alla nazione, primo grande passo verso le moderne democrazie.\nMolto importante \u00e8 inoltre il suo contributo all'analisi del meccanismo del terrore, e del terrorismo come strumento di lotta politica."}
{"id": "2148952", "revid": "271256", "url": "https://it.wikipedia.org/wiki?curid=2148952", "title": "Once we were strangers", "text": ""}
{"id": "2148953", "revid": "71155", "url": "https://it.wikipedia.org/wiki?curid=2148953", "title": "Ritiro spirituale", "text": "I ritiri spirituali sono mezzi di formazione ascetica intesi a favorire la crescita nell'intimit\u00e0 con Dio durante intere giornate e a volte anche per pi\u00f9 giorni.\nCristianesimo.\nObbligatori per sacerdoti, religiosi e membri di istituzioni per la cui appartenenza \u00e8 necessaria una vocazione divina, sono comunque consigliati a tutti i fedeli laici almeno qualche volta nel corso della vita, al punto che \u00e8 prevista una speciale indulgenza per i fedeli che partecipano a ritiri spirituali mensili.\nDurante i ritiri spirituali, favoriti dalle meditazioni, dalla lettura e dalla sosta prolungata dinanzi al Santissimo Sacramento, secondo la spiritualit\u00e0 cristiana \u00e8 pi\u00f9 facile esprimere propositi di conversione, di rinnovamento e miglioramento della vita interiore, di apostolato e finanche scoprire la propria vocazione ecclesiale.\nReligioni e filosofie orientali.\nIn molte vie spirituali \u00e8 considerato fondamentale praticare ritiri di meditazione e pratica interiore quale mezzo di realizzazione del Divino.\nTali ritiri possono essere solitari o effettuati in gruppo, spesso con l'ausilio di un Guru che conduce le varie pratiche, tra cui meditazione, yoga, canto di bhajan, seva."}
{"id": "2148955", "revid": "170280", "url": "https://it.wikipedia.org/wiki?curid=2148955", "title": "Filosofia naturale", "text": ""}
{"id": "2148957", "revid": "599013", "url": "https://it.wikipedia.org/wiki?curid=2148957", "title": "Fadi el-Khatib", "text": ""}
{"id": "2148958", "revid": "767487", "url": "https://it.wikipedia.org/wiki?curid=2148958", "title": "Danielle Green", "text": "Guardia di 174 cm, ha giocato in Serie A1 italiana nel 2008-09 con l'Acer Priolo.\nCarriera.\nHa precedentemente giocato nella Oklahoma State University-Stillwater, da cui \u00e8 uscita proprio nel 2008. Nel suo ultimo anno, ha tirato con il 35% di realizzazioni da tre, ha giocato per una media di 31,2 minuti a partita, collezionando 13,4 punti e 7,4 rimbalzi. Inoltre, \u00e8 stata selezionata nel 2007 e nel 2008 nella \"All Big 12 Honorable Mention\" e nell'ultimo anno nella \"2nd Team Academic All-America\".\n\u00c8 stata l'mvp della Coppa dei Campioni d'Africa 2010, vinta con la maglia dell'Interclube.\nStatistiche.\n\"Dati aggiornati al 31 maggio 2009.\""}
{"id": "2148962", "revid": "1305772", "url": "https://it.wikipedia.org/wiki?curid=2148962", "title": "Memoir '44", "text": "Memoir'44 \u00e8 un wargame leggero giocato su mappa esagonale creato da Richard Borg e pubblicato dalla Days of Wonder che simula oltre una dozzina di battaglie collegate allo sbarco in Normandia nella seconda guerra mondiale. Il regolamento \u00e8 una versione del sistema di gioco \"Command &amp; Colors\" gi\u00e0 usato per \"Battlecry\".\n\"Memoir'44\" \u00e8 un gioco da due giocatori, ma pu\u00f2 anche essere giocato in squadra e fino a otto giocatori con gli scenari \"Overlord\" che richiedono di usare due copie del gioco. Ha vinto l'International Gamers Award del 2004 nella categoria \"General Strategy, 2-Player\" e l'\"Award for Excellence\" 2004 di The Wargamer 2004. \u00c8 stato tradotto in francese come \"M\u00e9moire 44\".\nLa scatola base contiene piccoli modellini e miniature delle truppe statunitensi e tedesche con mezzi corazzati, fanteria, artiglieria per le due parti oltre a cavalli di frisia, filo spinato e sacchi per trincea.\nGioco.\nIl campo di battaglia \u00e8 rappresentato da una mappa esagonale divisa in tre sezioni da due line tratteggiate rosse in modo da dare a ogni giocatore un fianco sinistro, un centro e un fianco destro. Una facciata contiene esclusivamente esagoni di terreno aperto, mentre l'altra \u00e8 occupata per met\u00e0 da una spiaggia. Seguendo le istruzioni dello scenario scelto per la partita i giocatori scelgono il lato della mappa da utilizzare e dispongono su di essa degli esagoni che rappresentano elementi del terreno (boschi, citt\u00e0, fiumi, ecc..), le forze assegnate ad ognuno (rappresentate da miniature di soldati, carri armati e cannoni) ed eventuali altri elementi (segnalini che indicano truppe di \u00e9lite, edifici speciali, filo spinato, ecc...).\nLe forze di ogni giocatore sono divise in unit\u00e0 composta ognuna da quattro elementi per la fanteria, tre elementi per i carri armati e due elementi per i cannoni. Ogni esagono pu\u00f2 essere occupato solo da una singolo unit\u00e0 e non si possono fondere o dividere unit\u00e0 durante la partita.\nLe unit\u00e0 sono controllate giocando delle carte comando che indicano quali possono muovere, combattere o eseguire un comando speciale. Le carte comando si dividono in carte sezione (\"Section\") che vengono usate per muovere e combattere con unit\u00e0 che si trovano in una specifica sezione e tattiche (\"Tactic\") che permettono di effettuare mosse speciali o combattere in modo speciale. Al proprio turno un giocatore sceglie una carta comando dalla sua mano, la gioca e ne risolve gli effetti, quindi reintegra la mano pescando una nuova carta dal mazzo e passa il turno al suo avversario. Fa eccezione la carta \"Ambush\" che viene giocata in risposta ad un attacco avversario, anticipandolo con un proprio attacco, in questo caso entrambi i giocatori reintegrano la propria mano a fine turno.\nIl combattimento viene risolto tirando un numero di dadi speciali, generalmente da uno a quattro, che dipende dalla distanza dell'obbiettivo, dall'unit\u00e0 che attacca, dal movimento che ha compiuto nel turno e dal tipo di terreno occupato dall'attaccante e dal difensore. Ogni dado ha due facce con il simbolo della fanteria, una con quello di un carro armato, una con una granata, una con una bandiera e una con una stella. Ogni risultato di fanteria elimina un elemento di fanteria avversaria, un carro armato un elemento di carro armato avversario, una granata un'unit\u00e0 avversaria di qualunque tipo, la bandiera obbliga l'unit\u00e0 attaccata a ritirarsi di un esagono e la stella \u00e8 colpo a vuoto. Se l'unit\u00e0 attaccata non corrisponde al risultato ottenuto (per esempio si ottiene un risultato di fanteria attaccando un'unit\u00e0 di carri armati il tiro di quel dado \u00e8 un colpo mancato)\nNon si \u00e8 obbligati a dover effettivamente comandare delle unit\u00e0, quindi \u00e8 possibile per esempio giocare una carta per comandare unit\u00e0 sul fianco destro, anche se in effetti non ce ne sono. Quindi un giocatore pu\u00f2 giocare la carta per scartarla e pescarne una nuova (perdendo per\u00f2 in effetti il proprio turno). Eccettuato per la carta \"Ambush\", si pu\u00f2 giocare una carta solo nel proprio turno.\nL'obbiettivo del gioco \u00e8 di essere il primo ad ottenere un numero prefissato di medaglie vittoria (di solito da 4 a 6 secondo le condizioni di vittoria dello scenario giocato). Una medaglia vittoria si ottiene per ogni unit\u00e0 nemica completamente eliminata dal campo di battaglia e in alcuni scenari catturando e mantenendo certi obbiettivi.\nIl manuale contiene numerosi scenari, correlati allo sbarco in Normandia ognuno dei quali rappresenta una battaglia della seconda guerra mondiale. Ulteriori scenari sono contenuti nei moduli di espansioni.\nScenari.\nIl gioco base e le espansioni includono scenari basati per la maggior parte su battaglie famose della seconda guerra mondiale. Gli scenari ufficiali, pubblicati nei manuali o sul sito Internet della Day of Wonder, sono sviluppati dal team di sviluppo ufficiale e sono calibrati per avere uno scontro bilanciato, alcune battaglie rappresentano scontri pi\u00f9 difficili per una parte, come l'assalto a Omaha Beach, dove il giocatore alleato ha grosse difficolt\u00e0 nello sbarco.\nUno scenario normale viene giocato su una mappa di 13 x 9 esagoni, ma esistono anche scenari definiti \"overlord\" giocati su due mappe affiancate 26 x 9 esagoni, per i quali \u00e8 necessario possedere due copie del gioco base o il gioco base pi\u00f9 l'espansione overlord. Un'ulteriore tipod i scenario \u00e8 il breakthrough con una mappa pi\u00f9 profonda (13 x 17 esagoni).\nUna sezione online del sito \u00e8 dedicata a scenari non ufficiali sviluppati dai giocatori.\nEspansioni.\nLa Day of Wonder ha pubblicato diverse espansioni del gioco. Tutte queste richiedono almeno una copia del gioco originale per essere usate."}
{"id": "2148964", "revid": "484362", "url": "https://it.wikipedia.org/wiki?curid=2148964", "title": "Napol\u00e9on", "text": ""}
{"id": "2148965", "revid": "767487", "url": "https://it.wikipedia.org/wiki?curid=2148965", "title": "Samal (Bataan)", "text": "Samal \u00e8 una municipalit\u00e0 di Quarta classe delle Filippine, situata nella Provincia di Bataan, nella Regione del Luzon Centrale.\nSamal \u00e8 formata da 14 baranggay:"}
{"id": "2148966", "revid": "326822", "url": "https://it.wikipedia.org/wiki?curid=2148966", "title": "Ryan Carrassi", "text": ""}
{"id": "2148967", "revid": "767487", "url": "https://it.wikipedia.org/wiki?curid=2148967", "title": "Il poliziotto della brigata criminale", "text": "Il poliziotto della brigata criminale (\"Peur sur la ville\") \u00e8 un film del 1975 diretto da Henri Verneuil.\nLa pellicola ha per protagonisti Jean-Paul Belmondo, Adalberto Maria Merli e Charles Denner.\nTrama.\nIl commissario Jean Letellier dirige la brigata criminale della polizia parigina. Poliziotto dai metodi spicci e con il grilletto facile, da tempo \u00e8 alla ricerca di un criminale, Marcucci, suo acerrimo nemico personale: quest'ultimo, mesi prima, nel corso di una rapina ad una banca, era riuscito a fuggire dopo aver ucciso un collega del commissario ed un passante durante un inseguimento in auto con un violento conflitto a fuoco; ci\u00f2 era costato a Letellier l'estromissione dalla squadra antigang che allora dirigeva.\nMentre sta setacciando una mescita alla ricerca di Marcucci, Letellier ne incastra il titolare dopo aver scoperto che quest'ultimo utilizza la propria cantina come ricovero a pagamento di una quarantina di immigrati clandestini, e lo costringe a collaborare: non appena il bandito si far\u00e0 rivedere da quelle parti, il titolare avvertir\u00e0 la polizia. Subito dopo, Letellier deve indagare su uno strano delitto: una donna, Norah Elmer, \u00e8 volata gi\u00f9 dal balcone del suo appartamento dopo aver ricevuto minacce telefoniche da uno psicopatico. L'uomo, che si fa chiamare Minosse (con riferimento all'\"Inferno\" della \"Divina Commedia\" di Dante), \u00e8 un folle che dichiara di voler giustiziare tutte quelle donne che, a suo giudizio, conducono una vita al di fuori della morale. Preso come \u00e8 dalla smania di catturare Marcucci, Letellier, di malavoglia, \u00e8 costretto a indagare sul caso. Le prime ricerche lo portano a un ex amante della Elmer, Julio Cortes, che egli arresta dopo aver scoperto che \u00e8 un trafficante di droga.\nMinosse, nel frattempo, si introduce in casa di un'altra donna e fa cos\u00ec la sua seconda vittima. Letellier riesce a sorprenderlo sul posto e lo insegue dapprima sui tetti, poi in strada, con il folle su una moto ed il commissario su un'auto civetta. Proprio in quel momento un'altra pattuglia avvisa Letellier di aver rintracciato Marcucci e che lo sta pedinando. Il commissario non vuole lasciarsi sfuggire l'occasione di regolare i conti con il suo vecchio nemico: desiste dall'inseguire Minosse e si fionda alla ricerca di Marcucci intercettandolo all'interno della metropolitana. Si aggrappa quindi sul tetto di un convoglio nel quale si trova il bandito e si intrufola all'interno mentre il treno, per un ordine impartito dallo stesso Letellier ai dirigenti della metropolitana, inizia a saltare le fermate impedendo cos\u00ec a Marcucci di fuggire. Ne deriva un violento conflitto a fuoco: alla fine il bandito, colpito dai proiettili di Letellier, cade dal treno e muore stritolato sotto le ruote di un altro convoglio.\nLetellier \u00e8 al settimo cielo per aver eliminato il suo nemico: ignora gli accesi rimproveri del suo superiore per aver lasciato scappare Minosse, ed anzi gli chiede di essere esonerato dalle indagini, ma il capo gli intima di proseguire. La terza vittima designata di Minosse \u00e8 l'infermiera di un ospedale cittadino, che ha anche una relazione con uno dei primari del nosocomio. Letellier la mette sotto protezione ma Minosse, con un trucco, riesce a farla accorrere in ospedale per una falsa emergenza e la strangola negli spogliatoi.\nA questo punto Letellier ha ormai un conto da regolare anche con Minosse, e intensifica le ricerche. Quasi per caso riesce a identificare l'assassino grazie ai frammenti di un occhio di vetro perso da quest'ultimo durante l'inseguimento sui tetti: si tratta di un infermiere dello stesso ospedale, Pierre Valdec, ovviamente cieco a un occhio, che ha selezionato le sue vittime fra le pazienti ricoverate e le sue colleghe. Valdec, scoperto, dopo aver quasi causato una strage lanciando una bomba a mano all'ingresso di un cinema che proiettava un film erotico, si barrica nella casa della pornoattrice protagonista, gi\u00e0 da lui designata come la sua prossima vittima, tenendola in ostaggio con tutta la sua famiglia. Innescato un ordigno esplosivo con un timer, vuole un'auto ed un aereo per fuggire.\nLetellier, appeso a un cavo da un elicottero, si introduce in modo spettacolare attraverso una finestra all'interno dell'appartamento, sorprendendo un ignaro Valdec trattenuto al telefono da un messaggio preregistrato dello stesso Letellier. Dopo una violenta colluttazione, riesce a renderlo inoffensivo e lo arresta."}
{"id": "2148968", "revid": "767487", "url": "https://it.wikipedia.org/wiki?curid=2148968", "title": "Tim Rose", "text": "Ha vissuto a Londra, in Inghilterra ed ha avuto un gran successo in Europa, anche se nel suo paese nativo \u00e8 conosciuto da pochi. Conosciuto per la sua voce scura e rauca, Rose \u00e8 stato spesso paragonato a Ray Charles, Rod Stewart e Joe Cocker.\nBiografia.\nGli anni prima della carriera musicale.\nTim Rose \u00e8 nato a Washington, DC, ed \u00e8 stato cresciuto da sua madre Mary, che lavorava per l'Army Corps of Engineers, e dalla zia e dalla nonna in una zona conosciuta come \"South Fairlington Historic District\", ad Arlington (Virginia), dove incontra Scott McKenzie (un aspirante musicista dei tempi), suo vicino di casa. Rose impara a suonare il banjo e la chitarra, e vince il primo premio per la musica al liceo. Rose si diploma al Gonzaga College Prep School, un noto istituto di Gesuiti a Washington, nel 1958. Da l\u00ec entra a far parte degli United States Air Force (nello Strategic Air Command), in epoca pre-Vietnam, e viene inviato nel Kansas. Lavora poi come marinaio mercantile sulla \"SS Atlantic\" e in una banca, prima di essere coinvolto nel \"business\" della musica.\nGli inizi.\nLa sua prima band si chiam\u00f2 \"The Singing Strings\", che includeva il suo vecchio amico McKenzie, che pi\u00f9 tardi prese parte con John Phillips in un gruppo locale chiamato \"The Abstracts\", poi \"The Smoothies\" e alla fine \"The Journeymen\". Altri membri della band di Rose furono Buck Hunnicutt, Speery Romig e Alan Stubbs. Nel 1962, Tim Rose collabor\u00f2 con l'ex-Smoothies Michael Baran, in un duo chiamato \"Michael and Timothy\". Dopo, Jake Holmes, Rich Husson e Tim Rose formarono un gruppo chiamato \"The Feldmans\", pi\u00f9 tardi rinominato \"Tim Rose and the Thorns\".\nThe Big Three.\nDopo che i tre si sciolsero, Rose incontr\u00f2 la cantante Cassie Elliot, che avrebbe poi cantato anche per i \"Mamas and Papas\", in un party a Georgetown, DC, e form\u00f2 un trio \"folk\" con lei e James (Jim) Hendricks inizialmente chiamato \"The Triumvirate\", dopo rinominato \"The Big Three\". The Bitter End, un conosciuto club \"folk\" a New York, nel quartiere residenziale di Greenwich Village, li mise sotto contratto insieme ai \"Cafe Wha?\", \"The Night Owl\", e ai \"The Gaslight Cafe\", e insieme anche a molti musicisti che alloggiavano nel vicino Albert Hotel. Rose descrisse Cassie Elliot come la cantante pi\u00f9 allegra e con maggior talento che avesse mai visto e conosciuto.\nIl successo continu\u00f2 a crescere ed essi cominciarono ad apparire in \"show\" televisivi su reti nazionali e registrarono due album: \"The Big 3\" (1963) e \"The Big 3 Live at the Recording Studio\" (1964). Nei loro due album c'erano canzoni come \"Grandfather's Clock\" e il brano pacifista \"Come Away Melinda\" (una versione ri-registrata di uno dei pezzi pi\u00f9 famosi di Rose solista molti anni prima). Una composizione di Rose, intitolata \"The Banjo Song\" e che riprendeva le parole del brano Oh! Susanna, venne ripresa nel 1969 dal gruppo olandese degli Shocking Blue e venne portata al successo con il titolo Venus.\nRose e Elliot avevano, per\u00f2, delle idee contrastanti in fatto di musica ed entrambi avevano intenzione di seguire la loro strada, cos\u00ec la banda si sciolse, anche perch\u00e9, poi, Cassie e Hendricks si sposarono segretamente. Sono apparsi in 26 \"show\" televisivi, come \"Hootenanny\" (1963), \"The Danny Kaye Show\" (1963) e \"The Tonight Show Starring Johnny Carson\" (1962). Rose racconta storie riguardo ai suoi litigi con Cassie sulla musica, dicendo che loro dovevano seguire le sue idee \u00ab...perch\u00e9 una grande donna non sbaglia mai\u00bb."}
{"id": "2148981", "revid": "729019", "url": "https://it.wikipedia.org/wiki?curid=2148981", "title": "Sorridi, piccola Anna dai capelli rossi", "text": "Sorridi, piccola Anna dai capelli rossi (in originale \"Before Green Gables\") \u00e8 il titolo del prequel della serie di \"Anna dai capelli rossi\". Il libro \u00e8 stato pubblicato nel 2008 da Puffin, una divisione di Penguin Books nell'ambito delle celebrazioni per il centenario dalla pubblicazione del primo romanzo su Anna Shirley.\nL'autrice del prequel \u00e8 la canadese Budge Wilson, gi\u00e0 autrice di numerosi racconti per ragazzi, che ha scritto \"Before Green Gables\" con il consenso degli eredi di Lucy Maud Montgomery, autrice originale della saga.\nTrama.\nIl romanzo racconta la storia della piccola Anna Shirley, dell'amore che vi era fra i due genitori Bertha e Walter, della loro grave malattia e della loro morte. Vengono evidenziate le emozioni e tutto il mondo interiore di Anne e le relazioni tre lei e le persone che la circondano. Il romanzo termina con il viaggio in treno di Anne verso \"Green Gables\", dove vivr\u00e0 gli anni pi\u00f9 belli dell'infanzia e dell'adolescenza.\nAdattamenti televisivi.\nIl romanzo dopo solamente un anno dalla sua pubblicazione, vantava gi\u00e0 due trasposizioni televisive:"}
{"id": "2148989", "revid": "124199252", "url": "https://it.wikipedia.org/wiki?curid=2148989", "title": "Maryan Wisnieski", "text": "Carriera.\nA livello di club, gioc\u00f2 per , , FC Sochaux e FC Grenoble.\nCon la Nazionale di calcio della Francia, per la quale \u00e8 sceso in campo 33 volte segnando 12 gol, partecip\u00f2 ai Mondiali del 1958 e agli Europei del 1960. Fece il suo debutto in nazionale il 3 agosto 1955, all'et\u00e0 di 18 anni e 6 mesi."}
{"id": "2148990", "revid": "729019", "url": "https://it.wikipedia.org/wiki?curid=2148990", "title": "Rete celere di Lucerna", "text": "La rete celere di Lucerna (in tedesco S-Bahn Luzern) \u00e8 un sistema di trasporto pubblico locale per la citt\u00e0 di Lucerna e la regione circostante, in Svizzera.\nVenne aperta il 12 dicembre 2004, \u00e8 composta da 9 linee ed \u00e8 una delle due parti del sistema ferroviario suburbano della Svizzera centrale; l'altra parte \u00e8 rappresentata dalla rete ferrovia urbana di Zugo che serve il Canton Zugo.\nLa stazione centrale di Lucerna \u00e8 una stazione terminale con due soli binari in entrata a scartamento normale, e per il momento non sono previsti grandi investimenti per aumentarne la capacit\u00e0.\nPer questa ragione, la rete celere lucernese \u00e8 composta essenzialmente da treni regionali rinominati, e non \u00e8 possibile creare ulteriori fermate in citt\u00e0 lungo il collo di bottiglia del doppio binario in entrata. Pi\u00f9 in periferia sono state aperte alcune nuove fermate.\nIl cardine degli investimenti nel futuro prossimo sar\u00e0 l'ampliamento a doppio binario della linea a scartamento ridotto che collega la stazione di Lucerna alla regione a sud della citt\u00e0.\nGestori del servizio.\nLa rete celere lucernese \u00e8 operata da quattro diverse societ\u00e0 ferroviarie:"}
{"id": "2148991", "revid": "709565", "url": "https://it.wikipedia.org/wiki?curid=2148991", "title": "Pasticcio (serie animata)", "text": "Pasticcio (\"Klutter!\") \u00e8 una serie televisiva canadese a cartoni animati prodotta do Fox Kids e creata da Savage Steve Holland e Bill Kopp come \"spin-off\" di \"Fl-eek Stravaganza\".\nPasticcio.\nLa serie venne trasmessa in Canada e negli Stati Uniti nel 1995, assieme agli episodi di Fl-eek Stravaganza e Tontosauri. Fu prodotta dagli studi Nelvana e Fox Kids in Collaborazione con Savage Studios Ltd.\nLa serie racconta le disavventure di una strana creatura, un eponimo scambiandosi per un animale domestico formato da vestiti e con occhi lunghi di una lumaca."}
{"id": "2148994", "revid": "110157", "url": "https://it.wikipedia.org/wiki?curid=2148994", "title": "Cold Wind", "text": "Cold Wind (\"vento freddo\") \u00e8 un singolo degli Arcade Fire.\nIl singolo \u00e8 stato pubblicato a parte e non \u00e8 stato inserito in nessun album. Venne pubblicato sia in formato CD che in vinile. Fu composto come colonna sonora - pubblicata in cd - della serie Tv \"Six feet under\"."}
{"id": "2148997", "revid": "709565", "url": "https://it.wikipedia.org/wiki?curid=2148997", "title": "Wake Up (Arcade Fire)", "text": "Wake Up \u00e8 un singolo del gruppo musicale canadese Arcade Fire, pubblicato il 14 novembre 2005 come quinto estratto dal primo album in studio \"Funeral\".\nDescrizione.\nIl brano \u00e8 stato scritto da Regine Cassagne."}
{"id": "2149002", "revid": "567955", "url": "https://it.wikipedia.org/wiki?curid=2149002", "title": "Offshoring", "text": ""}
{"id": "2149004", "revid": "189830", "url": "https://it.wikipedia.org/wiki?curid=2149004", "title": "Organizzazione dei Marxisti-Leninisti della Grecia", "text": ""}
{"id": "2149006", "revid": "287204", "url": "https://it.wikipedia.org/wiki?curid=2149006", "title": "Luciano Xavier Santos", "text": "Biografia.\nSantos studi\u00f2 musica sotto la guida del compositore Giovanni Giorgi presso la scuola di musica sacra istituita dal Re Giovanni V a Santa Catarina de Ribamar e successivamente, il 20 maggio 1756, venne ammesso all\"'Irmandade de Santa Cec\u00edlia\", l'associazione dei musicisti di Lisbona. In seguito, per tutta la vita, fu attivo come organista titolare della cappella reale. Egli compose un gran numero di lavori sacri, nonch\u00e9 diverse opere e serenate per la corte."}
{"id": "2149007", "revid": "253269", "url": "https://it.wikipedia.org/wiki?curid=2149007", "title": "Susanna Thompson", "text": "Biografia.\nLa carriera di Susanna Thompson \u00e8 legata alla fiction televisiva statunitense. La sua prima apparizione \u00e8 nella serie televisiva \"Due poliziotti a Palm Beach\" nel 1991. Ha poi preso parte a svariate altre serie televisive, tra le quali \"Indagini pericolose\" e \"X-Files\" nel 1993, \"L.A. Law - Avvocati a Los Angeles\" nel 1994, \"N.Y.P.D.\" nel 1994, \"CSI - Scena del crimine\" nel 2006, \"NCIS - Unit\u00e0 anticrimine\" nel 2006-2007 e molte altre. \nAll'interno dell'universo di \"Star Trek\" ha impersonato quattro personaggi di quattro specie aliene differenti. Nella serie ' impersona la romulana Varel, nel ventiquattresimo episodio della quinta stagione \"Un'altra dimensione\", e la tiloniana Jaya, nel ventunesimo episodio della sesta stagione. Nella serie ' la trill Lenara Kahn, nel sesto episodio della quarta stagione \"Riuniti\". Infine nella serie \"\" ha interpretato il ruolo della Regina Borg nei doppi episodi \"Frontiera oscura\" (quindicesimo e sedicesimo della quinta stagione) e \"Unimatrice zero\" (ventiseiesimo della sesta stagione e primo della settima stagione).\nDa marzo a luglio 2009 \u00e8 stata la Regina Rose Benjamin nella serie televisiva \"Kings\" prodotta per la NBC. L'intera serie \u00e8 una trasposizione delle vicende bibliche di Re Davide e la Regina Rose \u00e8 la controparte di Ahinoam, moglie di Saul. Dal 10 ottobre 2012 al 2014 \u00e8 stata membro del cast nella serie televisiva statunitense \"Arrow\", prodotta dal network televisivo statunitense CW, dove interpreta Moira Queen, madre di Oliver Queen (Stephen Amell). \nHa preso parte inoltre a vari film e film per la televisione, nel 2002 recita in \"Il segno della libellula - Dragonfly\" nel ruolo di protagonista affiancata da Kevin Costner.\nVita privata.\n\u00c8 sposata con Martin Katz, professore presso l'Universit\u00e0 statale di San Diego, con cui era fidanzata fin dal 1981."}
{"id": "2149011", "revid": "1005847", "url": "https://it.wikipedia.org/wiki?curid=2149011", "title": "Organizzazione dei Marxisti-Leninisti di Grecia", "text": "L'Organizzazione dei Marxisti-Leninisti di Grecia (da non confondersi con l'Organizzazione dei Comunisti Marxisti-Leninisti di Grecia) \nL'OMLG si scisse dal Partito Comunista di Grecia nel 1964; mentre quest'ultimo sosteneva l'Unione Sovietica nella cosiddetta crisi sino-sovietica, i maoisti erano dalla parte della Cina e consideravano il PCG un partito revisionista. L'Organizzazione pubblicava un giornale chiamato \"Rinascita\" (\u0391\u03bd\u03b1\u03b3\u03ad\u03bd\u03bd\u03b7\u03c3\u03b7 - Anagenisi).\nA seguito della morte di Mao Tse-tung nel 1976, un dibattito sulla validit\u00e0 della teoria dei tre mondi maoista port\u00f2 ad un'acuta crisi all'interno dell'OMLG, che lo port\u00f2 a scindersi fra due partiti: il Partito Comunista di Grecia (marxista-leninista) (KKE (ml)) e il Partito Comunista Marxista-Leninista di Grecia (ML KKE)."}
{"id": "2149015", "revid": "599013", "url": "https://it.wikipedia.org/wiki?curid=2149015", "title": "Alessandro da Concei\u00e7\u00e3o Pinto", "text": "Caratteristiche tecniche.\nGioca come difensore laterale.\nCarriera.\nClub.\nInizi\u00f2 la carriera nelle giovanili dell'Americano nel 1992, e si trasfer\u00ec poi al settore giovanile del Vasco nel 1994. Nelle giovanili del Vasco giocava come centrocampista difensivo; a causa della mancanza di giocatori nel ruolo di laterale, fu spostato in quel ruolo. Nel 1997 fu incluso in prima squadra, ma avendo poche occasioni di giocare come titolare, dopo 10 partite si trasfer\u00ec al Campo Grande. Successivamente gioc\u00f2 con Ituano, Mirassol e Bangu.\nArriv\u00f2 all'Atl\u00e9tico Paranaense nel 2000 e vinse il Campeonato Brasileiro S\u00e9rie A 2001; le sue buone prestazioni gli fecero meritare la convocazione con la Nazionale brasiliana. Gioc\u00f2 poi con Atl\u00e9tico Mineiro e S\u00e3o Caetano.\nSi trasfer\u00ec al Botafogo nel giugno 2007; alla fine del 2007, venne messo fuori rosa, ma il club rinnov\u00f2 il suo contratto nel 2008, ottenendo il posto da titolare grazie alle sue prestazioni.\nHa all'attivo pi\u00f9 di 200 presenze nel campionato brasiliano di calcio.\nNazionale.\nCon la Nazionale brasiliana gioc\u00f2 3 partite nel 2001, venendo incluso nella rosa dei convocati per la Copa Am\u00e9rica 2001."}
{"id": "2149022", "revid": "1305772", "url": "https://it.wikipedia.org/wiki?curid=2149022", "title": "Shirley Hazzard", "text": "Biografia.\nNata a Sydney (Australia), visse e studi\u00f2 nel municipio locale di Mosman, dove frequent\u00f2 la Queenwood School for Girls. Nel 1947, all'et\u00e0 di sedici anni, lasci\u00f2 la scuola per viaggiare assieme ai propri genitori per il Sud-est asiatico: soggiorn\u00f2 a Hiroshima (Giappone), a Hong Kong e in Nuova Zelanda. Riguardo a questo periodo di viaggi, nel 2004 ha dichiarato: \"Ho iniziato a sentire che la gente pu\u00f2 godersi la [propria] vita: dovrebbero apprezzarla\". Si \u00e8, infatti, sempre detta soddisfatta della propria vita.\nNel 1956, all'et\u00e0 di venticinque anni, si stabil\u00ec per lavoro in Italia, precisamente a Napoli, per un anno. Nel 1963 spos\u00f2 lo scrittore e biografo statunitense Francis Steegmuller (1906-1994), ricevendo cos\u00ec la cittadinanza americana. Dal 2006 vive tra New York e la residenza estiva di Capri.\nOpera, pensiero e riconoscimenti.\nLa Hazzard \u00e8 nota soprattutto per quattro romanzi: \"The Evening of the Holiday\" (1966), \"The Bay of Noon\" (1970), \"The Transit of Venus\" (1980) e \"The Great Fire\" (2003). Quest'ultimo \u00e8 stato premiato con il prestigioso Miles Franklin Award, mentre \"The Bay of Noon\" \u00e8 stato tra i finalisti del Lost Man Booker Prize nel 2010.\nTuttavia ha esordito come autrice con una serie di racconti contenuti nella raccolta \"Cliffs of Fall\" nel 1963. Il suo racconto pi\u00f9 conosciuto \u00e8 \"A Long Story Short\", vincitore del Premio O. Henry. Per il romanzo \"The Transit of Venus\" ha vinto nel 1980 il National Book Critics Circle Award, un premio comunque di minore importanza rispetto agli altri ricevuti. Il quarto romanzo, \"The Great Fire\", oltre al gi\u00e0 citato Miles Franklin Award nel 2004, ha vinto anche un National Book Award nel 2003 ed \u00e8 stato preso in considerazione dal quotidiano londinese \"The Economist\" come libro dell'anno 2003.\nA parte le opere gi\u00e0 citate, sono da ricordare: \"Defeat of an Ideal\" (1973) e \"Countenance of Truth\" (1990), \"Greene on Capri: A Memoir\" (2000, resoconto di un incontro con lo scrittore britannico Graham Greene a Capri) e il pi\u00f9 recente \"The Ancient Shore: Dispatches from Naples\" (2008), raccolta di storie ambientate a Napoli."}
{"id": "2149024", "revid": "2056951", "url": "https://it.wikipedia.org/wiki?curid=2149024", "title": "Chiesuola", "text": "La chiesuola \u00e8 una bussola al traverso: trattasi di una colonna in teak di circa 130 cm di altezza, con illuminazione interna per la lettura della bussola al buio, con la parte superiore in rame od ottone fatta a forma di cupola apribile.\nLa parte superiore della colonna contiene all'interno una bussola magnetica graduata con fondo a vetro (per il passaggio della luce notturna e la lettura della gradazione), posizionata su un giunto cardanico formato da due coppie di perni ortogonali tra loro in modo da compensare l'oscillazione della nave, ed inseriti su molle in metallo arcuate per attutire le vibrazioni.\nAi lati della cupola in metallo e fissate sul legno, vi sono due aste sempre in rame/ottone (si usano sempre questi metalli amagnetici) sulle quali vengono posizionate due sfere in ferro (sfere di thompson) , normalmente una di colore verde e l'altra rossa (dritta e sinistra) che servono a compensare il magnetismo creato dal metallo dello scafo.\nSempre nella parte in legno del basamento, al momento della calibrazione della bussola vengono inseriti dei piccoli magneti di compensazione, tenendo conto del campo magnetico terrestre e del campo magnetico dello scafo."}
{"id": "2149030", "revid": "24823", "url": "https://it.wikipedia.org/wiki?curid=2149030", "title": "Acciaio di Damasco", "text": ""}
{"id": "2149037", "revid": "767487", "url": "https://it.wikipedia.org/wiki?curid=2149037", "title": "The Troggs", "text": "The Troggs \u00e8 stato un gruppo musicale rock britannico formato negli anni sessanta. Il gruppo \u00e8 celebre per aver pubblicato singoli di successo quali: \"Wild Thing\", \"With a Girl Like You\" e \"Love Is All Around\".\nStoria.\nProvenivano da Andover, nell'Inghilterra meridionale ed inizialmente si chiamavano The Troglodytes."}
{"id": "2149042", "revid": "2093951", "url": "https://it.wikipedia.org/wiki?curid=2149042", "title": "Colum McCann", "text": "Autore dei romanzi best seller \"This Side of Brightness\", \"Dancer\" e \"Zoli\", insegna scrittura creativa presso l'Hunter College della City University of New York.\n\"Zoli\", il suo terzo romanzo, \u00e8 ambientato in Slovacchia e narra la storia vera della poetessa rom Zoli Natovna, che con la sua forza e sensibilit\u00e0 volle dare voce alle sofferenze vissute dalla sua comunit\u00e0 durante le persecuzioni delle guardie fasciste di Hlinka; ma questa passione, la poesia, si riveler\u00e0 per lei un'arma a doppio taglio: emarginata infatti dalla sua stessa comunit\u00e0, Zoli verr\u00e0 considerata una traditrice, accusata di mettere a repentaglio le regole e le tradizioni millenarie della comunit\u00e0 zingara.\n\u00c8 stato tradotto in ventisei lingue. Ha scritto su giornali prestigiosi quali gli statunitensi \"The New York Times\", \"The Atlantic\" e \"GQ\", il britannico \"The Times\", l'irlandese \"The Irish Times\" e l'italiano \"La Repubblica\".\nNel 2003 \u00e8 stato nominato dal giornale \"Esquire Magazine\" come uno dei migliori autori viventi. Ha nel proprio curriculum vitae diversi premi, tra cui l'Irish Book Awards e l'Ireland Fund of Monaco Princess Grace Memorial Literary Award, conferitogli nel 2002."}
{"id": "2149043", "revid": "767487", "url": "https://it.wikipedia.org/wiki?curid=2149043", "title": "Futurismo (film)", "text": "Futurismo (\"L'Inhumaine\") \u00e8 un film del 1924 diretto da Marcel L'Herbier. Il titolo originale si riferisce al soprannome del personaggio protagonista, la cantante Claire Lescot detta \"l'inumana\".\nTrama.\nL'imprenditore teatrale Frank Mahler, il politico umanitario Kranine e il maharaja indiano Djorah de Mopur, alcune tra le pi\u00f9 importanti personalit\u00e0 mondiali, sono innamorati, senza essere ricambiati, della fatale e algida cantante Claire Lescot detta \"l'inumana\". Anche l'inventore Einar Norsen \u00e8 ossessionato da lei, ma non riesce ad attirare la sua attenzione. Per impressionarla simula il suicidio scrivendole una lettera e lasciando precipitare la sua auto in un fiume. Dopo aver ricevuto la tragica notizia, la donna prova per la prima volta compassione e dolore.\nNel frattempo Kranine, mosso dal rancore verso la donna che l'ha ignorato con sprezzo, incita i membri del proprio partito contro Claire, facendo scoppiare un'animata discussione durante un suo spettacolo al Th\u00e9\u00e2tre des Champs-\u00c9lys\u00e9es.\nDopo lo spettacolo Claire viene attirata da un uomo misterioso nel laboratorio di Eisner, dove \u00e8 conservato quello che pare essere il suo cadavere. Vedendolo Claire si impressiona e scoppia in lacrime. Improvvisamente appare dietro di lei Eisner, vivo e vegeto, rivelando l'inganno. Eisner riesce a trattenerla a s\u00e9 offrendole di partecipare ad un esperimento per una sua invenzione: il T.S.F., un dispositivo simile alla televisione in grado di trasmettere la sua voce in tutto il mondo e inviarle contemporaneamente l'immagine dei suoi ascoltatori.\nIntanto Djorah, tormentato dalla gelosia, provoca la morte della donna nascondendo un serpente velenoso in un mazzo di fiori. Moribonda, viene condotta al futuristico laboratorio del giovane inventore, che riesce a riportarla in vita avviando un complicato meccanismo. Resuscitata, dichiara di provare amore per l'umanit\u00e0.\nCritica.\nIl regista attinge a piene mani nell'iconografia delle avanguardie francesi, creando una storia narrativa che stride per\u00f2 con le immagini modernissime a causa dell'impostazione convenzionale e decadente, piena di cascami in stile Belle \u00c9poque. Le scenografie citano abbastanza fedelmente cubismo e futurismo e l'ultima parte si accosta al cinema astratto di L\u00e9ger e Richter.\nLa parte pi\u00f9 interessante \u00e8 il montaggio della scena della corsa, dove si vede uno dei primi esempi di soggettiva stilistica, cio\u00e8 di inquadratura che mostri non solo cosa vede il protagonista, ma anche il suo stato d'animo, anticipando il realismo poetico. In questa scena infatti, montata sapientemente con la scena della cantante in trionfo, si vede la folle corsa in automobile con immagini che scorrono via velocemente, arrivando allo split screen per dare l'idea della visione che fugge ai lati del veicolo.\nColonna sonora.\nLa partitura originale di Darius Milhaud \u00e8 andata perduta."}
{"id": "2149044", "revid": "106908", "url": "https://it.wikipedia.org/wiki?curid=2149044", "title": "L\u00e9ger", "text": ""}
{"id": "2149048", "revid": "36426", "url": "https://it.wikipedia.org/wiki?curid=2149048", "title": "Marcel l'Herbier", "text": ""}
{"id": "2149049", "revid": "122707449", "url": "https://it.wikipedia.org/wiki?curid=2149049", "title": "Emidio Greco", "text": "Biografia.\nNato a Leporano, in provincia di Taranto, durante gli anni cinquanta si trasferisce insieme alla famiglia a Torino, dove termina gli studi, e inizia a interessarsi al cinema. Nel 1964 ottiene il diploma del Centro Sperimentale di Cinematografia, e nel 1966 realizza un servizio per la trasmissione Rai \"Cordialmente\", e negli anni successivi continuer\u00e0 a lavorare come insegnante al Centro Sperimentale e come autore di servizi per la Rai.\nDopo aver assistito Roberto Rossellini durante la lavorazione di \"Intervista a Salvador Allende \u2013 La forza e la ragione\" del 1971, Greco esordisce come regista nel 1974, nel film \"L'invenzione di Morel\", ispirato a un romanzo fantastico di Adolfo Bioy Casares, di cui cura anche la sceneggiatura. Nel 1978 gira \"Niente da vedere niente da nascondere\", un documentario a colori di 60 minuti, sull'opera di Alighiero Boetti spiegata dalla voce stessa dell'artista. Nel 1982 dirige \"Ehrengard\" che per\u00f2 non sar\u00e0 mai distribuito per il prematuro fallimento della casa di produzione. Il film, ispirato a un'opera di Isak Dinesen otterr\u00e0 distribuzione soltanto nel 2002.\nDopo aver lavorato alla produzione televisiva \"Un caso d'incoscienza\" e al documentario \"L'arte e la societ\u00e0\", nel 1991 dirige \"Una storia semplice\", tratto dall'omonimo romanzo di Leonardo Sciascia. Il film, che vede nel cast Gian Maria Volont\u00e9, Massimo Dapporto, Ennio Fantastichini, Ricky Tognazzi, Gianmarco Tognazzi, Massimo Ghini, e Tony Sperandeo, viene presentato al Festival di Venezia e vince il Nastro d'argento e ottiene un ottimo successo di critica.\nDopo otto anni dirige \"Milonga\", a cui segue nel 2001 \"Un altro mondo \u00e8 possibile\", diretto insieme a Francesco Maselli. Nel 2002 \u00e8 la volta di \"Il consiglio d'Egitto\" con Silvio Orlando, tratto dall'omonimo romanzo di Sciascia, vertente sulla vicenda dell'abate e falsario settecentesco Giuseppe Vella. Nel 2007 dirige \"L'uomo privato\" e nel 2011 \"Notizie degli scavi\".\n\u00c8 morto a Roma nel 2012 all'et\u00e0 di 74 anni.\nRiconoscimenti.\nNel 1992 ha vinto il Nastro d'argento alla migliore sceneggiatura da parte del sindacato Nazionale Giornalisti Cinematografici Italiani per la pellicola \"Una storia semplice\". Nello stesso anno \u00e8 stato premiato anche al Montpellier Mediterranean Film Festival e ha ottenuto una nomination al Festival di Venezia.\nNel 2002 ha ricevuto una candidatura anche per \"Il consiglio d'Egitto\" al \"Montreal World Film Festival\"."}
{"id": "2149050", "revid": "486946", "url": "https://it.wikipedia.org/wiki?curid=2149050", "title": "Maharajah", "text": ""}
{"id": "2149053", "revid": "21024773", "url": "https://it.wikipedia.org/wiki?curid=2149053", "title": "Visitazione di Maria", "text": ""}
{"id": "2149058", "revid": "547034", "url": "https://it.wikipedia.org/wiki?curid=2149058", "title": "Mashpia", "text": "Mashpia () lett. \"persona influente\", pl. Mashpi'im () \u00e8 il titolo di un rabbino o moglie di rabbino (rebbetzin) che serve da mentore spirituale nella Tomchei Temimim (yeshiva Chabad), o in un seminario per ragazze del movimento chassidico Chabad-Lubavitch, o in una comunit\u00e0 Chabad.\nDefinizione.\nSebbene esistano controparti del \"mashpia\" in movimenti sia chassidici che non chassidici (come il Mashgiach ruchani), tale termine \u00e8 esclusivo del movimento chassidico Chabad-Lubavitch, poich\u00e9 questo ruolo di mentore \u00e8 alquanto differente dalle posizioni degli altri gruppi. Si riferisce specificamente a quella persona il servizio comunitario della quale include i seguenti compiti:\nLa natura del ruolo di \"mashpia\" viene citato nella prefazione della Tanya, il testo classico di filosofia chassidica scritto da Rabbi Shneur Zalman di Liadi, il primo \"Rebbe\" di Chabad-Lubavitch. \u00c8 discusso in numerosi discorsi pubblici fatti da Rabbi Yosef Yitzchok Schneersohn, il sesto Rebbe di Lubavitch, e da Rabbi Menachem Mendel Schneerson, il settimo Rebbe. In particolare, raccomand\u00f2 che tutti debbano visitare e consultare il proprio \"mashpia\" regolarmente per essere esaminato/a e valutato spiritualmente.\nC'\u00e8 una distinzione da fare tra il termine \"Rav\", cio\u00e8 il mentore/guida personale, e il \"mashpia\". Sebbene i due termini siano simili e spesso intercambiabili, il secondo di solito si riferisce a colui che \u00e8 erudito e studioso, che ha una posizione comunitaria ufficiale. Il primo termine invece si riferisce a colui che viene scelto come persona obiettiva esterna semplicemente per dare un'opinione e un consiglio. Tale persona non necessita ulteriori qualifiche.\nMashpi'ois.\nRabbi Menachem Mendel Schneerson, con un'iniziativa storicamente senza precedenti, incoraggi\u00f2 anche donne e ragazze ad assumere un ruolo parallelo di guida e assistenza, usando quindi il femminile del termine: \"mashpi'oh\" (ebraico \u05de\u05e9\u05e4\u05d9\u05e2\u05d4), pl. \"mashpi'ois\" (ebraico \u05de\u05e9\u05e4\u05d9\u05e2\u05d5\u05ea). Tale nuovo ruolo \u00e8 solitamente pi\u00f9 concentrato sulla comunit\u00e0."}
{"id": "2149060", "revid": "75421", "url": "https://it.wikipedia.org/wiki?curid=2149060", "title": "The Decline of Western Civilization Soundtrack", "text": ""}
{"id": "2149061", "revid": "287204", "url": "https://it.wikipedia.org/wiki?curid=2149061", "title": "Pantere Nere (Israele)", "text": "Le Pantere Nere (in ebraico \u05d4\u05e4\u05e0\u05ea\u05e8\u05d9\u05dd \u05d4\u05e9\u05d7\u05d5\u05e8\u05d9\u05dd, \"HaPanterim HaShhorim\") sono un movimento di protesta israeliano, fondato nel 1971 da ebrei immigrati dai paesi del Medio Oriente e del Maghreb. Furono una delle prime organizzazioni in Israele con la missione di lavorare per la giustizia sociale a favore degli ebrei mizrahi. Saadia Marciano, uno dei fondatori del movimento, scelse il nome \"Pantere Nere\" nel 1971, quando Angela Davis, una delle Pantere Nere afroamericane, si rec\u00f2 in visita in Israele e incontr\u00f2 Marciano, che poi adott\u00f2 il nome. A volte sono chiamate anche Pantere Nere israeliane per distinguerle dal gruppo afro-americano.\nStoria.\nIl movimento nacque all'inizio del 1971 nel quartiere Musrara di Gerusalemme, come reazione alla discriminazione percepita verso gli ebrei mizrah\u00ec, che le Pantere Nere consideravano esistenti sin dalla fondazione dello stato. I primi dieci fondatori erano tutti figli di immigrati marocchini tra i 18 e i 20 anni che avevano vissuto episodi di abbandono scolastico e delinquenza. Secondo le Pantere Nere la discriminazione si avvertiva nella diversa attitudine, pi\u00f9 accogliente, dell'establishment aschenazita verso gli olim arrivati dall'Unione Sovietica. I fondatori del movimento protestavano in quanto \"l'establishment ignorava i gravi problemi sociali\" degli ebrei mizrahi.\nAll'inizio di marzo 1971, la polizia israeliana non concesse alle Pantere Nere il permesso per una dimostrazione; le Pantere ignorarono questa decisione e procedettero con la dimostrazione illegalmente, protestando per la grande povert\u00e0, per il divario esistente tra ricchi e poveri in Israele e per le tensioni etniche all'interno della societ\u00e0 ebraica israeliana. Il movimento riusc\u00ec a crearsi una base di sostegno, sia nell'opinione pubblica sia nei media.\nIl 18 maggio 1971, \"la notte delle Pantere\", un numero imprecisato tra i 5.000 e i 7.000 dimostranti si riunirono in Piazza Zion a Gerusalemme in una violenta protesta contro la discriminazione razziale. I dimostranti chiesero persino di cambiare il nome della piazza in Kikar Yehadut HaMizrah (Piazza degli Ebrei Orientali). Questa dimostrazione si svolse senza il permesso della polizia. Le forze di sicurezza che arrivarono per disperdere la dimostrazione incontrarono una folla inferocita che lanciava pietre e bombe Molotov. Nello scontro rimasero feriti sia poliziotti sia dimostranti; 20 furono ricoverati in ospedale e 74 dimostranti furono arrestati dalla polizia.\nPrima della dimostrazione, il 13 aprile, i rappresentanti delle Pantere dovevano incontrarsi con il Primo ministro Golda Meir, che li defin\u00ec \"gente non simpatica\". La Meir vedeva i leader del movimento come dei fuorilegge e rifiut\u00f2 di riconoscerli come un movimento sociale. La violenta protesta del 18 maggio port\u00f2 il governo a decidere di discutere seriamente le richieste delle Pantere e fu creata una commissione pubblica per trovare una soluzione.\nSecondo le conclusioni di quella commissione, la discriminazione esisteva nella societ\u00e0 a molti livelli. In seguito a ci\u00f2, i bilanci degli uffici che si occupavano di questioni sociali furono ampliati significativamente. Ma la Guerra del Kippur cambi\u00f2 subito la lista di priorit\u00e0 del governo e la maggior parte di queste risorse furono destinate, di nuovo, alle esigenze di sicurezza.\nAlla fine le Pantere si presentarono alle elezioni politiche, ma senza successo, almeno in parte a causa di dispute e lotte interne. Alcuni dei leader del movimento si integrarono o nei principali partiti israeliani o in partiti specifici, etnici, come Tami o Shas, e attraverso di essi promossero il programma degli ebrei Mizrahi. Charlie Biton divent\u00f2 un membro della Knesset con il Maki (partito comunista israeliano) e fu rieletto quattro volte. Sin da allora l'ex membro delle Pantere Nere Reuven Abergel \u00e8 stato attivo nella lotta per la giustizia sociale e la pace tra Israele e la Palestina, come membro di vari gruppi e movimenti. Attualmente fa parte della commissione del Mizrahi Democratic Rainbow.\nI giovani attivisti delle Pantere Nere portarono l'attenzione dell'opinione pubblica sulla \"questione orientale\", che in seguito ebbe un ruolo nel dibattito politico israeliano negli anni '70 e '80, contribuendo al successo del Likud in quel periodo. Anche se le ineguaglianze rimanevano, negli anni molti ebrei Mizrahi sono entrati nel mainstream della vita politica, militare, culturale ed economica di Israele. Tra essi Amir Peretz e David Levy, nati in Marocco, Shlomo Hillel, Benjamin Ben-Eliezer e Yitzhak Mordechai, nati in Iraq, Shaul Mofaz e Moshe Katsav, nati in Iran."}
{"id": "2149062", "revid": "110157", "url": "https://it.wikipedia.org/wiki?curid=2149062", "title": "\u0116venkijskij rajon", "text": "Il distretto degli Evenki () \u00e8 un distretto municipale del Territorio di Krasnojarsk, nella Russia siberiana settentrionale; il capoluogo \u00e8 la cittadina di \"Tura\".\nIl territorio del \"rajon\" \u00e8 coestensivo con l'ex Circondario Autonomo degli Evenki, gi\u00e0 unit\u00e0 amministrativa autonoma nell'ambito del kraj di Krasnojarsk e in questo assorbita nel 2007."}
{"id": "2149068", "revid": "110157", "url": "https://it.wikipedia.org/wiki?curid=2149068", "title": "Tajmyrskij rajon", "text": "Il Tajmyrskij rajon (anche Tajmyrskij Dolgano-Neneckij municipal'nyj rajon) \u00e8 un distretto municipale del Territorio di Krasnojarsk, nella Russia siberiana settentrionale; il capoluogo \u00e8 la cittadina di Dudinka.\nIl territorio del \"rajon\" \u00e8 coestensivo con l'ex Circondario Autonomo del Tajmyr, gi\u00e0 unit\u00e0 amministrativa autonoma nell'ambito del Territorio di Krasnojarsk e in questo assorbita nel 2007."}
{"id": "2149070", "revid": "287204", "url": "https://it.wikipedia.org/wiki?curid=2149070", "title": "Gran Premio di Gran Bretagna 2003", "text": "Il Gran Premio di Gran Bretagna 2003 \u00e8 stato un Gran Premio di Formula 1 disputato il 20 luglio 2003 al circuito di Silverstone. La gara, condizionata da un'invasione di pista da parte dell'ex sacerdote irlandese Cornelius Horan, fu vinta da Rubens Barrichello su Ferrari. Il brasiliano precedette sul traguardo Juan Pablo Montoya su Williams - BMW e Kimi R\u00e4ikk\u00f6nen su McLaren - Mercedes.\nVigilia.\nAspetti tecnici.\nApprofittando di una sessione di test collettiva svoltasi a Barcellona la settimana precedente il Gran Premio, molte scuderie portarono in pista sostanziali novit\u00e0 tecniche. Fece eccezione la McLaren, la cui nuova MP4-18 non super\u00f2 la prova d'urto laterale prevista dalla FIA, vedendo slittare ulteriormente il proprio debutto.\nBAR, Renault, Toyota e Jaguar presentarono delle versioni B delle proprie monoposto. La scuderia anglo-americana schier\u00f2 praticamente una nuova vettura, caratterizzata da fiancate molto pi\u00f9 strette rispetto alla precedente e da un nuovo profilo estrattore. Non fu montato, invece, il nuovo cambio provato a Barcellona, che necessitava di ulteriori test. Anche la Renault port\u00f2 in pista una nuova carrozzeria ed un nuovo profilo estrattore, mentre la Toyota introdusse delle nuove fiancate molto simili a quelle della Ferrari F2003GA. Infine la Jaguar, pur non apportando modifiche alla carrozzeria della R4, mont\u00f2 sulle proprie vetture dei nuovi alettoni e un nuovo profilo estrattore.\nProve libere.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nelle prove libere di sabato mattina furono i seguenti:\nQualifiche.\nResoconto.\nDopo che nel Gran Premio di Francia gli pneumatici Michelin avevano dimostrato una netta superiorit\u00e0 rispetto ai Bridgestone, a Silverstone la situazione torn\u00f2 in equilibrio. Barrichello conquist\u00f2 la sua seconda pole position stagionale con quasi due decimi di vantaggio su Trulli, nonostante avesse effettuato per secondo il proprio giro cronometrato, dopo essere uscito di pista nelle sessione di venerd\u00ec. Nel confronto tra i due risult\u00f2 determinante il primo settore della pista, nel quale il pilota della Ferrari guadagn\u00f2 oltre due decimi sul rivale: nonostante il pilota italiano avesse fatto segnare i migliori parziali nel secondo e nel terzo settore, il margine del brasiliano fu sufficiente a consegnargli la prima posizione.\nIn seconda fila si piazzarono R\u00e4ikk\u00f6nen e Ralf Schumacher, mentre Michael Schumacher, rallentato da un errore alla curva Abbey, si dovette accontentare della quinta posizione. Da Matta sfrutt\u00f2 al meglio la versione evoluta della Toyota, marcando il sesto tempo davanti a Montoya, Alonso, Villeneuve e Pizzonia. Coulthard continu\u00f2 ad avere difficolt\u00e0 col nuovo sistema di qualifica introdotto da inizio stagione, ottenendo appena il dodicesimo posto, mentre Button fu relegato in ultima posizione da un'uscita di pista.\nGara.\nResoconto.\nAl via Barrichello scatt\u00f2 male e fu sopravanzato da Trulli e R\u00e4ikk\u00f6nen, che si portarono in prima e seconda posizione. Seguivano Ralf Schumacher, Michael Schumacher, Montoya, Alonso e Da Matta. Trulli cominci\u00f2 subito a guadagnare un discreto margine sugli inseguitori, mentre alle sue spalle Barrichello tallonava da vicino R\u00e4ikk\u00f6nen, senza per\u00f2 riuscire a superarlo. Nel corso del sesto giro dalla McLaren di Coulthard si staccarono il poggiatesta e le protezioni laterali dell'abitacolo. La direzione gara decise di fare entrare in pista la safety car per permettere ai commissari di percorso di rimuovere i detriti sparsi sul tracciato. Da Matta e Panis, partiti con una strategia sulle tre soste, ne approfittarono per rifornire. Quando la gara ripart\u00ec Trulli conserv\u00f2 il comando; alle sue spalle Barrichello continu\u00f2 a mettere sotto pressione R\u00e4ikk\u00f6nen, fino a passarlo nel corso dell'undicesimo passaggio.\nUna tornata pi\u00f9 tardi un uomo vestito con un kilt (che si scopr\u00ec pi\u00f9 tardi essere un ex sacerdote irlandese di nome Cornelius Horan) comp\u00ec un'invasione di pista, mettendosi a correre in senso opposta a quello di marcia delle vetture sul velocissimo rettilineo Hangar Straight. L'uomo, che sventolava un cartello con le scritte \"Read the Bible\" (\"Leggete la Bibbia\") e \"The Bible is always right\" (\"La Bibbia ha sempre ragione\"), fu placcato da un commissario, dopo essere stato evitato da diverse vetture, e venne in seguito imprigionato per due mesi. L'invasione di pista port\u00f2 ad un nuovo ingresso della safety car, durante il quale praticamente tutti i piloti entrarono ai box per effettuare il rifornimento. I piloti della stessa squadra si accodarono al compagno di team, perdendo molto tempo: in questa situazione si trovarono ad esempio Michael Schumacher, Alonso e Montoya, che persero parecchie posizioni in classifica. Dopo i rifornimenti si trovarono in testa i due piloti Toyota e Coulthard, che avevano effettuato la propria sosta ai box all'ingresso della prima safety car, seguiti da Trulli, R\u00e4ikk\u00f6nen, Ralf Schumacher, Firman (anch'egli fermatosi durante la prima neutralizzazione) e Barrichello.\nAlla ripartenza, nel corso della 16\u00aa tornata, R\u00e4ikk\u00f6nen sopravanz\u00f2 Coulthard, Trulli e Panis nello spazio di un giro e si accod\u00f2 a Da Matta. Ralf Schumacher fu passato da Barrichello e Montoya, mentre pi\u00f9 indietro Michael Schumacher fatic\u00f2 ad avere ragione di Alonso. Mentre R\u00e4ikk\u00f6nen si limitava a seguire Da Matta, con un distacco di circa un secondo, Barrichello ingaggi\u00f2 un lungo duello con Trulli per la quinta posizione, riuscendo a sopravanzare il pilota italiano nel corso del 25\u00ba giro. Due giri pi\u00f9 tardi anche Montoya pass\u00f2 Trulli. Coulthard riforn\u00ec nel corso del 28\u00ba giro. Nel corso della 30\u00aa tornata sia Barrichello che Montoya sopravanzarono Panis, mentre Da Matta rientr\u00f2 ai box per la sua seconda sosta, cedendo cos\u00ec il comando della corsa a R\u00e4ikk\u00f6nen. Un giro pi\u00f9 tardi anche Panis effettu\u00f2 il secondo rifornimento; Barrichello e Montoya cominciarono a rimontare su R\u00e4ikk\u00f6nen, mentre Michael Schumacher entr\u00f2 in zona punti, faticando ad avere la meglio sulle due BAR di Button e Villeneuve.\nR\u00e4ikk\u00f6nen riforn\u00ec per l'ultima volta al 36\u00ba passaggio. Barrichello, pur essendo nettamente pi\u00f9 veloce del rivale, non riusc\u00ec a recuperare completamente il distacco di dieci secondi dal finlandese, tornando in pista alle sue spalle dopo aver a sua volta effettuato il secondo pit stop nel corso del 39\u00ba giro. Lo raggiunse un giro pi\u00f9 tardi, cominciando subito ad attaccarlo: costretto all'errore da una manovra particolarmente decisa del brasiliano, R\u00e4ikk\u00f6nen dovette cedere il comando al ferrarista, che guadagn\u00f2 rapidamente un discreto vantaggio sul rivale.\nBarrichello pass\u00f2 cos\u00ec a condurre davanti a R\u00e4ikk\u00f6nen, Da Matta, Montoya, Coulthard, Trulli, Panis e Michael Schumacher. I due piloti Toyota si fermarono a rifornire per l'ultima volta nel corso del 44\u00ba e del 45\u00ba passaggio. Al 48\u00ba giro R\u00e4ikk\u00f6nen commise un errore, uscendo di pista e lasciando strada a Montoya. Nel frattempo, Michael Schumacher ebbe la meglio su Trulli dopo un lungo duello e, approfittando del rifornimento di Coulthard, risal\u00ec fino alla quarta posizione, troppo lontano da R\u00e4ikk\u00f6nen per poterlo impensierire. Negli ultimi giri Barrichello controll\u00f2 agevolmente Montoya e R\u00e4ikk\u00f6nen, andando a vincere la gara davanti al colombiano ed al finlandese. Michael Schumacher concluse in quarta posizione, seguito da Coulthard, che negli ultimi giri ebbe la meglio su Trulli e Da Matta, rispettivamente sesto e settimo. Chiuse la zona punti Button, autore di una rimonta dal fondo della griglia. Solo nono Ralf Schumacher, rallentato da un detrito che, bucando un radiatore della sua Williams, lo aveva costretto ad una sosta aggiuntiva.\nFonti.\nTutti i dati statistici sono tratti da Autosprint n.29/2003"}
{"id": "2149072", "revid": "1543377", "url": "https://it.wikipedia.org/wiki?curid=2149072", "title": "Turuchanskij rajon", "text": "Il Turuchanskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana settentrionale; il capoluogo \u00e8 la cittadina di \"Turuchansk\"."}
{"id": "2149075", "revid": "1543377", "url": "https://it.wikipedia.org/wiki?curid=2149075", "title": "Enisejskij rajon", "text": "Lo Enisejskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Enisejsk\"."}
{"id": "2149077", "revid": "138365", "url": "https://it.wikipedia.org/wiki?curid=2149077", "title": "Suicide Circle", "text": ""}
{"id": "2149078", "revid": "110157", "url": "https://it.wikipedia.org/wiki?curid=2149078", "title": "Bol'\u0161eulujskij rajon", "text": "Il Bol'\u0161eulujskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Bol'\u0161oj Uluj\"."}
{"id": "2149080", "revid": "1543377", "url": "https://it.wikipedia.org/wiki?curid=2149080", "title": "U\u017eurskij rajon", "text": "L'U\u017eurskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"U\u017eur\"."}
{"id": "2149083", "revid": "110157", "url": "https://it.wikipedia.org/wiki?curid=2149083", "title": "Sajanskij rajon", "text": "Il Sajanskij rajon \u00e8 un \"rajon\" (distretto) del Territorio di Krasnojarsk, nella Russia siberiana meridionale; il capoluogo \u00e8 la cittadina di Aginskoe."}
{"id": "2149085", "revid": "110157", "url": "https://it.wikipedia.org/wiki?curid=2149085", "title": "Ber\u00ebzovskij rajon (Territorio di Krasnojarsk)", "text": "Il Ber\u00ebzovskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Ber\u00ebzovka\"."}
{"id": "2149086", "revid": "1543377", "url": "https://it.wikipedia.org/wiki?curid=2149086", "title": "Balachtinskij rajon", "text": "Il Balachtinskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Balachta\"."}
{"id": "2149087", "revid": "1909570", "url": "https://it.wikipedia.org/wiki?curid=2149087", "title": "Anatolij Onoprijenko", "text": "Dopo essere stato arrestato dalla polizia all'et\u00e0 di 37 anni, Onoprijenko confess\u00f2 di aver ucciso 52 persone.\nBiografia.\nI primi anni.\nOnoprijenko nacque a Lasky, nell'oblast di \u017dytomyr, nel luglio 1959, secondo di due figli, e perse la madre a soli 4 anni. Dopo questo lutto, il padre, a causa di difficolt\u00e0 economiche, decise, dopo tre anni, di affidare Anatolij a un orfanotrofio russo tenendo con s\u00e9 il primogenito; \u00e8 il 1967 e questa scelta peser\u00e0 molto sulla psiche del giovane Onoprijenko. Intorno a 17 anni divenne un marinaio e conobbe una ragazza che divent\u00f2 sua moglie, la quale lo lasci\u00f2 pochi anni dopo (forse nel 1989).\nGli omicidi: 1989-1996.\nOnoprijenko commise i suoi primi omicidi nel 1989. In quel periodo aveva fatto amicizia con un uomo di nome Sergej Rogozin, conosciuto in una palestra. I due diventarono molto amici, e un giorno di quell'anno decisero di diventare criminali, mettendo a segno alcuni furti svaligiando piccoli appartamenti. Tutto fil\u00f2 liscio per qualche tempo, fino a quando, una notte, mentre stavano svaligiando una casa isolata fuori dalla citt\u00e0 di Bratkovy\u010di, i due furono sorpresi dai proprietari della casa assieme alla loro famiglia. Onoprijenko e Rogozin, che avevano agito senza maschere, decisero che, per essere ancora liberi, dovevano sterminare l'intera famiglia. Cos\u00ec fecero, uccidendo a colpi di pistola i due coniugi e i loro figli presenti (non \u00e8 chiaro se ci fossero tutti e 8 i figli). Quando furono ritrovati i cadaveri della famiglia, Onoprijenko interruppe i rapporti con Rogozin, e decise di uccidere in un altro villaggio adiacente.\nPassati alcuni mesi, commise il suo primo omicidio in azione solitaria: una notte si avvicino ad un'auto, dove dormiva un'intera famiglia di cinque persone. Anatolij voleva derubarli, ma qualcosa and\u00f2 storto e decise di ucciderli tutti e cinque a colpi di fucile, compreso un bambino di 11 anni. Dopo che tutti furono morti, per riposarsi si sedette in auto insieme ai cadaveri e, quando questi cominciarono a puzzare, diede fuoco all'auto, carbonizzandoli. Uccise anche due testimoni. Dopo questi due massacri, il serial killer si trasfer\u00ec da un suo lontano cugino, tenendo a bada i suoi istinti omicidi per pi\u00f9 di cinque anni.\nCinque anni dopo, la notte del 24 dicembre 1995 in una zona rurale di un piccolo villaggio dell'Ucraina, uccise senza motivo la famiglia Zaj\u010denko, composta da un insegnante di selvicoltura, sua moglie e i due figli (l'ultimogenito era nato nel settembre 1995), a colpi di fucile a canne mozze (rubato tempo prima), incendiando poi la casa. Dopo l'ennesimo sterminio, la psiche and\u00f2 di nuovo in frantumi: nove giorni dopo, il 2 gennaio 1996, uccise a colpi di pistola tutti e quattro i componenti di un'altra famiglia; mentre fuggiva dalla scena del crimine, l'assassino incroci\u00f2 un altro uomo che passava di l\u00ec e, senza pensarci due volte, spar\u00f2 anche a lui.\nQuattro giorni dopo, il 6 gennaio uccise quattro persone in tre eventi separati, su un'autostrada, deciso ad uccidere il maggior numero di automobilisti che poteva. Ricorrendo a vari stratagemmi, riusc\u00ec a fermare ben tre auto ed uccidere quattro persone: un marinaio, un taxista e un cuoco con sua moglie. \nPassarono solo 11 giorni e di nuovo stermin\u00f2 un'altra famiglia; il 17 gennaio 1996 penetr\u00f2 nella casa della famiglia Pilat, composta da cinque persone, uccise tutte a colpi di fucile, compreso un bambino di sei anni. Uscito dalla casa in fiamme, Onoprijenko trov\u00f2 casualmente sulla sua strada una ventisettenne operaia delle ferrovie ed un uomo di 56 anni e, senza perdere tempo, li uccise entrambi. \nPassarono solo due settimane che, il 30 gennaio, nel villaggio ucraino di Fastiv, uccise una ragazza di 28 anni, i suoi due figli e un amico di 32 anni a colpi di fucile.\nPoco tempo dopo, nell'oblast' di \u017dytomyr, a Olevs'k, la famiglia Dub\u010dak di quattro persone, venne massacrata. Onoprijenko uccise a colpi di fucile il capofamiglia e il figlio, e dopo si accan\u00ec a martellate contro la moglie costringendola ad aprire la cassaforte, per poi spaccarle il cranio. Dopo aver ucciso le tre persone, Onoprijenko si accorse che una bambina era ancora viva (la quale aveva assistito terrorizzata allo sterminio della sua famiglia) e quindi uccise anche lei, dopo il suo rifiuto di aprire la cassaforte e la sua sfacciataggine. \nQualche settimana dopo, il 27 febbraio 1996, nell'oblast' di Leopoli, nell'estremo ovest dell'Ucraina, Onoprijenko entr\u00f2 nella casa dei Bodnar\u010duk, dove uccise marito e moglie a colpi di fucile, mentre le due figlie di 7 e 8 anni vennero fatte letteralmente a pezzi a colpi di ascia. Un'ora dopo, un uomo d'affari, vicino di casa della famiglia uccisa, si trovava nei pressi a passeggiare e Onoprijenko decise di ucciderlo con una fucilata e di finirlo con l'ascia usata per massacrare le bambine. \nIl 22 marzo, nel piccolo villaggio di Bus'k, fu uccisa la famiglia Novosad di quattro persone, e la casa fu data alle fiamme. Questo fu l'ultimo massacro.\nLe indagini.\nNonostante l'enorme mobilitazione di uomini e mezzi, nessuno fu mai incriminato, perch\u00e9 non c'erano concreti sospetti su nessuno. Solo il 7 aprile, quasi tre settimane dopo il suo ultimo massacro, P\u00ebtr Onoprijenko, cugino di Anatolij, telefon\u00f2 alla polizia raccontando un episodio che l'aveva preoccupato: Un giorno aveva trovato nascosta in un armadio una gran quantit\u00e0 di armi. Spaventato, intim\u00f2 a suo cugino di prendere la propria roba ed andarsene. Per tutta risposta, Anatolij si arrabbi\u00f2 molto, disse che lo stava accusando ingiustamente e lo ammon\u00ec di stare attento alla sua famiglia perch\u00e9 avrebbe potuto fare una brutta fine. Entro pochi giorni, Anatolij si trasfer\u00ec a \u017dytomyr insieme ad una donna e al figlio di lei, portando con s\u00e9 tutta la sua roba, ma P\u00ebtr, ancora preoccupato per quella minaccia, decise di contattare la polizia, che prese molto seriamente la situazione e si rec\u00f2 a casa di Anatolij pochi giorni dopo, mentre sua moglie e il figlio stavano in chiesa.\nDopo l'arresto si chiuse in un mutismo assoluto, rifiutando di rispondere alle domande e negando la responsabilit\u00e0 nelle uccisioni, nonostante la montagna di accuse contro di lui: venne allora chiamato l'ispettore Bohdan Teslja, noto per la sua capacit\u00e0 di rilassare e mettere a proprio agio i sospetti. Proprio grazie al suo intervento, entro la notte Onoprijenko inizi\u00f2 una confessione di alcuni giorni molto dettagliata riguardo alla sua vita. \nIl processo inizi\u00f2 il 12 febbraio 1999, prima del processo, occorre procedere alla lettura di tutti i capi d'accusa all'imputato che, nel caso di Onoprijenko, erano qualcosa come 99 volumi pieni di informazioni, testimonianze, foto di corpi smembrati, foto di oggetti rubati e altro ancora. Onoprijenko fu trovato colpevole di 52 omicidi e per questi condannato alla pena di morte tramite fucilazione il 31 marzo 1999. Siccome l'Ucraina voleva entrare nell'Unione europea, la condanna venne poi commutata in ergastolo. \nSergej Rogozin, complice di Onoprijenko nel primo massacro, quello della famiglia Bratkovy\u010di nel 1989, \u00e8 stato invece condannato a 13 anni di carcere.\nLa morte.\nAnatolij Onoprijenko \u00e8 morto per insufficienza cardiaca il 27 agosto 2013 alle 17:15 all'et\u00e0 di 54 anni mentre scontava la sua pena nella prigione di \u017dytomyr, dopo 14 anni di reclusione."}
{"id": "2149090", "revid": "1543377", "url": "https://it.wikipedia.org/wiki?curid=2149090", "title": "Abanskij rajon", "text": "L'Abanskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Aban\"."}
{"id": "2149091", "revid": "767487", "url": "https://it.wikipedia.org/wiki?curid=2149091", "title": "Albergo Luna, camera 34", "text": "Albergo Luna, camera 34 \u00e8 un film del 1946 diretto da Carlo Ludovico Bragaglia.\nTrama.\nNegli anni difficili del dopoguerra, una giovane insegnante di canto, rimasta senza casa distrutta dai bombardamenti, viene ospitata in un campo di profughi, insieme alla sua vecchia madre, dopo aver venduto tutti i pochi averi per sopravvivere.\nInizia per lei il calvario della ricerca di un lavoro, ma senza esito. Una sera incontra un losco individuo, il quale la invita nella sua camera in un modesto albergo e la seduce. La mattina dopo la ragazza, prima di allontanarsi, si impossessa del portafogli pieno di banconote dell'uomo. Torna al campo profughi, dove per\u00f2 l'aspetta un nuovo dramma: la morte della madre.\nNei giorni seguenti la va a cercare un giovane compositore, che le sottopone alcune sue canzoni, convincendola a cantarle in pubblico, dove trover\u00e0 il successo da tempo atteso. Ma un altro drammatico avvenimento l'attende: il ritorno dell'uomo dell'albergo, che rivuole il denaro. La ragazza lo colpisce e crede di averlo ucciso; ma cos\u00ec non \u00e8, e l'uomo la perseguita ancora. Dopo altre vicende, in cui la ragazza \u00e8 aiutata da un gentile orchestrale, giunge il lieto fine: il matrimonio col giovane compositore."}
{"id": "2149094", "revid": "1543377", "url": "https://it.wikipedia.org/wiki?curid=2149094", "title": "Tabiano Castello", "text": "Tabiano Castello \u00e8 una frazione del comune di Salsomaggiore Terme, in provincia di Parma.\nLa localit\u00e0 dista 4,72\u00a0km dal capoluogo.\nGeografia fisica.\nIl piccolo borgo medievale di Tabiano Castello sorge sulle prime colline dell'appennino parmense, a poca distanza dal torrente Rovacchia; grazie alla sua posizione sopraelevata, costituisce un punto panoramico, molto aperto sulle vallate circostanti e sulla vicina pianura. La localit\u00e0, sviluppata attorno al castello, \u00e8 caratterizzata da un clima piuttosto mite, sia in estate che in inverno.\nOrigini del nome.\nIl toponimo della localit\u00e0, nota originariamente come \"Tablanus\", deriva forse dal nome romano \"Octavianus\".\nStoria.\nRisale all'et\u00e0 romana la prima presenza accertata di un nucleo abitato, probabile avamposto di legionari, sul crinale roccioso di Tabiano.\nAll'epoca delle invasioni barbariche, molti degli abitanti delle pianure si rifugiarono nei luoghi pi\u00f9 elevati; a Tabiano giunsero numerosi fuggiaschi da Fidenza Julia e Salso de Majori, che vi edificarono agli inizi dell'VIII secolo una prima chiesa intitolata a san Pietro, sul luogo dell'attuale.\nTra il X e l'XI secolo fu innalzata, probabilmente per volont\u00e0 dei Pallavicino, la prima fortezza, che a partire dal 1143 fu al centro di una lunga contesa tra i figli di Oberto I; nel 1153 il castello fu ricostruito da Delfino Pallavicino, che ne fu ufficialmente investito con il titolo di marchese. Alla sua morte nel 1180, il feudo fu ereditato dai canonici della cattedrale di Parma, che pochi anni dopo ne cedettero i tre quarti a Bernardo da Cornazzano.\nNel 1249 il castello fu assegnato al marchese Oberto II Pallavicino dall'imperatore del Sacro Romano Impero Federico II di Svevia, ma nel 1267 fu espugnato dai guelfi parmigiani. Agli inizi del XIV secolo Manfredino Pallavicino, figlio di Oberto II, si reimpadron\u00ec del maniero grazie all'aiuto dei Visconti, ma lo lasci\u00f2 ai cugini del ramo di Scipione, che a loro volta lo trasmisero alla stirpe di Busseto.\nNel 1374 Niccol\u00f2 Pallavicino uccise lo zio Giacomo, marchese di Bargone, e il cugino Giovanni, per appropriarsi del loro castello; in risposta Bernab\u00f2 Visconti attacc\u00f2 la fortezza di Tabiano e se ne impossess\u00f2, per donarla nel 1380 alla consorte Regina della Scala. Nel 1390 Gian Galeazzo Visconti riconsegn\u00f2 il castello a Niccol\u00f2, che nel 1395 fu ufficialmente investito di tutti i suoi feudi da parte dell'imperatore Venceslao di Lussemburgo. Alla sua morte per avvelenamento nel 1401, le sue sostanze passarono al figlio naturale Rolando il Magnifico.\nNel 1441 Niccol\u00f2 Piccinino attacc\u00f2 su pi\u00f9 fronti lo Stato Pallavicino, costringendo il Pallavicino alla fuga; le sue terre furono incamerate da Filippo Maria Visconti, che nel 1442 invest\u00ec il condottiero del feudo di Tabiano e di numerosi altri. Nel 1457 Francesco Sforza invest\u00ec Uberto Pallavicino, figlio di Rolando, del maniero di Tabiano. I suoi discendenti mantennero il possesso della fortezza fino al 1756, quando mor\u00ec l'ultimo marchese Odoardo e il feudo fu confiscato dalla Camera ducale di Parma, che lo assegn\u00f2 alla famiglia Sermattei di Assisi; le terre rimasero tuttavia di propriet\u00e0 della marchesa Ottavia Pallavicino, moglie di Francesco Maria Landi, che riacquist\u00f2 anche il castello.\nNel 1882 l'ultima erede dei Landi, Sofia, alien\u00f2 la fortezza e il borgo circostante, entrambi in stato di avanzato degrado, a Giacomo e Rosa Corazza; il figlio Carlo all'inizio del XX secolo acquist\u00f2 nuove terre e ristruttur\u00f2 i casali, fondando un'azienda agricola. I discendenti agli inizi del XXI secolo recuperarono l'intera struttura del castello e del piccolo borgo di origine medievale, che trasformarono in elegante albergo diffuso.\nMonumenti e luoghi d'interesse.\nCastello.\nEdificato originariamente tra il X e l'XI secolo, il castello fu ricostruito nel 1153 e pi\u00f9 volte ampliato nei secoli successivi; a eccezione di alcune parentesi nel XII e nel XIV secolo, i marchesi Pallavicino lo mantennero quasi ininterrottamente fino alla loro estinzione nel 1756; assegnato ai Sermattei, il maniero fu acquistato dopo alcuni anni dai cugini Landi; alienato nel 1882 alla famiglia Corazza, il maniero fu ristrutturato e trasformato in un'elegante dimora signorile, ricca di affreschi e decorazioni in stucco; dagli inizi del XXI secolo l'edificio \u00e8 adibito, unitamente al borgo circostante, ad albergo diffuso, con annessa azienda agricola.\nBorgo.\nIn adiacenza al castello, che sorge in posizione sopraelevata, si sviluppa il piccolo borgo in pietra nato in epoca medievale; la parte pi\u00f9 antica \u00e8 proprio costituita dagli edifici che si innalzano all'interno delle mura duecentesche ai piedi del maniero; in corrispondenza dei due margini orientali della cinta si innalzano altrettante torri angolari a pianta circolare.\nL'antica torre d'ingresso in pietra sorge a ridosso della scarpata su cui si eleva il castello; caratterizzata dallo spigolo in mattoni rossi, \u00e8 coronata da merlature ghibelline; la facciata esterna mostra ancora in evidenza, ai lati del portale ad arco a sesto acuto, le due alte fessure che un tempo ospitavano i bolzoni del ponte levatoio, in seguito sostituito da un ponticello in legno.\nAll'interno della cinta muraria si innalzano la torre di Guardia, risalente al XIV secolo, inglobata nella casa della Ragione, e la casa dell'Agata, la cui parte basamentale risale all'epoca medievale.\nAll'esterno sorgono edifici di epoche differenti; i pi\u00f9 antichi, di origine medievale, sono l'Osteria, la casa del Fabbro, la casa del Sarto e la casa del Mezzadro; pi\u00f9 recenti sono invece i fabbricati a destinazione agricola, tra cui le stalle, i fienili ed il caseificio, innalzati in prevalenza agli inizi del XX secolo, quando Carlo Corazza acquist\u00f2 nuove terre e ristruttur\u00f2 i casali pi\u00f9 vecchi, fondando una fiorente impresa rurale. All'epoca il borgo conobbe il suo periodo di maggior prosperit\u00e0 ed accanto all'oratorio dedicato a santa Maria, fondato nel 1904 da Giacomo Corazza, sorsero numerose attivit\u00e0 in aggiunta a quelle gi\u00e0 esistenti, tra cui un barbiere, un falegname, un calzolaio ed una tabaccheria; dopo la seconda guerra mondiale il settore agricolo entr\u00f2 in crisi ed il piccolo borgo si spopol\u00f2, per rinascere solo col nuovo millennio grazie alla trasformazione dell'intero complesso in albergo.\nChiesa dei Santi Gervasio e Protasio.\nAll'esterno del borgo, ad ovest del castello, sorge isolata la chiesa dedicata ai santi Gervasio e Protasio, innalzata nelle forme attuali nel XVI secolo in stile romanico, sui resti di una precedente cappella di origine medievale.\nIl luogo di culto, gi\u00e0 elevato a parrocchia nel XIV secolo, fu in seguito restaurato nel 1907, quando fu innalzata in stile neoromanico la facciata in pietra di Varone su progetto dell'architetto Mario Vacca; il portale con la lunetta in marmo di Carrara fu realizzato dallo scultore Rossi; infine il campanile con la loggetta angolare adiacente fu edificato nel 1950, sempre in stile neoromanico.\nGli interni si presentano in stile barocco; vi si conservano alcune interessanti tele ad olio: \"Gervasio e Protasio\", realizzata dal pittore parmigiano Francesco Pescatori e donata dalla duchessa Maria Luigia nel 1841, e \"L'Ultima Cena\", dipinta nel 1636 dal fidentino Picelli."}
{"id": "2149096", "revid": "110157", "url": "https://it.wikipedia.org/wiki?curid=2149096", "title": "\u0160u\u0161enskij rajon", "text": "Il \u0160u\u0161enskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"\u0160u\u0161enskoe\"."}
{"id": "2149097", "revid": "729019", "url": "https://it.wikipedia.org/wiki?curid=2149097", "title": "Telekgerend\u00e1s", "text": "Telekgerend\u00e1s \u00e8 un comune dell'Ungheria di 1.673 abitanti (dati 2001) . \u00c8 situato nella provincia di B\u00e9k\u00e9s."}
{"id": "2149098", "revid": "110157", "url": "https://it.wikipedia.org/wiki?curid=2149098", "title": "Biriljusskij rajon", "text": "Il Biriljusskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Novobiriljussy\"."}
{"id": "2149101", "revid": "110157", "url": "https://it.wikipedia.org/wiki?curid=2149101", "title": "Bogotol'skij rajon", "text": "Il Bogotol'skij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Bogotol\", che \u00e8 per\u00f2 considerata amministrativamente a s\u00e9 stante."}
{"id": "2149102", "revid": "110157", "url": "https://it.wikipedia.org/wiki?curid=2149102", "title": "Bogu\u010danskij rajon", "text": "Il Bogu\u010danskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Bogu\u010dany\"."}
{"id": "2149103", "revid": "1149807", "url": "https://it.wikipedia.org/wiki?curid=2149103", "title": "Jesse Andersen", "text": ""}
{"id": "2149104", "revid": "1543377", "url": "https://it.wikipedia.org/wiki?curid=2149104", "title": "Emel'janovskij rajon", "text": "L'Emel'janovskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di Emel'janovo."}
{"id": "2149107", "revid": "767487", "url": "https://it.wikipedia.org/wiki?curid=2149107", "title": "Crossing the Line (film 2008)", "text": "Crossing the Line \u00e8 un cortometraggio del 2008 diretto da Peter Jackson e Neill Blomkamp.\nProduzione.\nIl corto, che ha una durata di 15 minuti, \u00e8 stato girato con l'innovativa Red One Camera. Le brevi riprese si sono svolte a Wellington con il finanziamento della Red Digital Camera Company. Tra gli assistenti alla produzione figurano Jackson, sua moglie Fran Walsh e Carolynne Cunningham e Jim Jannard.\nDistribuzione.\nIl corto \u00e8 stato presentato solamente negli Stati Uniti d'America alla conferenza annuale della US National Association of Broadcasters Conference tenutasi nell'aprile 2008.\nTrama.\nNel corto viene mostrata una scena di battaglia aerea vista dalla cabina di un aereo militare comandato da un pilota e soldato alle prime armi."}
{"id": "2149109", "revid": "767487", "url": "https://it.wikipedia.org/wiki?curid=2149109", "title": "\u00dajk\u00edgy\u00f3s", "text": "\u00dajk\u00edgy\u00f3s \u00e8 un comune dell'Ungheria di 5.723 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2149111", "revid": "110157", "url": "https://it.wikipedia.org/wiki?curid=2149111", "title": "Bol'\u0161emurtinskij rajon", "text": "Il Bol'\u0161emurtinskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Bol'\u0161aja Murta\"."}
{"id": "2149112", "revid": "1573940", "url": "https://it.wikipedia.org/wiki?curid=2149112", "title": "Robert Webster", "text": " In carriera ha vinto due medaglie d'oro olimpiche. \u00c8 membro dell'International Swimming Hall of Fame.\nBiografia.\nHa difeso i colori della nazionale statunitense ai Giochi olimpici di gareggiando nel concorso dei tuffi dalla piattaforma 10 metri, dove ha vinto la medaglia d'oro, precedendo il compagno di nazionale Gary Tobian.\nAlle successive olimpiadi estive di si \u00e8 riconfermato ai vertici di questa disciplina, precedendo in finale l'italiano Klaus Dibiasi.\nNel 1970 \u00e8 stato incluso nell'International Swimming Hall of Fame."}
{"id": "2149114", "revid": "30610", "url": "https://it.wikipedia.org/wiki?curid=2149114", "title": "Termometro a resistenza", "text": ""}
{"id": "2149117", "revid": "729019", "url": "https://it.wikipedia.org/wiki?curid=2149117", "title": "\u00dajszalonta", "text": "\u00dajszalonta \u00e8 un comune dell'Ungheria di 141 abitanti (dati 2001) . \u00c8 situato nella provincia di B\u00e9k\u00e9s."}
{"id": "2149118", "revid": "1342115", "url": "https://it.wikipedia.org/wiki?curid=2149118", "title": "Manuel Ojeda", "text": "Biografia.\n\u00c8 tra i pi\u00f9 attivi protagonisti della televisione e del cinema in Messico. Svolse il ruolo di Zolo, nel film \"All'inseguimento della pietra verde\". Nacque a La Paz, Bassa California del Sud. Studi\u00f2 all'Accademia di belle arti e inizi\u00f2 la sua carriera in teatro."}
{"id": "2149120", "revid": "729019", "url": "https://it.wikipedia.org/wiki?curid=2149120", "title": "V\u00e9gegyh\u00e1za", "text": "V\u00e9gegyh\u00e1za \u00e8 un comune dell'Ungheria di 1.606 abitanti (dati 2001) . \u00c8 situato nella provincia di B\u00e9k\u00e9s."}
{"id": "2149121", "revid": "21025558", "url": "https://it.wikipedia.org/wiki?curid=2149121", "title": "Il problema finale", "text": ""}
{"id": "2149123", "revid": "290948", "url": "https://it.wikipedia.org/wiki?curid=2149123", "title": "Acciaio damasco", "text": ""}
{"id": "2149125", "revid": "290948", "url": "https://it.wikipedia.org/wiki?curid=2149125", "title": "Acciaio damascato", "text": ""}
{"id": "2149126", "revid": "767487", "url": "https://it.wikipedia.org/wiki?curid=2149126", "title": "Zsad\u00e1ny", "text": "Zsad\u00e1ny \u00e8 un comune dell'Ungheria di 1.807 abitanti (dati 2001). \u00c8 situato nella provincia di B\u00e9k\u00e9s. "}
{"id": "2149128", "revid": "165042", "url": "https://it.wikipedia.org/wiki?curid=2149128", "title": "Forno di pudellaggio", "text": ""}
{"id": "2149129", "revid": "1869172", "url": "https://it.wikipedia.org/wiki?curid=2149129", "title": "Battonya", "text": "Battonya (in rumeno \"B\u0103tania\", in serbo \"\u0411\u0430\u0442\u0430\u045a\u0430\") \u00e8 una citt\u00e0 dell'Ungheria di 6.747 abitanti (dati 2009).\n\u00c8 situato nella provincia di B\u00e9k\u00e9s.\nStoria.\nIl territorio comunale \u00e8 abitato fin dall'epoca antica ed \u00e8 menzionalto per la prima volta in un documento ufficiale nel 1340. La progettazione del centro cittadino risale al 1808.\nSociet\u00e0.\nEvoluzione demografica.\nSecondo i dati del censimento 2001 il 93,8% degli abitanti \u00e8 di etnia ungherese, con minoranze rumene e serbe"}
{"id": "2149131", "revid": "640277", "url": "https://it.wikipedia.org/wiki?curid=2149131", "title": "HD 179949", "text": "HD 179949, o Gumala, \u00e8 una stella bianco-gialla di sequenza principale della Costellazione del Sagittario distante circa 90 anni luce dal sistema solare.\nOsservazione.\nAvendo una magnitudine apparente pari a +6,25, non \u00e8 visibile ad occhio nudo, se non in condizioni atmosferiche ottimali:per osservarla \u00e8 sufficiente un binocolo 7\u00d750.\nGrazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nSi tratta di una stella bianco gialla di sequenza principale (che quindi sta fondendo idrogeno nel suo nucleo trasformandolo in elio tramite la fusione nucleare) che possiede il doppio della luminosit\u00e0 solare e il 18% in pi\u00f9 della sua massa; la temperatura superficiale \u00e8 di , mentre la velocit\u00e0 radiale negativa indica che la stella si sta avvicinando al Sistema Solare.\nPianeta.\nL'unico pianeta conosciuto che gli orbita attorno \u00e8 HD 179949 b, scoperto nel 2000 con il metodo della velocit\u00e0 radiale della stella madre. Il pianeta ha una massa paragonabile a quella di Giove, ma orbita ad appena di distanza dalla stella madre ed \u00e8 quindi considerato un pianeta gioviano caldo."}
{"id": "2149132", "revid": "1305772", "url": "https://it.wikipedia.org/wiki?curid=2149132", "title": "Bergamelli", "text": ""}
{"id": "2149135", "revid": "767487", "url": "https://it.wikipedia.org/wiki?curid=2149135", "title": "The Times of Harvey Milk", "text": "The Times of Harvey Milk \u00e8 un documentario del 1984 scritto e diretto da Rob Epstein, vincitore dell'Oscar al miglior documentario.\nTrama.\nIl documentario ripercorre la vita e la carriera politica di Harvey Milk, primo consigliere dichiaratamente gay eletto a San Francisco. Tramite filmati, interviste e ricordi, Epstein ripercorre le tappe pi\u00f9 significative della vita di Milk, fino a quando fu assassinato, assieme al sindaco George Moscone, dall'ex consigliere comunale Dan White, nel novembre del 1978.\nFilm analoghi.\nNel 2008 \u00e8 stato girato da Gus Van Sant \"Milk\", un film biografico sulla vita di Harvey Milk (interpretato da Sean Penn), sulla sua candidatura come consigliere comunale di San Francisco e sul suo coraggioso incitamento al movimento di liberazione omosessuale, il quale ha ottenuto 8 candidature ai Premi Oscar 2009, vincendone 2 per il miglior attore protagonista a Sean Penn e la migliore sceneggiatura originale a Dustin Lance Black. Nel film ricompaiono interviste e filmati del documentario.\nRiconoscimenti.\nNel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America."}
{"id": "2149136", "revid": "71433", "url": "https://it.wikipedia.org/wiki?curid=2149136", "title": "The times of Harvey Milk", "text": ""}
{"id": "2149137", "revid": "287204", "url": "https://it.wikipedia.org/wiki?curid=2149137", "title": "Fu\u00dfballclub Lustenau 1907", "text": "Il Fu\u00dfballclub Lustenau 1907, detto anche semplicemente \"FC Lustenau\", \u00e8 una societ\u00e0 calcistica austriaca con sede nella citt\u00e0 di Lustenau, in Vorarlberg.\nDalla stagione 2013-2014 la squadra, abbandonato lo statuto professionistico, milita nella 2. Landesklasse, la quarta divisione del campionato della Vorarlberger Fu\u00dfball-Verband, nonch\u00e9 settima su scala nazionale.\nIl pi\u00f9 grande giocatore della storia del Lustenau fu Ernst K\u00fcnz, medaglia d'argento con la Nazionale austriaca alle Olimpiadi 1936.\nStoria.\nLa prima societ\u00e0 del Vorarlberg.\nIl fondatore fu lo svizzero Emil Br\u00fcschweiler, proveniente da Romanshorn, impiegato nella societ\u00e0 tessile \"Eduard Alge und Co.\", il quale propose ai suoi colleghi la fondazione di una societ\u00e0 calcistica. E cos\u00ec, il 20 settembre 1907 al \"Gasthof zur Sonne\", soci dissidenti del preesistente Turnverein Lustenau venne fondato il Fu\u00dfballclub Lustenau 1907, il primo club calcistico del Vorarlberg. Molti dei soci del nuovo club erano ex-ginnasti del Turnverein, alcuni dei quali erano gi\u00e0 venuti a contatto col calcio durante esperienze professionali nel Regno Unito e, sotto la guida di Karl Boesch, avevano creato la sezione calcistica in seno al Turnverein, la quale per\u00f2 gioc\u00f2 soltanto partite amichevoli contro club svizzeri e tedeschi nella zona intorno al Bodensee, perch\u00e9 nel Vorarlberg austriaco non esistevano altre squadre calcistiche. I primi avversari provenivano da Stachen, Costanza, Friedrichshafen e Rheineck. Il favore accordato al calcio a discapito delle altre discipline ginniche port\u00f2 ben presto alla scissione, dalla quale nacque il nuovo club, il primo a carattere esclusivamente calcistico.\nDa allora, lo sviluppo del calcio nel Vorarlberg fu prorompente. Nel 1913 venne fondato il Dornbirn, nel 1914 il Turnerbund Lustenau. Solo lo scoppio della prima guerra mondiale segn\u00f2 una battuta d'arresto nell'evoluzione calcistica del land. Subito dopo la fine del conflitto, tuttavia, l'attivit\u00e0 riprese prontamente, con la fondazione di Schwarz-Wei\u00df Bregenz e Bludenz nel 1919. E grazie all'aumentato numero di formazioni esistenti, nel 1920 venne costituita la Vorarlberger Fu\u00dfball-Verband, che organizz\u00f2 prontamente un campionato per i club membri.\nNegli anni venti il Lustenau fu la principale potenza calcistica locale, collezion\u00f2 titoli e coppe regionali in serie e in due occasioni (1929 e 1937) fu vicecampione amatoriale d'Austria.\nIl secondo dopoguerra.\nInterrotta nuovamente l'attivit\u00e0 con la seconda guerra mondiale, il club cambia nome in Sportclub Rapid Lustenau nel 1945, per poi riassumere dopo due anni l'originale denominazione. Negli anni cinquanta fu presenza stabile nell'Arlbergliga, secondo livello del campionato austriaco dietro la Staatsliga A. In due occasioni, nel 1957-1958 e 1958-1959, arriv\u00f2 a disputare lo spareggio per la promozione nella massima serie, venendo sconfitta in entrambi i casi dall'Austria Salisburgo.\nDopo un lungo periodo di anonimato, nel 2000-2001 il club ottenne la promozione in Erste Liga, impresa bissata - dopo una momentanea retrocessione - nel 2005-2006, con un record di 27 vittorie e 3 pareggi su 30 partite nella Regionalliga West. Dalla stagione 2006-2007 milita in Erste Liga, dove si \u00e8 classificata al 4\u00ba posto nel 2008, miglior risultato di sempre. Dal 2002 al 2008 la squadra \u00e8 stata sotto la guida sportiva di Eric Orie, olandese, ex-calciatore con Austria Vienna e M\u00f6dling negli anni novanta e dal 1998 al 2002 giocatore del Lustenau. Nell'autunno 2008 \u00e8 stato sostituito dal croato Nenad Bjelica, con il quale la squadra ottiene la permanenza in Erste Liga. Nel 2009-2010 il club finisce la stagione al 5\u00ba posto, mentre nella stagione successiva \u00e8 7\u00b0 e, nel 2011-2012, 9\u00b0. La squadra avrebbe dovuto disputare lo spareggio contro la vincitrice della Regionalliga Mitte ma, a causa del ritiro della licenza professionistica al LASK Linz, ha conservato il posto in Erste Liga per la stagione 2012-2013.\nL'estate del 2012 \u00e8 stata caratterizzata da due episodi che hanno colpito il club: l'inchiesta della \u00d6sterreichische Fu\u00dfball-Bundesliga sul rilascio della licenza professionistica al Lustenau, archiviata il 12 luglio senza procedimento a carico del club e l'annuncio, il 3 agosto successivo, dell'apertura di un'inchiesta a carico del presidente Sperger, accusato dal procuratore federale di Feldkirch di frode aggravata e riciclaggio di denaro. Il 6 gennaio 2013 Damir Canadi lascia la panchina del club, sostituito da Daniel Madlener il quale viene annunciato il 9 gennaio in conferenza stampa. Il nuovo allenatore ha firmato un contratto fino a giugno 2013. Nello stesso periodo, il presidente Sperger annuncia un probabile ritorno al dilettantismo, gi\u00e0 dalla stagione 2013-2014.\nA fine stagione il club, ottavo in graduatoria, abbandona ufficialmente il professionismo e riparte dai campionati regionali. Nel 2013-2014 il Lustenau \u00e8 impegnato nel campionato di 2. Landesklasse."}
{"id": "2149138", "revid": "181699", "url": "https://it.wikipedia.org/wiki?curid=2149138", "title": "B\u00e9k\u00e9s", "text": "B\u00e9k\u00e9s (in slovacco: \"B\u00e9k\u00e9\u0161\", in romeno: \"Bichi\u0219\") \u00e8 una citt\u00e0 dell'Ungheria di 20.465 abitanti (dati 2009). \u00c8 situato nella provincia di B\u00e9k\u00e9sa da B\u00e9k\u00e9scsaba e 190\u00a0km a est di Budapest.\nStoria.\nCome testimoniato da ritrovamenti archeologici, il territorio \u00e8 abitato fin dal neolitico. Sede della contea nel 1200, i terreni erano propriet\u00e0 della famiglia Mar\u00f3thi. Nel 1566 fu conquistata dalle truppe dell'Impero Ottomano.\nUn impulso all'espansione della citt\u00e0 fu dato alla fine del XIX secolo.\nSociet\u00e0.\nEvoluzione demografica.\nSecondo i dati del censimento 2001 il 95,8% degli abitanti \u00e8 di etnia ungherese, il 2,9% di etnia rom."}
{"id": "2149140", "revid": "228587", "url": "https://it.wikipedia.org/wiki?curid=2149140", "title": "Area metropolitana di Kansas City", "text": "L'area metropolitana di Kansas City (Kansas City Metropolitan Area) \u00e8 un'area metropolitana comprendente quindici contee localizzate intorno alla citt\u00e0 di Kansas City. \u00c8 situata alla confluenza dei fiumi Kansas e Missouri, a cavallo del confine tra gli Stati del Missouri e del Kansas. Nel 2018 la sua popolazione \u00e8 stata stimata in 2.143.651 abitanti. \n\u00c8 la seconda area metropolitana del Missouri e la pi\u00f9 grande considerando la parte localizzata nel Kansas, anche se l'area metropolitana di Wichita \u00e8 la pi\u00f9 grande area metropolitana interamente localizzata nel Kansas. \nLe citt\u00e0 satellite con oltre 100.000 abitanti sono Independence (nel Missouri), Kansas City, Olathe e Overland Park (nel Kansas)."}
{"id": "2149142", "revid": "115751", "url": "https://it.wikipedia.org/wiki?curid=2149142", "title": "Giochi Panamericani del 1999", "text": ""}
{"id": "2149144", "revid": "123071692", "url": "https://it.wikipedia.org/wiki?curid=2149144", "title": "Discogs", "text": "Discogs (abbreviazione del termine \"discographies\", discografie in lingua inglese) \u00e8 un sito web e database contenente informazioni riguardanti le registrazioni audio commerciali, promozionali, bootleg o appartenenti a off-label.\nI server di Discogs, ospitati dal dominio Discogs.com, sono posseduti dalla Zink Media, Inc (a Portland, nell'Oregon). Sebbene le liste presenti nel sito siano suddivise per categorie, esso \u00e8 noto per essere uno dei pi\u00f9 grandi database dedicati alla musica elettronica, nonch\u00e9 uno dei pi\u00f9 forniti di musica pubblicata in formato vinile.\nNel 2019 Discogs contiene di musicisti, etichette discografiche, e account degli utenti.\nStoria.\nOriginalmente concepito per essere un database dedicato alla musica elettronica, Discogs.com venne creato durante il mese di agosto 2000 (ma reso pubblico nel settembre dello stesso anno) dal disc jockey Kevin Lewandowski.\nNel 2003 il sito venne completamente rimaneggiato, e inizi\u00f2, a partire dal gennaio 2004, a dedicare sezioni ad altri generi, partendo dall'hip hop. Durante gli anni seguenti il sito inizi\u00f2 a incorporare un sempre maggiore numero di generi musicali fino a includerli tutti.\nNel 2004 venne dichiarato dal sito stesso che a esso erano associati contributori e presentava pubblicazioni.\nNel corso degli anni, Discogs \u00e8 divenuto anche un marketplace nel quale i venditori di cd, musicassette, dischi in vinile ed altri supporti musicali possono mettere in vendita i propri articoli. Non sono previsti costi per l'inserimento di un articolo in vendita, ma \u00e8 prevista una commissione dell'8% su ogni ordine. Questo fattore se da un lato ha cambiato l'originaria natura del sito - partito come solo database di discografie - dall'altro ne ha arricchito notevolmente i contenuti: i venditori, tra cui anche artisti ed etichette discografiche indipendenti, sono motivati ad inserire nuovi titoli in database, per poi poterli vendere. Su Discogs \u00e8 possibile anche trovare dischi da collezione venduti per migliaia di dollari: il record appartiene a una copia stampata in Canada di The Black Album di Prince, venduta nel 2018 per dollari. Il record precedente era di dollari, per una copia promozionale dello stesso album di Prince.\nDurante il mese di agosto 2007, divenne accessibile tramite un API (Application programming interface) basato su un sistema Representational State Transfer, e venne emanata una circolare che non permetteva pi\u00f9 a nessuno di \"manipolare\" le fonti del sito. Prima che avvenissero questi cambiamenti, i dati di Discogs erano accessibili tramite un'interfaccia HTML, ed erano visibili soltanto adoperando dei browser. Oggi l'interfaccia HTML rimane la sola via che permette di modificare i dati di Discogs.\nDurante il 7 giugno 2011 venne distribuita una nuova versione dell'API del sito, mentre durante il mese di dicembre dello stesso anno venne riaggiornata."}
{"id": "2149145", "revid": "115751", "url": "https://it.wikipedia.org/wiki?curid=2149145", "title": "Giochi Panamericani del 1995", "text": ""}
{"id": "2149147", "revid": "247933", "url": "https://it.wikipedia.org/wiki?curid=2149147", "title": "Area Metropolitana di Kansas City", "text": ""}
{"id": "2149148", "revid": "110157", "url": "https://it.wikipedia.org/wiki?curid=2149148", "title": "Csorv\u00e1s", "text": "Csorv\u00e1s \u00e8 una citt\u00e0 dell'Ungheria di 5.738 abitanti (dati 2009). \u00c8 situata nella provincia di B\u00e9k\u00e9s. \nSociet\u00e0.\nEvoluzione demografica.\nSecondo i dati del censimento 2001 il 96,4% degli abitanti \u00e8 di etnia ungherese."}
{"id": "2149150", "revid": "124822954", "url": "https://it.wikipedia.org/wiki?curid=2149150", "title": "Michel Vaillant - Tute, caschi e velocit\u00e0", "text": "Michel Vaillant - Tute, caschi e velocit\u00e0 (\"Michel Vaillant\") \u00e8 una serie di disegni animati, ispirata all'omonimo personaggio dei fumetti, in 65 episodi di 26 minuti prodotti da La Cinq e usciti in Europa e negli USA. In Italia \u00e8 stata trasmessa da Canale 5 nel 1992."}
{"id": "2149154", "revid": "115751", "url": "https://it.wikipedia.org/wiki?curid=2149154", "title": "IV Giochi Panamericani", "text": ""}
{"id": "2149159", "revid": "121018813", "url": "https://it.wikipedia.org/wiki?curid=2149159", "title": "Micah Alberti", "text": "Ha recitato nella soap opera statunitense \"All my children\", nel film \"8 Simple Rules\", nel telefilm \"Smallville\" in \"\", nella fiction \"Doc West\" e in \"Wildfire\"\nHa inoltre recitato nel film \"American Pie - Band Camp\". "}
{"id": "2149161", "revid": "124027396", "url": "https://it.wikipedia.org/wiki?curid=2149161", "title": "Reti Amiche", "text": "Il progetto Reti Amiche \u00e8 stata un'iniziativa del Dipartimento della funzione pubblica, voluta dall'ex ministro Renato Brunetta facente parte del governo Berlusconi IV. Il progetto, \u00e8 nato con lo scopo di facilitare l'accesso dei cittadini italiani alla pubblica amministrazione, e per ridurre i tempi di attesa necessari per usufruire dei servizi richiesti.\nLa rete \u00e8 costituita da vari punti di accesso (tabaccherie, filiali di Poste Italiane, caserme, ecc.) stabiliti grazie alla collaborazione tra Stato e privati che dispongono di reti informatiche."}
{"id": "2149166", "revid": "300067", "url": "https://it.wikipedia.org/wiki?curid=2149166", "title": "Adia Barnes", "text": "Guardia-ala di 180 cm per 75 kg, ha giocato nella WNBA con Sacramento, Minnesota, Cleveland, Seattle e Houston e in Serie A1 italiana con Napoli, Priolo e Pozzuoli.\n\u00c8 stata la prima cestista ad essere introdotta nella \"Hall of Fame\" dell'Universit\u00e0 dell'Arizona.\nCarriera.\nNella NCAA.\nHa studiato all'Universit\u00e0 dell'Arizona e ha quindi giocato nella NCAA. Nel 1998 \u00e8 stata la giocatrice dell'anno nella Pacific Ten Conference e migliore marcatrice con una media di 21,9 punti a partita.\nNella WNBA.\nAl Draft WNBA del 1998 \u00e8 stata la 32\u00aa scelta (quarto giro) delle Sacramento Monarchs. La sua carriera in WNBA \u00e8 durata otto stagioni, di cui l'ultima senza presenze in campo. \u00c8 stata ingaggiata all'Expansion Draft del 1999 dalle Minnesota Lynx come settima scelta del primo turno, gi\u00e0 il 27 ottobre ha lasciato Minneapolis per trasferirsi con Tonya Edwards e Trisha Fallon alle Phoenix Mercury in cambio di Marlies Askamp, Angela Aycock e Kristi Harrower.\nTagliata il 28 maggio 2000, \u00e8 stata presa come \"free agent\" dalle Cleveland Rockers, che a loro volta l'hanno tagliata il 16 giugno 2001. Il 25 aprile 2002 \u00e8 tornata nel campionato professionistico statunitense con le Seattle Storm, con cui \u00e8 rimasta tre stagioni. La sua ultima esperienza \u00e8 stata con le Houston Comets nel 2006, ma non ha disputato alcuna partita.\nIl suo record di punti \u00e8 del 16 agosto 1998, quando ne ha realizzati 24 in casa delle Phoenix Mercury. Il 9 agosto 2002, invece, ha stabilito il suo record ai rimbalzi, con 10 contro le Portland Fire.\nNei campionati europei.\nLa sua prima esperienza europea \u00e8 del 2000, quando ha giocato con la Dinamo Kiev nel campionato ucraino e nella Coppa Ronchetti, in cui ha raggiunto la \"Final Eight\".\nHa poi giocato con il Maccabi Tel Aviv in Israele, con il Mersin B\u00fcy\u00fcksehir Belediye in Turchia, con l'UMMC Ekaterinburg in Russia e con Napoli e Priolo in Italia.\nStatistiche.\nPresenze e punti nei club.\n\"Statistiche aggiornate al 24 luglio 2011\""}
{"id": "2149167", "revid": "436907", "url": "https://it.wikipedia.org/wiki?curid=2149167", "title": "Empty Sky (brano musicale)", "text": "Empty Sky \u00e8 un brano musicale interpretato da Elton John e scritto dallo stesso cantante britannico con testo di Bernie Taupin.\nStruttura del brano.\nProviene dall'omonimo album del 1969 intitolato appunto \"Empty Sky\", del quale \u00e8 la prima traccia. \u00c8 il primo brano del cantautore mai apparso su un suo album, ed \u00e8 anche uno dei suoi pi\u00f9 lunghi, quasi otto minuti e mezzo di durata. La melodia, composta il 7 gennaio del 1969, \u00e8 molto semplice ma non per questo banale: infatti si fa notare, nella intro, Caleb Quaye ai congas, seguito dal pianoforte di Elton (presente anche all'organo) e subito dopo dal basso di Tony Murray. Quaye \u00e8 anche chitarrista in tutto il pezzo; degni di menzione risultano pure Roger Pope alla batteria e alle percussioni e Graham Vickery all'armonica. Non \u00e8 ancora presente la Elton John Band (destinata a formarsi solo alcuni anni dopo; per il momento, Elton lavora con alcuni musicisti noti nel sottobosco musicale inglese dell'epoca). Dopo un assolo di chitarra recante tracce psichedeliche, il volume del brano si abbassa incredibilmente, mettendo in evidenza le particolari capacit\u00e0 vocali di Elton; la melodia sfocia subito, per\u00f2, in un finale, incredibile \"jam\".\nSignificato del testo.\nCome molti testi adolescenziali di Bernie Taupin, anche questo tratta l'argomento della libert\u00e0; \u00e8 possibile notare evidenti segni e parole riconducibili a un preciso tema trattato, un generale senso di \"imprigionamento\" dal quale si ha il desiderio di evadere: il protagonista vorrebbe volare via come un uccello e trovarsi tra la gente. Un testo simile potrebbe essere quello di \"Skyline Pigeon\", ma anche quello di \"The Cage\" rimanda ad una certa \"chiusura\" interiore, cos\u00ec come quello di \"Bad Side of the Moon\" riporta l'inquietudine di Bernie.\nEsibizioni live.\nQuando l'album fu distribuito, Elton esegu\u00ec \"Empty Sky\" in radio solo sporadicamente. Nel 1970 fu poi dimenticata, ma torn\u00f2 alla ribalta nel 1975: John era diventato la pi\u00f9 grande superstar del panorama musicale di allora, e l'album \"Empty Sky\" fu distribuito anche in Canada e negli Stati Uniti dalla MCA Records. Cos\u00ec, nel tour nordamericano del 1975 - 1976, il cantautore britannico torn\u00f2 a suonare il brano, allungando il \"jam\" finale (la canzone durava dai 18 ai 20 minuti). In quel tour suonarono di nuovo con Elton il chitarrista Caleb Quaye e il batterista Roger Pope."}
{"id": "2149172", "revid": "233579", "url": "https://it.wikipedia.org/wiki?curid=2149172", "title": "Notazione vaticana", "text": ""}
{"id": "2149174", "revid": "284938", "url": "https://it.wikipedia.org/wiki?curid=2149174", "title": "Spyro 5", "text": ""}
{"id": "2149177", "revid": "599013", "url": "https://it.wikipedia.org/wiki?curid=2149177", "title": "Ren\u00e9 Sim\u00f5es", "text": "Carriera.\nGli inizi.\nDopo aver iniziato la carriera di calciatore ed aver militato nei settori giovanili di S\u00e3o Crist\u00f3v\u00e3o, Flamengo e Bonsucesso, decise di intraprendere la carriera di allenatore conseguendo una laurea in educazione fisica. Nel 1976 allen\u00f2 il Vasco da Gama, iniziando cos\u00ec una precoce carriera in Brasile, per poi trasferirsi negli Emirati Arabi Uniti, alla guida dell'Al-Qadsia, che allen\u00f2 fino al 1985. Nello stesso anno torn\u00f2 in patria allen\u00f2 il Mesquita nello Stato di Rio de Janeiro e la Portuguesa nello stato di San Paolo.\nL'esperienza con il Brasile Under-20.\nNel 1988 fu chiamato alla guida del in vista del Campionato sudamericano di calcio Under-20 1988; vinto il torneo, la squadra si qualific\u00f2 al Campionato mondiale di calcio Under-20 1989, concluso al terzo posto.\nTra Brasile e Qatar.\nNel 1989 torn\u00f2 ad allenare le squadre di club, prima il Bahia e successivamente l'Al-Rayyan in Qatar, con cui vinse il campionato qatariota di calcio e la Coppa del Qatar nel 1990; nel 1991 torn\u00f2 in Brasile, allenando il Ponte Preta per una stagione, prima di tornare nuovamente ad allenare in Qatar. Questa volta per\u00f2 non vinse titoli n\u00e9 con l'Al-Rayyan n\u00e9 con l'Al-Arabi.\nLa nazionale giamaicana.\nNel 1994 fu chiamato dalla federazione calcistica della Giamaica per guidare la nazionale sia alla CONCACAF Gold Cup 1998 che alla qualificazione per il , che si sarebbe tenuto in Francia. Ottenuta la qualificazione al mondiale, la nazionale giamaicana fu la sorpresa della Gold Cup precedendo il nel girone, perdendo 1-0 con gli padroni di casa e finendo al quarto posto, sconfitta un gol di Rom\u00e1rio nella finalina. Giunti a come \"cenerentola\" del torneo, la Giamaica perse il match inaugurale contro la , sub\u00ec cinque reti dall' e, gi\u00e0 eliminata, vinse il primo match della sua storia ai mondiali contro il , grazie alla doppietta di Theodore Whitmore. Nel 2000 Sim\u00f5es guid\u00f2 la nazionale durante la Gold Cup, finendo per\u00f2 eliminato con 0 punti e 0 reti segnate; fu cos\u00ec sollevato dall'incarico di commissario tecnico.\nGli anni 2000.\nNel 2000 allen\u00f2 il Flamengo; nel 2001 prov\u00f2 nuovamente l'avventura alla guida di una nazionale caraibica, stavolta , e nel 2003 assunse l'incarico di commissario tecnico della nazionale di calcio dell'Honduras; nel 2004 allen\u00f2 per un altro periodo in Qatar, guidando l'Al Khor. Nel 2004 guid\u00f2 la Nazionale di calcio femminile del Brasile ad , ottenendo la medaglia d'argento. Dal 2004 al 2006 allen\u00f2 il Vit\u00f3ria di Bahia, vincendo il Campeonato Baiano nel 2005. Nel 2008 riprese la guida della nazionale di calcio della Giamaica da gennaio a settembre, e dal 2 ottobre \u00e8 alla guida del Fluminense; nel 2009 ha firmato per il Coritiba. In seguito allena il Portuguesa, la nazionale costaricana e il Cear\u00e1."}
{"id": "2149181", "revid": "767487", "url": "https://it.wikipedia.org/wiki?curid=2149181", "title": "Ecotossicologia", "text": "Il termine ecotossicologia \u00e8 stato coniato da Ren\u00e9 Truhaut nel 1969, il quale la defin\u00ec come \"la branca della tossicologia che si occupa dello studio degli effetti tossici, causati da inquinanti naturali o sintetici, sui costituenti degli ecosistemi, animali (inclusi gli umani), vegetali e microbi, in un contesto integrale\" (Truhaut, 1977).\nL'ecotossicologia integra i concetti di tossicologia ed ecologia o, come sugger\u00ec Chapman (2002), \"ecologia in presenza di tossici\". Essa mira a quantificare gli effetti dei fattori di stress sulle popolazioni naturali, comunit\u00e0 o ecosistemi. L'ecotossicologia differisce dalla tossicologia ambientale in quanto integra gli effetti dei fattori di stress attraverso tutti i livelli di organizzazione biologica da quello molecolare a intere comunit\u00e0 ed ecosistemi, mentre la tossicologia ambientale si focalizza sugli effetti a livello individuale e inferiore (Maltby &amp; Naylor, 1990). \nScopo ultimo di questo approccio \u00e8 essere in grado di predire gli effetti dell'inquinamento in modo che possano essere identificate le azioni pi\u00f9 efficienti ed efficaci per prevenire o porre rimedio a ogni effetto dannoso. Il biomonitoraggio viene effettuato facendo uso di opportuni indicatori biologici."}
{"id": "2149183", "revid": "110157", "url": "https://it.wikipedia.org/wiki?curid=2149183", "title": "Nearly God", "text": "Nearly God \u00e8 il secondo l'album del musicista e producer inglese Tricky.\nIl disco.\nIl titolo deriva da un'intervista durante la quale Tricky afferm\u00f2:\n\u00c8 stato registrato in tre settimane durante l'estate del 1996, a New York e a Londra, ed egli lo descrisse come \"una collezione di brillanti demo\"."}
{"id": "2149184", "revid": "1656773", "url": "https://it.wikipedia.org/wiki?curid=2149184", "title": "Fievel Toposkovich", "text": "Fievel Toposkovich (\"Fievel Mousekewitz\") \u00e8 un topo immaginario, creato dalla Universal, protagonista di una serie di film e di una serie animata. \u00c8 apparso per la prima volta nel film \"Fievel sbarca in America\", e oltre che in altri film \u00e8 presente anche in una serie TV animata intitolato \"Le avventure di Fievel\".\nCaratteristiche.\nFievel \u00e8 un tenero topolino russo di religione ebraica, che emigra con tutta la famiglia - padre, madre e due sorelle - alla ricerca del \"sogno americano\". Durante il burrascoso sbarco a New York finisce separato dalla propria famiglia e parte alla loro ricerca, incontrando tanti nuovi e preziosi amici tra cui il bislacco ma simpatico gattone Tigre, che diventer\u00e0 suo inseparabile compagno in tutte le sue avventure, nonostante sia un gatto.\nCreazione.\nIl nome del personaggio deriva dal nonno materno del produttore esecutivo del film, il regista Steven Spielberg, che si chiamava Philip Posner, ma il cui nome in yiddish era appunto Fievel. Inizialmente Bluth era perplesso nell'usare il nome \"Fievel\" per il personaggio, in quanto riteneva che potesse sembrare troppo \"alieno\" per il pubblico medio americano e che, a suo dire, avrebbe persino stentato a ricordarselo. Alla fine si \u00e8 optato per mantenere il nome voluto da Spielberg, anche se si \u00e8 raggiunto un compromesso lasciando che il personaggio di Tony chiamasse Fievel col nomignolo americanizzante di \"Filly\". \"Fievel\" \u00e8 la grafia accettata del nome, anche se i titoli di testa utilizzano la forma \"Feivel\", la traslitterazione pi\u00f9 comune del nome yiddish (\u05e4\u05bf\u05f2\u05b7\u05f0\u05dc \"Fayvl\").\nPhillip Glasser, doppiatore originale del personaggio, venne scoperto per caso da Bluth ed il suo staff, che lo sentirono di sfuggita mentre faceva un provino per una pubblicit\u00e0 della Oscar Mayer; Glassner ne riprese poi il ruolo per il suo seguito \"Fievel conquista il West\" (\"An American Tail: Fievel Goes West\", 1991) e per la miniserie televisiva da esso derivato \"Le avventure di Fievel\" (\"Fievel's American Tails\", 1992), a cui per\u00f2 il regista Bluth non volle parteciparvi in entrambi i casi. Per i suoi due seguiti ulteriori, realizzati direttamente per il mercato home-video (ed a cui Bluth ugualmente non partecip\u00f2), \"Fievel - Il tesoro dell'isola di Manhattan\" (\"An American Tail: The Treasure of Manhattan Island\", 1998) e \"Fievel - Il mistero del mostro della notte\" (\"An American Tail: The Mystery of the Night Monster\", 1999), viene invece sostituito da Thomas Dekker.\nAccoglienza ed eredit\u00e0.\nFievel \u00e8 stato la \"mascotte\" per la societ\u00e0 di produzione e di animazione di Spielberg, la Amblimation, ed \u00e8 apparso nel suo logo di produzione fino alla dissoluzione dello studio nel 1997.\nNel 2000 \u00e8 diventato anche il portavoce ufficiale dei bambini per l'UNICEF, e il responsabile di comunicazione dell'organizzazione Craig Kornblau ha sottolineato che \"Fievel Mousekewitz \u00e8 un personaggio popolare e accattivante per i bambini in tutto il mondo\", e \"le sue esperienze di immigrazione riflettono le avventure e i trionfi di tutte le culture e dei loro figli\".\nFievel Toposkovich \u00e8 stato accolto molto positivamente dalla critica. La rivista inglese \"Empire\" lo ha collocato al 43\u00ba posto della sua lista dei 50 migliori personaggi dei cartoni animati della storia."}
{"id": "2149189", "revid": "729019", "url": "https://it.wikipedia.org/wiki?curid=2149189", "title": "Fairey Fox", "text": "Il Fairey Fox era un bombardiere leggero biplano biposto prodotto dall'azienda britannica Fairey Aviation Company Limited e successivamente nella sua succursale belga Fairey Aviation dalla met\u00e0 anni venti fino alla fine degli anni trenta.\nImpiego operativo.\nIl Fox venne assegnato al No. 12 Squadron della Royal Air Force mentre la belga A\u00e9ronautique Militaire/Militair Vliegwezen oper\u00f2 con i modelli prodotti su licenza nel territorio nazionale. Il Per\u00f9 acquist\u00f2 sei esemplari della versione Mk IV nel 1933 come conseguenza della guerra colombo-peruviana. Durante lo scontro si rese infatti necessario rinnovare ed integrare la flotta del Cuerpo Aeron\u00e1utico del Per\u00fa ma i Fox non vennero impiegati in operazioni belliche che durante la Guerra Ecuadoriano\u2013Peruviana tra il 1941 ed il 1942."}
{"id": "2149190", "revid": "1048993", "url": "https://it.wikipedia.org/wiki?curid=2149190", "title": "Brandon Boyce", "text": "Biografia.\nBoyce inizia a lavorare nel mondo dello spettacolo gi\u00e0 dall'et\u00e0 di 10 anni, comparendo in numerosi spettacoli teatrali e televisivi. A partire dal [988 inizia una collaborazione con il regista Bryan Singer, inizialmente recita in due suoi lavori, il cortometraggio \"Lion's Den\" e il film \"Public Access\". Nel 1998, sempre Singer, realizza la sua prima sceneggiatura \"L'allievo\", adattando per il grande schermo il racconto di Stephen King \"Un ragazzo sveglio\".\nNegli anni seguenti continua a scrivere per il cinema, sue sono le sceneggiature dei film \"Appuntamento a Wicker Park\" di Paul McGuigan e \"Venom\" di Jim Gillespie. Dopo un lungo periodo di pausa, nel 2008 torna alla recitazione, ottenendo un ruolo in \"Milk\" di Gus Van Sant. Boyce ha scritto diversi racconti e saggi sotto pseudonimo, pubblicati bimestralmente su una rubrica online."}
{"id": "2149191", "revid": "3115", "url": "https://it.wikipedia.org/wiki?curid=2149191", "title": "Area metropolitana di Beaumont-Port Arthur", "text": "L'area metropolitana di Beaumont-Port Arthur, come viene definito dallo United States Census Bureau, \u00e8 un'area che comprende quattro contee del Texas sud-orientale, nello Stato del Texas. L'area metropolitana condivide confini con l'area metropolitana di Houston-The Woodlands-Sugar Land ad ovest e l'area metropolitana di Lake Charles ad est. L'area \u00e8 anche nota come Golden Triangle. \"Golden\" si riferisce alla ricchezza proveniente dal pozzo petrolifero di Spindletop nei pressi di Beaumont nel 1901 e \"Triangle\" si riferisce all'area tra le citt\u00e0 di Beaumont, Port Arthur, ed Orange. Secondo il censimento del 2000, la sua popolazione \u00e8 di 385\u00a0090 abitanti (anche se il censimento del 2010 riportava 388\u00a0745 abitanti). La contea di Newton \u00e8 stata aggiunta all'area metropolitana nella delimitazione di febbraio del 2013 (OMB Bulletin 13-01). L'aggiunta della contea di Newton aumenta la popolazione del 2010 di 14\u00a0445 abitanti.\nSociet\u00e0.\nEvoluzione demografica.\nSecondo il censimento del 2000, la popolazione era di 385\u00a0090 abitanti.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 68,22% di bianchi, il 24,80% di afroamericani, il 2,09% di nativi americani, l'1,56% di asiatici, lo 0,03% di oceanici, il 3,13% di altre razze, e l'1,35% di due o pi\u00f9 etnie. Ispanici o latinos di qualunque razza erano l'8,01% della popolazione."}
{"id": "2149193", "revid": "111319", "url": "https://it.wikipedia.org/wiki?curid=2149193", "title": "Thomas Malchow", "text": ""}
{"id": "2149197", "revid": "287204", "url": "https://it.wikipedia.org/wiki?curid=2149197", "title": "Lavoslav Ru\u017ei\u010dka", "text": "Biografia.\nNacque a Vukovar, Croazia, (allora facente parte dell'Austria-Ungheria) da Stjepan R\u016f\u017ei\u010dka e Ljubica Sever in una famiglia di artigiani e fattori. Dopo la morte del padre avvenuta nel 1891 si trasfer\u00ec nel paese natale della madre, Osijek, dove comp\u00ec gli studi fino al liceo in scuole di lingua croata dimostrandosi un brillante studente; in quegli anni era particolarmente interessato alla matematica e alla fisica.\nL'iniziale intento di studiare al Politecnico di Zurigo fu scoraggiato dalla complessit\u00e0 degli esami di ammissione, decise cos\u00ec di iscriversi al meno selettivo Karlsruher Institut f\u00fcr Technologie dove inizi\u00f2 il corso di studio nel 1906. Dopo la laurea consegu\u00ec il dottorato come allievo di Hermann Staudinger svolgendo una tesi sui chetoni.\nNel 1912 segu\u00ec Staudinger quando fu chiamato a Zurigo per succedere a Richard Willst\u00e4tter.In Svizzera trov\u00f2 un ambiente ideale per la sua vita e il suo lavoro e difatti acquis\u00ec la cittadinanza svizzera nel 1917. Inizi\u00f2 in quegli anni una intensa attivit\u00e0 di ricerca sia accademica che industriale; difatti per ricevere l'abilitazione alla libera docenza (\"Privatdozent\") occorreva un tirocinio in una azienda. Inizi\u00f2 a collaborare con la fabbrica di profumi \"Haarman &amp; Reimer\" a Holzminden; l\u00ec inizia ad interessarsi di terpeni, un argomento che studier\u00e0 anche in seguito. Nel 1926 ottiene una cattedra di chimica organica all'Universit\u00e0 di Utrecht ma tre anni dopo ritorna all'ETH su invito dello stesso.\nAttivit\u00e0 scientifica.\nNelle sue ricerche nel campo della chimica organica, ha compiuto importanti scoperte sui composti terpenici e sulla composizione di oli essenziali. Nel campo della chimica degli ormoni riusc\u00ec a preparare per sintesi in forma cristallina, il deidroandrosterone in collaborazione con Adolf Friedrich Johann Butenandt; e, partendo dal colesterolo, sintetizz\u00f2 il testosterone in collaborazione con Albert Wettstein, difatti nel 1935 pubblic\u00f2 l'articolo \"Sulla preparazione artificiale dell'ormone testicolare testosterone (androstene-3-one--17-olio)\", che preannunciava la domanda per un brevetto a nome di una famosa industria.\nNel 1939 Ruzicka ha condiviso con Adolf Friedrich Johann Butenandt il Premio Nobel per la chimica."}
{"id": "2149200", "revid": "287204", "url": "https://it.wikipedia.org/wiki?curid=2149200", "title": "Merced (hardware)", "text": "Merced \u00e8 il nome in codice della prima generazione di CPU Itanium sviluppate da Intel insieme a Hewlett Packard con architettura interamente a 64 bit allo scopo di fare concorrenza ai processori RISC DEC Alpha. Tale architettura prende il nome di IA-64, per differenziarsi dalla IA-32 alla base delle altre CPU Intel, Xeon sempre per i server, e Pentium (Pentium 4 compresi i predecessori e Pentium D).\nOriginariamente previsto per il 2000, \u00e8 invece arrivato sul mercato solo a giugno 2001 dopo molti rimandi e alcune smentite che volevano sostenere addirittura l'abbandono del progetto per gli alti costi e le scarse previsioni di rendita.\nCaratteristiche tecniche.\nI primi modelli avevano un clock di 800\u00a0MHz e 733\u00a0MHz con una cache L1 di 32 KB, L2 di 96 KB e quella L3 di 4 MB o 2 MB, a seconda della versione, esterna al die del processore. Venivano integrati in pochissime soluzioni prodotte da Intel e HP, ovviamente, e anche da Dell storica partner di Intel nella fornitura di sistemi completi basati proprio sui processori del colosso di Santa Clara.\nTali macchine erano, per quanto riguardava HP, due server e una workstation, fra cui un server RX9610 a 16 vie (cio\u00e8 16 CPU), mentre per quanto riguardava Dell una workstation PowerEdge 7150 a 4 vie e Big Blue una IntelliStation Z-Pro 6894 a 2 vie. Pi\u00f9 avanti, anche Compaq (poi acquisita dalla stessa HP) si gett\u00f2 nel nuovo business dei PC a 64 bit, mentre Sun Microsystems non ha mostrato nessun interesse verso l'architettura IA-64 di Intel, sostenendo che la sua piattaforma proprietaria Solaris SPARC fosse di gran lunga superiore e collaudata.\nAlti prezzi e basse prestazioni.\nI prezzi dei processori erano esorbitanti, da 1200 $ a 4000 $ a fronte di prestazioni decisamente deludenti. In ambito IA-64 otteneva prestazioni simili ad un equivalente processore x86 di pari clock che eseguiva la stessa applicazione compilata per\u00f2 per una cpu x86. In emulazione x86 invece la velocit\u00e0 di esecuzione era pari a 1/8 di quella di un processore tradizionale.\nAlcuni motivi del fallimento di Merced.\nUno dei principali motivi delle scarse prestazioni di Merced \u00e8 imputabile all'altissima latenza della memoria cache di terzo livello. Gli ingegneri Intel speravano che l'elevata banda passante di Merced avrebbe sopperito a tale latenza, ma i fatti hanno dimostrato che si sbagliavano di grosso, infatti tale latenza era troppo alta (a causa del fatto che la cache non era integrata sul die del processore ma esterna ad esso) tanto che le sue prestazioni non erano poi cos\u00ec diverse da quella della RAM del sistema. Con le cache L1 ed L2 relativamente piccole, questo comportava un sovraccarico del bus principale dato che le istruzioni compilate per l'architettura IA-64 occupano maggiore spazio delle equivalenti istruzioni x86, provocando una rapida saturazione della cache e il conseguente continuo scambio di informazioni con quella L3 e la memoria principale, come detto notevolmente pi\u00f9 lente.\nTutto questo veniva solo in parte mitigato dalla frequenza del BUS pari a 266\u00a0MHz, comparabile con gli Athlon del tempo, ma pi\u00f9 lento del 33% rispetto a quello utilizzato dai contemporanei Pentium 4. Tutto questo era amplificato dal fatto che il processore Itanium era stato progettato espressamente per sistemi multiprocessore dove quindi il BUS veniva condiviso. La scarsa velocit\u00e0 del clock non ha certo aiutato a compensare tutti questi problemi.\nForse se Merced fosse arrivato prima....\nI continui ritardi cui \u00e8 stato soggetto hanno poi comportato che fosse \"fuori tempo\", ovvero il progetto sarebbe forse stato competitivo se fosse uscito nei tempi previsti, ma a causa del rapido sviluppo di questo mondo, ormai i tempi erano passati.\nQualcuno ha malignamente rinominato Itanium in \"Itanic\", riferendosi scherzosamente all'altrettanto sfortunato transatlantico Titanic.\nRecentemente inoltre, Microsoft ha annunciato la cessazione dello sviluppo delle versioni per workstation dei suoi sistemi operativi, continuando solo quelli in ambito server, limitando ulteriormente la diffusione di tale processore. Il supporto per le workstation continua comunque da parte di Linux."}
{"id": "2149201", "revid": "339392", "url": "https://it.wikipedia.org/wiki?curid=2149201", "title": "Area Metropolitana Beaumont\u2013Port Arthur", "text": ""}
{"id": "2149202", "revid": "118596009", "url": "https://it.wikipedia.org/wiki?curid=2149202", "title": "Sartana", "text": "Sartana \u00e8 un personaggio immaginario protagonista di molti lungometraggi cinematografici di genere western all'italiana negli anni sessanta e settanta e di una serie a fumetti.\nPersonaggio.\nIl personaggio esord\u00ec nel film \"1000 dollari sul nero\", trasposizione cinematografica di un'opera giovanile di Vittorio Salerno dalla quale venne tratto il soggetto e la sceneggiatura scritta dallo stesso Salerno insieme a Ernesto Gastaldi. Dopo questo primo film, il personaggio venne impiegato da diversi registi in molti altri film western. Il nome del personaggio venne ideato sempre da Salerno fondendo i nomi del filosofo Jean-Paul Sartre, del generale messicano Sant'Anna, di Satana e dell'ananas, frutto molto amato dal regista. Nel primo film veniva chiamato \"El generale Sartana\".\nInterpreti.\nGianni Garko \u00e8 stato il principale interprete di Sartana, impersonandolo in cinque film, mentre George Hilton in un solo film. Il produttore aggiunse lo stesso nome per il personaggio di Garko in \"...Se incontri Sartana prega per la tua morte\". Il regista Gianfranco Parolini (Frank Kramer) ide\u00f2 tutto il look e lo stile di Sartana, dal suo armamento agli altri gadget. Un'altra caratteristica distintiva di Sartana \u00e8 il cavallo bianco che va in contrasto con gli indumenti neri del cavaliere.\nGianni Garko e George Hilton interpretarono alcuni personaggi molto simili a Sartana in film sempre diretti da Giuliano Carnimeo: Camposanto (in \"Gli fumavano le Colt... lo chiamavano Camposanto\"), Alleluja (in \"Testa t'ammazzo, croce... sei morto. Mi chiamano Alleluja\" e in \"Il West ti va stretto, amico... \u00e8 arrivato Alleluja\"), Spirito Santo (\"Uomo avvisato mezzo ammazzato... parola di Spirito Santo\") e Tresette (in \"Lo chiamavano Tresette... giocava sempre col morto\" e \"Di Tresette ce n'\u00e8 uno, tutti gli altri son nessuno\").\nAltri media.\nIn Italia il personaggio ebbe una trasposizione a fumetti, scritta da Giorgio Pedrazzi, disegnata da Mario Pedrazzi, Domenico Mirabella e dallo Studiosette, ed edita da vari editori dal 1971 al 1974."}
{"id": "2149205", "revid": "1718925", "url": "https://it.wikipedia.org/wiki?curid=2149205", "title": "Attilio Mauro Caproni", "text": "Medaglia d'oro per i benemeriti della scuola e della cultura e dell'arte 2004.\nBiografia.\nNel 2002 ha fondato la rivista \"Bibliotheca\" che ha diretto con Alfredo Serrai. Fa inoltre parte del Comitato di direzione di \"Culture del testo e del documento\". Per le Edizioni Sylvestre Bonnard cura la collana Studi Bibliografici. Nel 2004 ha curato, insieme ad Ugo Rozzo, per la casa editrice Forum il libro dedicato alla memoria di Enzo Bottasso, \"\u00abLa filosofia del bibliotecario\u00bb e altri scritti\" e la raccolta di contributi di Leopoldo Cassese, \"Teorica e metodologia. Scritti editi e inediti di paleografia, diplomatica, archivistica e biblioteconomia\" (Pietro Laveglia editore, Salerno, 1980).\nAutore di numerosi studi tra cui \"L'inquietudine del sapere\" (Sylvestre Bonnard, 2007) e \"I pensieri dentro le parole\" (Vecchiarelli, 2008).\nFiglio del poeta Giorgio Caproni, ha interpretato se stesso nel docufiction \"Statale 45 - Io, Giorgio Caproni\", il film di Fabrizio Lo Presti sulla vita del poeta."}
{"id": "2149208", "revid": "125218524", "url": "https://it.wikipedia.org/wiki?curid=2149208", "title": "Pastrano", "text": "Il pastrano (da \"palli\u00e0strum\", peggiorativo di \"p\u00e0llium\", che vuol dire \"p\u00e0llio\") \u00e8 un mantello di tessuto grossolano, un tempo indossato dai poveri. Era un soprabito ferraiolo, con bottoni, bavero, maniche e pistagna."}
{"id": "2149210", "revid": "287204", "url": "https://it.wikipedia.org/wiki?curid=2149210", "title": "Sportclub Austria Lustenau", "text": "Lo Sportclub Austria Lustenau, detto anche semplicemente \"SC Austria Lustenau\" o solo \"Austria Lustenau\", \u00e8 una squadra calcistica austriaca di Lustenau, citt\u00e0 del \"land\" Vorarlberg.\nLa squadra gioca nella seconda divisione del campionato austriaco di calcio, la Erste Liga.\nStoria.\nGli anni nei campionati regionali.\nFu fondata nel giugno del 1914 come Fu\u00dfballabteilung des Turnerbundes Lustenau (FA Turnerbund Lustenau), era cio\u00e8 la sezione calcio della polisportiva cittadina. Nel 1920 fu tra i membri fondatori della Vorarlberger Fu\u00dfball-Verband e, dieci anni dopo, vinse il primo titolo regionale, a cui segu\u00ec il secondo posto nel campionato amatoriale alle spalle del Kremser. La rivalit\u00e0 con i concittadini del Lustenau 07 era gi\u00e0 in quel periodo molto sentita. Nel 1936 vinse la sua prima coppa del Vorarlberg, quindi l'anno dopo vinse il secondo titolo regionale. Sempre nel 1937, il club modific\u00f2 l'originale denominazione assumendo quella attuale di Sportclub Austria Lustenau.\nDopo la seconda guerra mondiale, i bianco-verdi tornarono a vincere, ottenendo il titolo regionale nel 1945-1946 e nel 1948-1949 (stagione del \"double\" con la coppa regionale) e vincendo la coppa nel 1950-1951 e nel 1957-1958. In questi anni il club si muove tra i campionati regionali, l'Arlbergliga e la Regionalliga, arrivando sino al secondo livello del campionato nazionale.\nNell'agosto del 1965 Austria Lustenau e Dornbirn si uniscono formando lo SVg Lustenau/Dornbirn. Dopo aver disputato la stagione 1965-1966 in Regionalliga, per\u00f2, lo \"spielgemeinshaft\" viene subito dissolto. A seguito di questo episodio i biancoverdi rimarranno a lungo lontani dal calcio delle categorie superiori: nel 1976-1977 e 1977-1978 conquistano il titolo regionale e, nel 1979-1980, il \"double\" campionato-coppa del Vorarlberg.\nL'approdo al professionismo.\nAl termine della stagione 1993-1994 il club \u00e8 campione della Regionalliga West e, con la promozione in 2. Division, sbarca per la prima volta nel calcio professionistico. Dopo alcune buone stagioni, nel torneo 1996-1997 l'Austria Lustenau conquista la storica promozione in Bundesliga, dove rimane per tre stagioni. Dopo aver conquistato due salvezze \"in extremis\" (9\u00ba posto nel 1997-1998 e 1998-1999), nel 1999-2000 retrocede in Erste Liga. Nel 2001 potrebbe festeggiare un pronto ritorno nell'\u00e9lite del calcio austriaco, ma la sconfitta nell'ultima partita contro l'Untersiebenbrunn (1-2) regala al Pasching la promozione in Bundesliga.\nLa finale di coppa.\nDa allora il club milita ininterrottamente in Erste Liga. Il risultato pi\u00f9 importante \u00e8 stato colto nella stagione 2010-2011, quando la squadra ha raggiunto la finale di \u00d6FB-Cup, dove ha perso per 0-2 per mano del Ried. Si \u00e8 trattato della prima finale di \u00d6FB-Cup disputata da un club del Vorarlberg.\nNel 2011-2012 ha concluso il campionato di Erste Liga al 2\u00ba posto, dietro al Wolfsberger.\nStadio.\nL'Austria Lustenau gioca le partite casalinghe al Reichshof, situato in citt\u00e0. Costruito tra il 1952 e il 1953 e rimodernato nel 1997, dispone oggi di posti, di cui al coperto e a sedere e in piedi ( dei quali a loro volta al coperto). Le dimensioni del terreno di gioco sono di 105 x 68 m.\nCaratteristica davvero unica di questo stadio \u00e8 quella di avere una propria cappella sita all'interno, dove i tifosi possono sposarsi e far battezzare i propri bambini. \u00c8 stata consacrata nel mese di marzo 2007.\nLo stadio ha ospitato anche la manifestazione \"Gymnaestrada\" nel 2007.\nRosa 2020-2021.\n\"Aggiornata all'8 ottobre 2020\"\nRosa 2017-2018.\n\"Aggiornata al 6 luglio 2017\"\nTifoseria.\nGemellaggi e rivalit\u00e0.\nInsieme al FC Vorarlberg (\"spielgemeinschaft\" di R\u00e4tia Bludenz e Schwarz-Wei\u00df Bregenz per la stagione 1973-1974), al Dornbirn ed all'Altach, queste sono le uniche squadre della regione ad aver preso parte al massimo campionato nazionale austriaco."}
{"id": "2149211", "revid": "316995", "url": "https://it.wikipedia.org/wiki?curid=2149211", "title": "Adrian Thaws", "text": ""}
{"id": "2149212", "revid": "1048993", "url": "https://it.wikipedia.org/wiki?curid=2149212", "title": "Le avventure di Fievel", "text": "Le avventure di Fievel (\"Fievel's American Tails\") \u00e8 una serie televisiva animata prodotta da Amblin Entertainment, Nelvana e Universal che si ricollega al film \"Fievel conquista il West\".\nEpisodi.\nSono stati prodotti 13 episodi della durata di 24 minuti ciascuno:"}
{"id": "2149215", "revid": "125748314", "url": "https://it.wikipedia.org/wiki?curid=2149215", "title": "Sportklub Nieder\u00f6sterreich Sankt P\u00f6lten", "text": "Lo Sportklub Nieder\u00f6sterreich Sankt P\u00f6lten, detto anche semplicemente St. P\u00f6lten, e fino al 2010 anche \"Sportklub Nieder\u00f6sterreichische Versicherung St. P\u00f6lten\" per motivi di sponsor, \u00e8 una squadra di calcio della citt\u00e0 austriaca di Sankt P\u00f6lten, capoluogo dello stato federato della Bassa Austria (\"Nieder\u00f6sterreich\").\nFondata nel 2000 dalla fusione delle due preesistenti realt\u00e0 calcistiche cittadine, il VSE St. P\u00f6lten e il FCN St. P\u00f6lten, la squadra milita nella prima divisione del campionato austriaco, la Bundesliga, dopo la promozione dalla Erste Liga nel 2015-2016.\nStoria.\nVSE St. P\u00f6lten.\nFondato nel 1920, il club nerazzurro raggiunse i vertici del calcio nazionale negli anni novanta, quando fu promosso in Bundesliga. Era a sua volta nato da una fusione fra tre club: \"BSV Voith\" (squadra della storica azienda \"Voith AG\"), \"FC St. P\u00f6lten\" e \"Sportklub Schwarze Elf\", da cui furono mutuati i colori sociali e l'anno di fondazione. Nel 1986-1987 il club, con la denominazione di \"VSE St. P\u00f6lten-Gablitz\", vinse la Regionalliga Ost e, l'anno dopo, arriv\u00f2 in 1. Division, l'attuale Bundesliga. Nel suo primo anno in massima divisione arriv\u00f2 addirittura a qualificarsi per i \"Meister-Playoff\".\nDopo alcune stagioni alterne, nel 1994 retrocesse in 2. Division e, nel giro di pochi anni, si ritrov\u00f2 di nuovo in Regionalliga. Si arriv\u00f2 cos\u00ec alla fusione con i concittadini del FCN, dando vita nell'estate del 2000 all'attuale club.\nI calciatori pi\u00f9 famosi ad aver militato nel VSE St. P\u00f6lten furono i nazionali austriaci Ernst Aigner, Muhammet Akag\u00fcnd\u00fcz, Walter Schachner e Ivica Vasti\u0107, il nazionale croato Zlatko Kranj\u010dar, la stella argentina Mario Kempes e il campione ungherese Lajos D\u00e9t\u00e1ri.\nStoria attuale.\nLa nuova squadra si iscrive al campionato utilizzando le infrastrutture del FCN St. P\u00f6lten. Nella stagione 2001-2002 riesce a vincere il campionato di Land, approdando in Regionalliga Ost. Dopo cinque stagioni ottiene la promozione in Erste Liga, campionato dove milita attualmente. Nella stagione 2007-2008 riesce a raggiungere le semifinali della \"\u00d6FB-Amateurcup\", la competizione che per quella stagione sostituisce la Coppa d'Austria.\nStadio.\nIl St. P\u00f6lten ha giocato fino al 2012 le partite casalinghe al Voithplatz. Costruito negli anni cinquanta, e ristrutturato nel 2007, ha una capienza di 8.000 spettatori.\nL'amministrazione cittadina ha progettato un nuovo impianto la cui inaugurazione \u00e8 avvenuta il 7 luglio 2012. La nuova NV Arena, capace di 8.000 spettatori, \u00e8 stata inaugurata con un torneo triangolare al quale hanno partecipato i padroni di casa, il Rapid Vienna e lo Sparta Praga.\nStatistiche e record.\nStatistiche nei campionati nazionali.\nTabella aggiornata al 3 novembre 2020.\nStatistiche nelle competizioni UEFA.\nTabella aggiornata al 6 novembre 2020.\nOrganico.\nRosa 2021-2022.\n\"Aggiornata al 16 febbraio 2022.\""}
{"id": "2149217", "revid": "1318658", "url": "https://it.wikipedia.org/wiki?curid=2149217", "title": "Cour Saint-\u00c9milion (metropolitana di Parigi)", "text": "Cour Saint-\u00c9milion \u00e8 una stazione sulla linea 14 della Metropolitana di Parigi, sita nel XII \"arrondissement\" di Parigi.\nLa stazione.\nUbicazione.\nLa stazione \u00e8 situata a sud del parco di Bercy, orientata trasversalmente, prima di attraversare la Senna passando sotto il suo alveo.\nOrigine del nome.\nSaint-\u00c9milion \u00e8 il nome di una denominazione di origine controllata di un vino della regione di Bordeaux. La stazione si trova nella vecchia stazione di stazione di Parigi Bercy, dove arrivavano i treni che trasportavano i vini dal sud della Francia.\nStoria.\nLa stazione venne aperta il 15 ottobre 1998 assieme al primo tratto della linea 14 Madeleine - Biblioth\u00e8que."}
{"id": "2149222", "revid": "163117", "url": "https://it.wikipedia.org/wiki?curid=2149222", "title": "Una follia", "text": "Una follia, conosciuta anche con il titolo \"Il ritratto parlante\" o \"La folia di carnovale\", \u00e8 una farsa in un atto di Gaetano Donizetti, su libretto di Bartolomeo Merelli, composta in meno di un mese alla fine del 1818 e rappresentata per la prima volta al Teatro San Luca di Venezia il 17 dicembre 1818.\nGrazie alla buona accoglienza riservata a \"Enrico di Borgogna\", il giovane compositore e il suo librettista ebbero subito dall'impresario Paolo Zancla la commissione per una nuova opera, che approntarono in tutta fretta. Per il soggetto Merelli si ispir\u00f2 a un lavoro di Andrea Leone Tottola per il musicista Giacomo Cordella (\"Una follia\", Napoli, 1813).\nSia il libretto sia la partitura sono per\u00f2 andati perduti dopo il 1818: rimangono solamente otto battute della musica, che Donizetti incorpor\u00f2 nel florilegio di motivi tratti dalle sue opere dedicato alla sua promessa sposa, Virginia Vasselli. Si tratta della prima prova del compositore con il genere comico.\nSecondo Merelli l'opera fu un successo, ma l'unica recensione conosciuta, apparsa sul \"Nuovo osservatore veneziano\" il 24 dicembre, \u00e8 pi\u00f9 cauta: \"Si osserv\u00f2 che la parte cantabile non risalta gran fatto; convien dire che ci\u00f2 siasi fatto avvedutamente dal giovine maestro, a cui la necessit\u00e0 pu\u00f2 questa volta servirgli di scusa. Gli applausi, che riscossero i suoi lavori in questa citt\u00e0, gli servano d'incoraggiamento nel proseguire l'incominciata carriera; ma non lo illudano\"."}
{"id": "2149223", "revid": "547034", "url": "https://it.wikipedia.org/wiki?curid=2149223", "title": "Roger Abravanel", "text": "Biografia.\nNasce in Libia nel 1946, da famiglia ebraica che emigra in Italia nel 1963.\nNel 1968 si laurea in ingegneria chimica al Politecnico di Milano, vincendo il premio di \"pi\u00f9 giovane ingegnere d'Italia\". Nella stessa universit\u00e0, fino al 1970, svolge l'attivit\u00e0 di ricercatore presso l'Istituto di Fisica tecnica. In seguito ha conseguito un Master in Business Administration (MBA) presso la scuola di gestione d'impresa Institut europ\u00e9en d'administration des affaires (INSEAD).\nAbravanel ha poi lavorato per la societ\u00e0 di consulenza McKinsey &amp; Company, diventando \"principale\" nel 1979 e \"direttore\" nel 1984. Terminata l'esperienza in McKinsey nel 2006, ha operato nel settore del private equity, svolgendo attivit\u00e0 di advisor per \"Wanaka\", fondo di venture capital israeliano. Partecipa, inoltre, ai consigli di amministrazione di Luxottica Group S.p.A., Banca Nazionale del Lavoro S.p.A., Teva Pharmaceutical Industries Ltd e dell'Istituto Italiano di Tecnologia.\n\u00c8 presidente dell'Insead Council italiano e nel 2010 \u00e8 stato selezionato tra i \u201c50 Alumni who changed the world\u201d, in occasione del cinquantenario della fondazione dell'INSEAD.\nAttivit\u00e0 editoriale.\nDal 2008 Roger Abravanel svolge attivit\u00e0 di editorialista per il \"Corriere della Sera\". \nHa contribuito al dibattito pubblico sul tema della meritocrazia, in particolare grazie al libro \"Meritocrazia. Quattro proposte concrete per valorizzare il talento e rendere il nostro paese pi\u00f9 ricco e pi\u00f9 giusto\", edito da Garzanti nel 2008 e divenuto un best seller\nIl 15 luglio 2010, insieme al Ministro dell'istruzione, dell'universit\u00e0 e della ricerca Mariastella Gelmini presenta il progetto denominato \"Piano nazionale per la qualit\u00e0 e il merito\" che prevede, per l'anno scolastico 2010/2011, la valutazione degli studenti delle scuole medie italiane e la qualit\u00e0 dell'insegnamento. Nel 2011 il Governo Berlusconi vara la \u201cFondazione per il merito\u201d e promuove la legge per aumentare il numero di donne nei CDA delle societ\u00e0 quotate, proposte entrambe contenute nel saggio.\nNel 2010 ha pubblicato il suo secondo saggio, \"Regole. Perch\u00e9 tutti gli italiani devono sviluppare quelle giuste e rispettarle per rilanciare il paese\", con cinque proposte per il miglioramento della capacit\u00e0 competitiva dell'Italia.\nNel 2021 ha pubblicato \"Aristocrazia 2.0. Una nuova \u00e9lite per salvare l'Italia\", un saggio edito da Solferino. "}
{"id": "2149227", "revid": "158913", "url": "https://it.wikipedia.org/wiki?curid=2149227", "title": "Ashdod", "text": "Ashdod (in italiano: Azoto oppure \"Asd\u00f2d\"; ) \u00e8 una citt\u00e0 di oltre 200.000 persone situata nel Distretto Meridionale di Israele, sulla costa del Mar Mediterraneo, a circa 70\u00a0km da Gerusalemme e Beer Sheba. Ashdod \u00e8 un importante centro industriale regionale.\nNell'antichit\u00e0 Asd\u00f2d era una delle 5 citt\u00e0 della \"pentapoli\" dei Filistei e da molti autori greci dell'antichit\u00e0 era chiamata \"Azotus\".\nSport.\nCalcio.\nLa squadra principale della citt\u00e0 \u00e8 il Moadon Sport Ashdod."}
{"id": "2149228", "revid": "767487", "url": "https://it.wikipedia.org/wiki?curid=2149228", "title": "Jonathan Wright (giornalista)", "text": "Lavora come giornalista per la Reuters dal 1980 ed \u00e8 ora capo ufficio al Cairo, responsabile per l'Egitto e il Sudan. Scrive Reno Gazette Journal.\nBiografia.\nJonathan Wright ha studiato l'arabo e il turco presso l'Universit\u00e0 di Oxford, e ha vissuto in Medio Oriente per pi\u00f9 di 20 volte negli ultimi 30 anni, di cui in Egitto, Sudan, Libano, la Tunisia e il Golfo Arabico, e ha visitato la maggior parte dei paesi nella regione. \u00c8 autore di molte traduzioni dall'arabo di articoli e saggi."}
{"id": "2149235", "revid": "37723", "url": "https://it.wikipedia.org/wiki?curid=2149235", "title": "St James's Park", "text": ""}
{"id": "2149238", "revid": "663330", "url": "https://it.wikipedia.org/wiki?curid=2149238", "title": "Thomas Turgoose", "text": "Biografia.\nThomas nasce nel 1992 a Grimsby, una localit\u00e0 del North East Lincolnshire (Inghilterra). \u00c8 l'ultimo di quattro figli, Jamie, Matthew e Karl. Ha frequentato la Wintrigham School, situata nell'omonima citt\u00e0, dove \u00e8 stato provinato per il film \"This Is England\" e la serie televisiva \"The Innocence Project\" trasmessa dalla BBC. La sua fama nel paese natio \u00e8 dovuta soprattutto alla sua prima interpretazione in \"This Is England\" nei panni di un ragazzo skinhead alle prese con una vita complicata. Proprio per la sua recitazione ha vinto il premio \"Miglior esordiente\" (Most Promising Newcomer) all'edizione 2006 dei British Independent Film Awards. Nel 2005, proprio durante l'ultimazione di \"This Is England\" decede sua madre Sharon per un cancro. Il film viene dedicato alla sua memoria. Sull'onda del successo procuratogli dal primo film, Turgoose viene scritturato per la parte di protagonista in una serie televisiva di genere drammatico, \"The Innocence Project\", mandata in onda dalla BBC solo per le prime otto puntate. Infatti l'intera stagione viene cancellata a causa delle critiche negative e del bassissimo numero di ascolti."}
{"id": "2149241", "revid": "1013865", "url": "https://it.wikipedia.org/wiki?curid=2149241", "title": "Distretto Meridionale (Israele)", "text": "Il distretto Meridionale (, Mehoz HaDarom) \u00e8 uno delle sei entit\u00e0 territoriali israeliane, ed \u00e8 il pi\u00f9 grande in termini di superficie, nonch\u00e9 il pi\u00f9 scarsamente popolato, corrispondente al territorio dell'Idumea. Copre la maggior parte del deserto del Negev, come pure lo Uadi Arabah. La popolazione del distretto Meridionale \u00e8 di 1.002.400 e l'86% ebrea e 14% araba (per lo pi\u00f9 musulmana). La capitale del distretto \u00e8 Bersabea, mentre la citt\u00e0 pi\u00f9 grande \u00e8 Ashdod.\nCitt\u00e0, consigli locali e regionali.\nAlcuni villaggi non rientrano nella giurisdizione di un consiglio regionale. Questi sono:"}
{"id": "2149243", "revid": "340847", "url": "https://it.wikipedia.org/wiki?curid=2149243", "title": "Cubo OLAP", "text": "Un Cubo OLAP (OnLine Analytical Processing) \u00e8 una struttura per la memorizzazione di dati che permette di eseguire analisi in tempi rapidi, superando un limite dei database relazionali.\nI database relazionali non sono adatti ad elaborazioni istantanee e alla visualizzazione di una grande mole di dati. Al contrario, sono adatti all'elaborazione di record derivanti dall'esecuzione di transazioni note come OLTP.\nIl Cubo OLAP pu\u00f2 essere immaginato come un'estensione del foglio di lavoro a due dimensioni. Il cubo OLAP ha da tre a un arbitrario numero di caratteristiche o dimensioni di analisi.\nAd esempio, una societ\u00e0 pu\u00f2 essere interessata ad analizzare alcuni dati finanziari per prodotto, periodo di tempo, citt\u00e0 e tipologie di ricavo di costo, e alla comparazione di questi dati con una previsione di budget. Questi metodi di analisi dei dati sono noti come dimensioni. Poich\u00e9 in un cubo OLAP possono esserci in generale pi\u00f9 di tre dimensioni, il termine pi\u00f9 appropriato \u00e8 quello di ipercubo.\nFunzionalit\u00e0.\nIl Cubo OLAP \u00e8 composto da dati numerici, detti misure, che sono categorizzati all'interno di dimensioni.\nConsente di creare una reportistica come tabella pivot, l'inserimento di elementi e campi calcolati che rielaborano i dati di partenza, e operazioni di \"roll-up\" e \"drill-down\", se le dimensioni sono organizzate all'interno di una gerarchia.\nLo schema dei metadati del Cubo OLAP pu\u00f2 essere creato a partire da uno schema a stella oppure da un insieme di tabelle di un database relazionale. Le misure sono ricavate dai singoli record presenti nella tabella dei fatti dello schema a stella, e le dimensioni sono dedotte dalle dimensioni delle singole tabelle.\nAd esempio i dati finanziari possono essere aggregati per prodotto, localit\u00e0, data, tipologia di costo e ricavo, dato preventivo/consuntivo. Lo schema a stella avr\u00e0 una tabella per ogni dimensione di analisi contenente i valori ammissibili (il dominio della variabile): una tabella con tutti i prodotti, una con tutte le tipologie di costo o ricavo, etc.\nLe dimensioni di analisi sono tra loro indipendenti, per cui in un database relazionale le tabelle relative alle dimensioni di analisi sono collegate da relazioni molti-a-molti. Il dato numerico \u00e8 un attributo della relazione fra queste tabelle.\nNello schema a stella, infine, alle tabelle relative alle dimensioni di analisi se ne aggiunge una centrale, detta dei fatti. Il cubo OLAP \u00e8 composto da una sola tabella di n + 1 colonne, dove ogni numero \u00e8 identificato da un valore per ogni dimensione di analisi.\nNell'esempio, il dato di costo/ricavo in euro sar\u00e0 identificato dal codice di un prodotto, dal nome di una localit\u00e0, da una data, da una tipologia, da una sigla che indica se \u00e8 preventivo o consuntivo. Il cubo OLAP sar\u00e0 un'enorme tabella con 5 dimensioni di analisi + 1 colonna per la memorizzazione del dato numerico.\nChiaramente, il database relazionale pu\u00f2 contenere pi\u00f9 di un dato numerico, e il passaggio a uno schema a stella pu\u00f2 rivelarsi non banale.\nGerarchia.\nCiascuno degli elementi di una certa dimensione pu\u00f2 essere categorizzato all'interno di una gerarchia. Una gerarchia \u00e8 una serie di relazioni padre e figlio, dove tipicamente l'elemento padre rappresenta il consolidamento degli elementi che sono suoi figli. Gli elementi padre possono essere a loro volta aggregati come figli di un ulteriore padre. \nAd esempio, maggio 2005 pu\u00f2 appartenere alla gerarchia del Secondo Quadrimestre 2005, che a sua volta \u00e8 contenuta nella gerarchia dell'Anno 2005.\nTabelle pivot.\nLa tabella pivot \u00e8 la reportistica che risulta da una query OLAP elaborata su dati organizzati all'interno di un ipercubo OLAP.\nLa sorgente dei dati della tabella pivot \u00e8 una sola, la tabella dei fatti che contiene il dato numerico presente nella tabella pivot e le dimensioni di analisi che lo identificano.\nDefinizione tecnica.\nPer la teoria delle basi di dati, un cubo OLAP \u00e8 una rappresentazione astratta della proiezione di un database relazionale. Data una relazione di cardinalit\u00e0 N, si consideri la proiezione delle variabili X, Y e Z come chiave primaria, e di W come attributo residuo. Si caratterizzino questi come una funzione\ndove gli attributi \"X\", \"Y\", e \"Z\" corrispondono agli assi del cubo, mentre l'attributo \"W\" all'interno della tripla \"( X, Y, Z )\" corrisponde ai singoli dati che popolano ciascuna cella del cubo.\nPoich\u00e9 un output bidimensionale (riga e colonna) non pu\u00f2 rappresentare un vettore a tre dimensioni, \u00e8 pi\u00f9 pratico operare una riduzione delle dimensioni del cubo, e limitarsi a proiettare dei \"tagli\" del cubo, fissato come costanti uno o pi\u00f9 valori di almeno delle sue dimensioni, o di un numero di dimensioni pari a n-2. Per cui, si ottiene:\nche elimina una delle chiavi primarie, ma mantiene la stessa informazione e significativit\u00e0, sebbene fornisca la rappresentazione per un dato valore della variabile \"Z\"."}
{"id": "2149245", "revid": "1543377", "url": "https://it.wikipedia.org/wiki?curid=2149245", "title": "Tortuga (romanzo)", "text": "Tortuga \u00e8 un romanzo di Valerio Evangelisti, pubblicato nell'ottobre 2008 da Mondadori Editore. Racconta di vicende che si svolgono nel contesto della pirateria nei Caraibi.\nTrama.\nRog\u00e9rio de Campos, nostromo portoghese ed ex gesuita, viene arruolato a forza sul brigantino \"Neptune\" dal capitano pirata Laurens De Graaf, detto \"Lorencillo\", dopo che la sua ciurma ha attaccato la nave spagnola su cui viaggiava, il \"Rey de Reyes\". Entra cos\u00ec a far parte della confraternita dei \"Fratelli della costa\" (i bucanieri), avventurieri e pirati fedeli a Luigi XIV, re di Francia, che assalgono le navi che battono bandiera di stati avversi alla corona francese nel Mar dei Caraibi."}
{"id": "2149246", "revid": "74801", "url": "https://it.wikipedia.org/wiki?curid=2149246", "title": "Bacolo di Sorrento", "text": "Biografia.\nRelativamente scarne e poco verosimili sono le notizie biografiche su questo vescovo. Una sua \"Vita\", composta nel IX secolo, lo menziona come vescovo della citt\u00e0 di Sorrento, oltre a fornirgli delle particolari caratteristiche fisionomiche, ispirate probabilmente all'iconografia dell'epoca.\nLa lunghezza e l'origine del suo episcopato sono dubbie: l'Ughelli ha proposto il VII secolo, mentre alcuni bollandisti hanno precisato che la sua carica non and\u00f2 oltre l'anno 660. Come commenta il Lanzoni, non sarebbe altrettanto improbabile che il santo sia vissuto tra il IV e il V secolo, dato che la sua tardiva \"Vita\" non fornisce alcuna indicazione cronologica.\nLa devozione popolare vuole che la sua morte sia avvenuta il 27 agosto di un anno imprecisato, forse il 660, data in cui Sorrento ne ricorre la memoria. Il suo corpo venne sepolto nelle mura della citt\u00e0 e poi trasferito nel tempio di San Felice."}
{"id": "2149252", "revid": "125760003", "url": "https://it.wikipedia.org/wiki?curid=2149252", "title": "Anche i cani vanno in paradiso", "text": "Anche i cani vanno in paradiso (\"All Dogs Go to Heaven: The Series\") \u00e8 una serie televisiva a cartoni animati prodotta da Metro-Goldwyn-Mayer Animation e distribuito dalla Metro-Goldwyn-Mayer Television, e basata sui personaggi dei film \"Charlie - Anche i cani vanno in paradiso\" e \"Le avventure di Charlie\". La sua ambientazione \u00e8 come quella del secondo film \"Le avventure di Charlie\" ma presenta delle incongruenze con il film, come ad esempio:\nSigla TV.\nSolo ed esclusivamente nella sua prima visione assoluta su TMC, all'interno del contenitore \"Zap Zap\", questo cartone aveva la sua sigla italiana ufficiale. Intitolata proprio come il nome del film originale, essa \u00e8 una quasi traduzione del testo originale \"A Little Heaven\" ad opera di Gino Catini e Umberto Decimo, con una nuova musica sempre di Decimo ed il canto di Massimo Talamo."}
{"id": "2149262", "revid": "599013", "url": "https://it.wikipedia.org/wiki?curid=2149262", "title": "Super Coppa Misura", "text": "La Super Coppa Misura, o semplicemente \"Coppa Misura\", oppure \"Super Coppa\", fu un torneo amichevole estivo che si disput\u00f2 dal 13 al 15 agosto 1985, allo Stadio Dino Manuzzi di Cesena, e che venne vinto dal Pe\u00f1arol.\nLa Super Coppa Misura venne organizzata in sostituzione della terza edizione del Mundialito per club, prevista a Milano allo stadio Giuseppe Meazza in San Siro nel mese di giugno. Il Mundialito fu rinviato al 1987 a causa dei fatti tragici accaduti a Bruxelles allo Stadio Heysel prima della finale di Coppa Campioni 1984-1985 tra Juventus e Liverpool del 29 maggio dello stesso anno, in cui persero la vita trentanove persone; inoltre, sempre dal 12 giugno al 3 luglio, si sarebbe dovuta disputare la fase finale (quarti di finale, semifinali e finali) della Coppa Italia 1984-1985, dove erano ancora impegnate e , le quali avrebbero dovuto partecipare alla manifestazione.\nPartecipanti.\nElenco delle squadre partecipanti con le relative Coppe Intercontinentali vinte:\nElenco delle squadre che rinunciarono a partecipare, pur avendone diritto, con le relative Coppe Intercontinentali vinte:&lt;br&gt;"}
{"id": "2149267", "revid": "21880", "url": "https://it.wikipedia.org/wiki?curid=2149267", "title": "Citrus volkameriana", "text": ""}
{"id": "2149270", "revid": "1833487", "url": "https://it.wikipedia.org/wiki?curid=2149270", "title": "Culla", "text": ""}
{"id": "2149277", "revid": "124183283", "url": "https://it.wikipedia.org/wiki?curid=2149277", "title": "Roberta Nanni", "text": "Biografia.\nAttrice di cinema, teatro e televisione, dopo aver fatto la modella, recita nei panni di \"Stefania Silvestri\" in \"CentoVetrine\" e diventa poi nota al pubblico giovane per l'interpretazione del ruolo di \"Maria Vittoria Riccadonna\", madre di \"Tinelli\" e \"Annina\" e moglie di \"Enzo Tinelli\", nella sit-com \"Fiore e Tinelli\" (2007-2009), in onda su Disney Channel. In questa sit-com ha un ruolo di una madre perfezionista e apprensiva, con la tendenza a non commettere errori.\nTra gli altri lavori, ricordiamo: la soap opera \"Un posto al sole d'estate\" del 2007, il film tv \"Marameo\" (2008), regia di Rolando Colla, e la miniserie tv \"Il commissario De Luca\" (2008), diretta da Antonio Frazzi, Camera Caf\u00e8 (2011/12). Al 2021 \u00e8 una presentatrice di televendite del canale QVC.\n\u00c8 cofondatrice e insegnante dell'associazione \"Sagome Teatro\" a Milano, che dal 2009 organizza corsi di teatro e dizione ed eventi culturali in citt\u00e0."}
{"id": "2149278", "revid": "56818", "url": "https://it.wikipedia.org/wiki?curid=2149278", "title": "Theophrastus", "text": ""}
{"id": "2149279", "revid": "1128027", "url": "https://it.wikipedia.org/wiki?curid=2149279", "title": "Arabo palestinesi", "text": ""}
{"id": "2149285", "revid": "1318658", "url": "https://it.wikipedia.org/wiki?curid=2149285", "title": "Biblioth\u00e8que Fran\u00e7ois Mitterrand (metropolitana di Parigi)", "text": "Biblioth\u00e8que Fran\u00e7ois Mitterrand \u00e8 una stazione sulla linea 14 della metropolitana di Parigi ubicata in prossimit\u00e0 della Biblioteca Fran\u00e7ois Mitterrand, nel XIII \"arrondissement\".\nLa stazione.\nQuesta stazione della linea 14 \u00e8 interconnessa con la stazione della linea RER C. Nel 2004 \u00e8 stata la settima stazione pi\u00f9 frequentata dell'intera rete della Metropolitana di Parigi con un traffico annuo di 13,35 milioni di viaggiatori.\nUbicazione.\nLa stazione \u00e8 posta parallelamente alla \"rue de Tolbiac\", sotto i binari della stazione ferroviaria di Austerlitz.\nAccessi.\nAl momento la stazione dispone di quattro accessi (dal n\u00ba 1 al 4, accesso alla sala di interscambio RER C - linea 14): ascensore e scale mobili a \"rue du Chevaleret\", \"avenue de France\", \"rue Goscinny\" e \"rue Neuve Tolbiac\".\nUn accesso secondario si trova all'incrocio fra \"avenue de France\"' e \"rue des Grands Moulins\".\nArchitettura.\nAperta nel 1998, l'architettura della stazione \u00e8 opera di Antoine Grumbach, un architetto dalla concezione diversa dagli altri progettisti delle stazioni della linea 14.\nNella sala di interscambio metro-RER, i gradini di una scala sono decorati con scritte in diversi alfabeti del mondo. L'eccezionale volume della sala \u00e8 stato reso possibile dal fatto che non si \u00e8 trattato di un locale realizzato tramite scavo ma costruito su spazio libero.\n180 medaglioni, sparsi per la stazione, riportano frasi riflettenti l'universalit\u00e0 della cultura.\nStoria.\nEssa costitu\u00ec il capolinea fino al 6 giugno 2007, quando la linea 14 venne prolungata ad Olympiades.\nL'ultimo accesso (N\u00b0 3 - \"Rue Ren\u00e9-Goscinny \"- e l'ascensore a \"rue Primo Levi\") \u00e8 stato aperto il 28 febbraio 2008.\nInterconnessioni.\nDopo il 2000, la stazione \u00e8 collegata con la stazione \"Biblioth\u00e8que Fran\u00e7ois Mitterrand\" del RER C."}
{"id": "2149286", "revid": "339392", "url": "https://it.wikipedia.org/wiki?curid=2149286", "title": "Kettering Town", "text": ""}
{"id": "2149288", "revid": "104265", "url": "https://it.wikipedia.org/wiki?curid=2149288", "title": "Rio San Giorgio", "text": "Il rio San Giorgio \u00e8 un canale che scorre in provincia di Piacenza. \nNasce dal torrente Nure a Ponte dell'Olio presso il castello di Riva e arriva fino a San Giorgio Piacentino, dove le sue acque si reimmettono nel corso d'acqua principale.\nPercorso.\nIl Rio, gi\u00e0 citato in un atto notarile del novembre 1221, inizia sul lato pi\u00f9 lungo delle mura del castello di Riva. I pi\u00f9 antichi proprietari furono Prospero e Bernardo Anguissola e Girolamo Anelli.\nSubito il canale incontra la prima chiusa. Alcuni scritti dell'epoca parlano di una corrente talmente forte che, nemmeno la paglia e il letame potevano riuscire a rallentarla. Successivamente vennero costruiti muraglioni a zig zag per rallentarne il corso.\nOggi scorre sotto terra passando al di sotto della via centrale del paese. Durante il suo percorso incontra l'ex fabbrica dei bottoni situata presso la fattoria \"Armella\", dove era la primaria fonte di energia. L\u00ec si divide in tre parti e raggiunge il maglio del ferro, il maglio del piombo e la cartiera del ducato di Parma e Piacenza (edifici tuttora esistenti, ma privati ed adibiti a funzione abitativa, tranne la cartiera che \u00e8 utilizzata come magazzino). Il rivo serviva 17 mulini percorrendo 4772 trabucchi, macinava cereali, lino, canapa e materiali per la carta.\nIl rio San Giorgio effettua un passaggio a botte nel rio Cisiaga, arrivando ad una chiusa che, se aperta, ne fa defluire la maggior parte dell'acqua nel rio Cisiaga, ma se chiusa la indirizza verso Folignano, da cui raggiunge poi San Giorgio Piacentino, attraversando sotterraneamente il centro abitato."}
{"id": "2149290", "revid": "1437331", "url": "https://it.wikipedia.org/wiki?curid=2149290", "title": "Argentiera (Sassari)", "text": "L'Argentiera \u00e8 una frazione di Sassari ubicata nel nord-ovest della Sardegna. Dista 43\u00a0km da Sassari e 34 da Alghero.\nStoria.\nFino agli anni sessanta era in funzione una miniera per l'estrazione di piombo e zinco e ferro con gran parte delle strutture in legno. L'attivit\u00e0 estrattiva \u00e8 cessata nel 1963. Attualmente tutti gli impianti e gran parte delle abitazioni costruite in un particolare stile con le pietre del luogo, sono in disuso ed in stato di abbandono.\nMonumenti e luoghi d'interesse.\nIl sito riveste importanza comunitaria ed attualmente \u00e8 stato finanziato un imponente progetto di recupero e ristrutturazione. \u00c8 uno dei luoghi considerato un santuario per le attivit\u00e0 naturalistiche e in particolare per il trekking. L'Argentiera fa parte del Parco geominerario storico ed ambientale della Sardegna e ne costituisce l'Area 4 insieme alla Nurra e la Gallura. \nNel 2015 l'amministrazione comunale di Sassari ha recuperato la laveria e il pozzo Podest\u00e0, mentre gli altri fabbricati sono in fase di cantiere. Anche la piccola chiesa di Santa Barbara, suggestivamente collocata in cima ad una collina dominante il borgo e rivolta verso il mare mantenendo comunque il corretto orientamento liturgico, \u00e8 stata recentemente restaurata e viene saltuariamente officiata.\nIl cimitero si trova sulla strada poco prima del borgo, affacciato sulla spiaggia di Porto Palmas. Vi sono stati sepolti i minatori e le loro famiglie ma \u00e8 ancora in uso per i pochi abitanti della frazione.\nLa Cala dell'Argentiera \u00e8 la spiaggia della borgata. La spiaggia \u00e8 costituita da sabbia grossa e grigia ed \u00e8 divisa in tre parti dalla miniera ed era usata come luogo di scarico delle merci.\nCultura.\nEventi.\nAlla fine del mese di luglio, nella piazzetta principale del borgo si svolge dal 2010 un festival letterario, con ospiti di caratura nazionale. Nel 2014 ha visto la presenza, tra gli altri della conduttrice ed attrice Geppi Cucciari, dell'autore e regista Pif e del presidente del Senato Pietro Grasso.\nCinema.\nQui sono state girate le scene iniziali del film \"La scogliera dei desideri\", pellicola hollywoodiana con protagonisti Elizabeth Taylor e Richard Burton, ambientato poi interamente di fronte all'Isola Piana, con Richard Burton che sbarca da un motoscafo per salire tramite una teleferica sulla villa costruita come set principale del film.\nQui sono state girate anche le scene finali del film \"Chiedo asilo\", di Marco Ferreri, con protagonisti Roberto Benigni, Dominique Laffin, Chiara Moretti, Carlo Monni, Girolamo Marzano, Luca Levi, Franco Trevisi e Francesca De Sapio.\nMolte scene sono state girate all'interno della vecchia sala cinematografica, rimasta ancora inalterata nel tempo ma non pi\u00f9 funzionante, e lungo la spiaggia adiacente denominata \"spiaggia di cala rocchi san Nicola\".\nSport.\nDal 2016 l'Argentiera \u00e8 sede d'arrivo della prova speciale \"Sassari-Argentiera\" del Rally di Sardegna, appuntamento inserito nel campionato del mondo rally."}
{"id": "2149291", "revid": "188323", "url": "https://it.wikipedia.org/wiki?curid=2149291", "title": "Laser TV", "text": ""}
{"id": "2149294", "revid": "88740", "url": "https://it.wikipedia.org/wiki?curid=2149294", "title": "Angelica Garnett", "text": "Figlia illegittima dei pittori Duncan Grant (1885-1978) e Vanessa Bell (1879-1961), sorella di Virginia Woolf, ha fatto parte del Bloomsbury Group. Vanta, per parte materna, eccellenti parentele con l'\u00e9lite intellettuale britannica del diciannovesimo secolo: dal nonno Sir Leslie Stephen, alla prima fotografa dell'et\u00e0 vittoriana, Julia Margaret Cameron (che era una zia materna di Julia Prinsep Jackson, la madre di Virginia e Vanessa), allo scrittore William Makepeace Thackeray (che fu padre di Harriet Marian \"Minnie\" Thackeray, prima moglie del nonno Leslie Stephen), dai Darwin ai duchi di Bedford ai Somerset. \nInfanzia e adolescenza.\nAngelica nasce dalla relazione intrecciata da Vanessa, gi\u00e0 sposata con il critico d'arte Clive Bell con Duncan Grant, pittore discendente dall'aristocrazia scozzese e imparentato con gli Strachey, che dallo scoppio della prima guerra mondiale condivideva con Vanessa lo studio a Bloomsbury, Londra, e la casa di campagna di Charleston, vicino Firle, in Sussex, frequentata da personalit\u00e0 del Bloomsbury Group come Maynard Keynes, Roger Fry e Lytton Strachey, ma anche Lady Ottoline Morrell e Vita Sackville-West. La zia, Virginia Woolf, viveva a Rodmell, a pochi chilometri di distanza. \nLa paternit\u00e0 di Duncan Grant fu tenuta segreta per molti anni dato che Clive riconobbe Angelica come sua figlia, soprattutto per non irritare la propria famiglia conservatrice. La vera paternit\u00e0 fu rivelata ad Angelica dalla madre dopo la morte nella guerra civile spagnola del fratellastro Julian Bell, nel 1937. Oltre a Julian, Angelica ha avuto un secondo fratellastro, Quentin Bell (1910-1996) biografo e storico dell'arte.\nAttivit\u00e0 artistica e matrimonio.\nSul finire degli anni Trenta, Angelica si interessa alla recitazione, sotto la guida di Michel Saint-Denis e Jacques Copeau, allo studio del violino e alla pittura. Nel 1935 interpreta l'attrice Ellen Terry nella rappresentazione della commedia \"Freshwater\" di Virginia Woolf.\nNegli stessi anni frequenta il celebre scrittore inglese David Garnett, di ventisei anni maggiore di lei, e gi\u00e0 amante del padre biologico Duncan Grant, sposandolo un anno dopo la morte di Virginia Woolf, nel 1942, e successivamente separandosi. Dal matrimonio sono nate quattro figlie: Amaryllis Virginia Garnett (1943-1973), attrice, la scrittrice Henrietta Garnett (1945-2019); le gemelle Nerissa Garnett (1946-2004) e Frances Garnett (1946). \nAngelica Garnett visse gli ultimi 30 anni della sua vita a Forcalquier nel sud della Francia. Muore a Aix-en-Provence il 4 maggio 2012.\nAutobiografia e memorie.\nDopo avere abbandonato la recitazione, si \u00e8 dedicata principalmente alla pittura e all'illustrazione, realizzando pi\u00f9 copertine per i volumi della Hogarth Press di Leonard Woolf e per Chatto &amp; Windus. Sue opere sono state battute all'asta da Christie's e Sotheby's. A partire dagli anni Ottanta, con il trasferimento nel sud della Francia, Angelica Garnett si \u00e8 dedicata alla scrittura, pubblicando nel 1985 l'autobiografia Deceived with Kindness (Ingannata con Dolcezza). Il libro ha vinto il J. R. Ackerley Prize for Autobiography nel 1985.. Nel 2011, per Chatto &amp; Windus, \u00e8 uscita la raccolta di racconti The Unspoken Truth. "}
{"id": "2149302", "revid": "131358", "url": "https://it.wikipedia.org/wiki?curid=2149302", "title": "Luis Hernandes", "text": ""}
{"id": "2149304", "revid": "53508", "url": "https://it.wikipedia.org/wiki?curid=2149304", "title": "Quebec Act", "text": ""}
{"id": "2149306", "revid": "599013", "url": "https://it.wikipedia.org/wiki?curid=2149306", "title": "Fairchild Aircraft", "text": "La Fairchild Aircraft \u00e8 stata una industria aeronautica e aerospaziale statunitense.\nAttiva tra il 1925 ed il 2003, disponeva di varie sedi a New York, Hagerstown (Maryland) e San Antonio (Texas).\nStoria.\nDopo l'acquisizione, nel 1996, del ramo di produzione civile della Dornier, la societ\u00e0 \u00e8 stata rinominata \nFairchild Dornier.\nNel 2002-2003 l'azienda \u00e8 stata acquisita dalla M7 Aerospace."}
{"id": "2149307", "revid": "1543377", "url": "https://it.wikipedia.org/wiki?curid=2149307", "title": "L'amore ai tempi del petrolio", "text": "L'amore ai tempi del petrolio \u00e8 un romanzo scritto dalla scrittrice egiziana Naw\u0101l al-Sa\u02bfd\u0101w\u012b. Pubblicata per la prima volta al Cairo nel 2001, l'opera, insieme a diversi altri romanzi della Sa\u02bfd\u0101w\u012b, \u00e8 stata censurata dalla massima istituzione religiosa egiziana, l'Universit\u00e0 di al-Azhar, che dopo pochi mesi dalla pubblicazione ne ha ordinato il ritiro da tutte le librerie egiziane. Ripubblicata poi a Londra nello stesso anno. Quindicesimo romanzo dell'autrice.\nPubblicato in varie antologie e tradotto in pi\u00f9 di 20 lingue, in questo romanzo Naw\u0101l al-Sa\u02bfd\u0101w\u012b si interroga sul ruolo della donna in un ordine repressivo e patriarcale.\nTrama.\nIn un oscuro regno del petrolio un'archeologa scompare senza lasciare traccia. La polizia che indaga si chiede se fosse una ribelle o una donna dalla dubbia morale, in un paese nel quale nessuna donna ha mai osato abbandonare casa e marito, disubbidendo alle regole. Quando finalmente riappare, lascia il marito per vivere con un altro uomo\u2026\nUna storia d'amore intrigante e insospettabile, densa di mistero. Un'educazione sentimentale e un viaggio di autocoscienza di una donna araba in un paese autoritario.\nUn uomo pu\u00f2 uscire e non tornare per sette anni e solo dopo quella data la donna pu\u00f2 chiedere la separazione. Mentre per una donna una sola notte \u00e8 sufficiente per lanciare l'allarme e gridare allo scandalo.\nNella mente della donna le immagini si confondono, in un dormiveglia angosciante che non trova mai riposo, in cui le diverse figure maschili di cui \u00e8 popolato il romanzo si fondono, delineando un'unica figura maschile. L'Uomo, verso cui la donna prova un continuo senso di attrazione e repulsione. L'Uomo da cui la donna \u00e8 schiacciata come se fosse oppressa dal petrolio, un liquido nero infestante, viscoso, appiccicoso che con le sue particelle nere avvolge cose e persone, e nel cui fluido la donna rimane incastrata e non riesce a fuggire.\nScrittura.\nUno stile allucinato e visionario conduce il lettore in questo viaggio onirico e reale in un paese autoritario, una monarchia del petrolio che, pur non essendo identificata, propone chiari riferimenti: il petrolio che, in generale, ci riconduce all'Arabia Saudita, il fiume e i continui rimandi alle statue delle divinit\u00e0 egizie riconducono alla terra d'origine della scrittrice. Una terra in cui la donna \u00e8 sottomessa e pu\u00f2 essere tranquillamente sostituita da una macchina tuttofare, in grado di cucinare, pulire, scrivere\u2026 la donna equiparata a strumento, funzionale, ma senza diritti n\u00e9 sentimenti, quindi intercambiabile.\nUn libro denso di metafore e continue allusioni alla rappresentazione della donna sottomessa, asservita, oppressa dall'uomo che ha cercato di negare il valore storico della donna. L'incessante ricerca delle divinit\u00e0 femminili fatta dalla protagonista indica la ricerca interiore, di s\u00e9 stessa, un s\u00e9 che l'uomo vuole negare. \u00c8 il suo corpo quello che sta cercando, non quello di antiche statue, il corpo che \u00e8 sottoterra, perch\u00e9 non \u00e8 pi\u00f9 suo, in quanto percepito solo come vuoto strumento.\nCritica.\nQuesto libro ha ricevuto molte recensioni positive:"}
{"id": "2149310", "revid": "118958774", "url": "https://it.wikipedia.org/wiki?curid=2149310", "title": "Julian Bell", "text": "Biografia.\nBell, nato nel quartiere di St Pancras a Londra, crebbe principalmente a Charleston, Sussex. Fu educato a Leighton Park School e al King's College (Cambridge), dove ader\u00ec al movimento degli \"Apostoli\". Fu amico di alcuni dei Cambridge Five, e talvolta rivendicato come amante di Anthony Blunt (nella serie della BBC \"Cambridge Spies\" appare come amnate di Guy Burgess). Dopo la laurea lavor\u00f2 per ottenere una borsa di studio, senza successo. Nel 1935 si rec\u00f2 in Cina, ricoprendo la cattedra di lingua inglese alla Wuhan University. Risalgono a questo periodo alcune lettere nelle quali descrive il suo rapporto con un'amante sposata, K.; l'identit\u00e0 di questa donna \u00e8 diventata una questione delicata quando la scrittrice cino-britannica contemporanea Hong Ying ha pubblicato un romanzo intitolato \"K.: The Art of Love\" (\"K.: l'arte dell'amore\") nel 1999. Tuttavia dopo un processo nel 2002 il libro \u00e8 stato dichiarato da un tribunale cinese come \"diffamante per il morto\" ed \u00e8 stato riscritto e ripubblicato dall'autrice l'anno successivo con il titolo \"L'amante inglese\". \nNel 1937 Bell, sempre pi\u00f9 impegnato nel movimento socialista e antifascista, decise di prendere parte alla guerra civile spagnola. I genitori e la zia Virginia cercarono di dissuaderlo; infine lo persuasero a partecipare come autista di ambulanze, piuttosto che come soldato. Dopo appena un mese in Spagna fu ucciso nella battaglia di Brunete, all'et\u00e0 di 29 anni, colpito da schegge di bombe mentre era alla guida di un'ambulanza. \nIl fratello Quentin Bell, in suo onore ha chiamato con lo stesso nome uno dei suoi figli, Julian Bell Jr, scrittore, pittore e docente universitario; autore di un romanzo intitolato \"Mirror of the World: A New History of Art\" del 2007 (\"Specchio del Mondo: Una nuova Storia dell'arte\")."}
{"id": "2149311", "revid": "767487", "url": "https://it.wikipedia.org/wiki?curid=2149311", "title": "Boston Port Act", "text": "La legge sul porto di Boston (in inglese Boston Port Act) \u00e8 una legge del Parlamento britannico emanata il 30 marzo 1774 per punire i fatti avvenuti nel porto di Boston.\nDopo il Boston Tea Party, il porto fu chiuso a qualsiasi attivit\u00e0: carico e scarico di alimentari ed oggetti finch\u00e9 non venisse ripagato il debito inflitto alla Compagnia inglese delle Indie orientali.\nQuesta legge rientra nelle cosiddette Intolerable Acts."}
{"id": "2149313", "revid": "486946", "url": "https://it.wikipedia.org/wiki?curid=2149313", "title": "Atti Intollerabili", "text": ""}
{"id": "2149315", "revid": "247222", "url": "https://it.wikipedia.org/wiki?curid=2149315", "title": "Camel (album)", "text": "Camel \u00e8 il primo album del gruppo musicale inglese dei Camel, pubblicato dalla MCA Records nel febbraio del 1973. Il disco fu registrato al \"Morgan Studios\" di Willesden, Londra, Inghilterra.\nMusicisti.\nMusicista aggiunto"}
{"id": "2149318", "revid": "1305772", "url": "https://it.wikipedia.org/wiki?curid=2149318", "title": "Skullmonkeys", "text": "Skullmonkeys, commercializzato in Giappone come \"Klaymen Klaymen 2\", \u00e8 un videogioco a piattaforme per PlayStation. Si tratta del successore di \"The Neverhood\", avventura grafica per Microsoft Windows e in seguito convertita per PlayStation proprio come \"Klaymen Klaymen\" per il mercato giapponese.\nTrama.\nIl demone Klogg era stato bandito da Neverhood alla fine del primo gioco, ma si \u00e8 saputo che era andato a finire su un pianeta dominato da spaventose-ma-stupide creature conosciute come \"Skullmonkeys (ovvero delle scimmie, pi\u00f9 simili a gorilla, con un teschio come testa)\". Klogg diventa il loro leader e pianifica la costruzione di una tremenda macchina chiamata Evil Engine Number Nine, con l'intenzione di distruggere Neverhood, come piano di vendetta. Fortunatamente, uno Skullmonkey (pi\u00f9 intelligente degli altri suoi simili), manda una sorta di uccello-robot, a prelevare Klaymen (protagonista anche del prequel) per fermare per la seconda volta i piani nefasti di Klogg e di distruggere l'Evil Engine Number Nine."}
{"id": "2149319", "revid": "287204", "url": "https://it.wikipedia.org/wiki?curid=2149319", "title": "Alfonso Perez", "text": ""}
{"id": "2149326", "revid": "767487", "url": "https://it.wikipedia.org/wiki?curid=2149326", "title": "Aba\u00fajalp\u00e1r", "text": "Aba\u00fajalp\u00e1r \u00e8 un comune dell'Ungheria di 95 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2149335", "revid": "1632387", "url": "https://it.wikipedia.org/wiki?curid=2149335", "title": "Sweet Blood Theory", "text": "Sweet Blood Theory \u00e8 il quinto disco dei Secret Sphere, pubblicato nel 2008. L'album \u00e8 un concept basato sulla novella 'The Vampire' scritta da John William Polidori nel 1814.\nIn questo album vi \u00e8 una collaborazione con Simone Campete, autore del brano d'introduzione Evil or Divine e dell'orchestrazione di alcuni brani."}
{"id": "2149341", "revid": "287204", "url": "https://it.wikipedia.org/wiki?curid=2149341", "title": "Chokkejnyj Klub Dinamo Moskva", "text": "Il Chokkejnyj Klub Dinamo Moskva (\"rus.\": \u0425\u043e\u043a\u043a\u0435\u0439\u043d\u044b\u0439 \u043a\u043b\u0443\u0431 \u00ab\u0414\u0438\u043d\u0430\u043c\u043e\u00bb \u041c\u043e\u0441\u043a\u0432\u0430), noto anche come Dinamo Mosca \u00e8 una squadra di hockey su ghiaccio russa che milita nella Kontinental Hockey League. Nata nel 1946 fu rifondata nel 2010 dopo la fusione con l'HK MVD. Fa parte della polisportiva Dinamo Mosca (\"rus.\" \u0414\u0438\u043d\u0430\u043c\u043e \u041c\u043e\u0441\u043a\u0432\u0430).\nStoria.\nNel suo palmar\u00e8s vanta nove titoli nazionali, di cui quattro sovietici, tre della CSI e due nella Superliga russa, e diciannove secondi posti, oltre a tre coppe sovietiche. A livello europeo ha vinto una IIHF European Champions Cup ed ha raggiunto per tre volte la finale della Coppa dei campioni ed altrettante quella della European Hockey League, senza tuttavia vincere mai nessuno dei due trofei. Vanta un secondo posto anche in Continental Cup.\nNel 2008, venticinque anni dopo l'ultima partecipazione e vittoria, vinse la 82\u00aa edizione della Coppa Spengler, battendo il Team Canada per 5 reti a 3.\nIl titolo nazionale del 1953-54 \u00e8 divenuto celebre perch\u00e9 a difendere la porta della Dinamo Mosca c'era un ancora sconosciuto Lev Ja\u0161in, che dalla stagione successiva pass\u00f2 dalla squadra di hockey a quella di calcio (), divenendo in seguito, secondo una speciale classifica dell'IFFHS, il miglior portiere di calcio del XX secolo.\nAl termine della stagione 2009-2010 dopo 64 stagioni di attivit\u00e0 la Dinamo Mosca si \u00e8 sciolta. Dopo voci di chiusura della squadra arriv\u00f2 l'annuncio della fusione della Dinamo con l'HK MVD per formare l'Ob\"edin\u00ebnnyj Chokkejnyj Klub Dinamo.\nA seguito della fusione si pens\u00f2 di ospitare gli incontri casalinghi della squadra nella Bala\u0161icha Arena, palazzetto dell'HK MVD, oppure nella Megasport Arena; tuttavia in'ultima analisi i proprietari della squadra decisero di restare nel palazzetto dell'HK Dinamo Mosca, la Lu\u017eniki Arena. Con la nascita della prima squadra nacquero anche le formazioni affiliate nelle serie minori, la Dinamo Tver', militante in VHL e gli Sherif Tver', squadra della MHL.\nAll'inizio della stagione 2010-11 il club conquist\u00f2 il suo primo trofeo, la Kubok Lokomotiva, contro i campioni in carica della KHL dell'Ak Bars Kazan'. Alla fine della stagione regolare l'OHK si classific\u00f2 al secondo posto nella Conference occidentale, prima di essere eliminato nel secondo turno dei play-off contro la Dinamo Riga.\nNella stagione 2011-12 l'OHK Dinamo concluse la stagione regolare in terza posizione, conquistando la finale di Gagarin Cup alle spese dello SKA S. Pietroburgo. Inizialmente sotto 3-1 nella serie finale la formazione moscovita riusc\u00ec a ribaltare il risultato trionfando in Gara 7 contro l'Avangard Omsk.\nNel 2012 si decise di adottare nuovamente il vecchio nome togliendo dalla dicitura ufficiale il termine \"Ob\"edin\u00ebnnyj\". All'avvio della stagione 2012-13 la Dinamo conquist\u00f2 per la seconda volta la Kubok Lokomotiva regolando i finalisti dell'anno precedente per 3-2 ai rigori. Al termine della stagione fu in grado di difendere il titolo ottenuto l'anno precedente sconfiggendo nelle finali della Coppa Gagarin il Traktor \u010celjabinsk per 4-2."}
{"id": "2149342", "revid": "275371", "url": "https://it.wikipedia.org/wiki?curid=2149342", "title": "Quizzone", "text": ""}
{"id": "2149343", "revid": "256896", "url": "https://it.wikipedia.org/wiki?curid=2149343", "title": "Festa di Santa Croce", "text": "In varie localit\u00e0 italiane si svolgono in maggio manifestazioni folkloristiche e religiose legate alla santa croce di Ges\u00f9. \nPer conoscere la tradizione generale vedi la voce Santa Croce (festa)."}
{"id": "2149345", "revid": "767487", "url": "https://it.wikipedia.org/wiki?curid=2149345", "title": "Boot Camp Clik", "text": "La Boot Camp Clik \u00e8 un collettivo hip hop statunitense composta dai seguenti gruppi: \nBiografia.\nI Boot Camp Clik sono una crew di hardcore rappers il cui obiettivo \u00e8 una musica vicina alle tematiche del popolo della strada e lontana dallo show business. Il loro primo progetto come collettivo risale al 1997 con LP For The People, che vende pi\u00f9 di 250'000 copie e 50'000 solo nella prima settimana. L'album contiene 14 Pezzi in questo primo progetto facevano parte del collettivo anche i The Representativz, poi diventati successivamente solo degli affiliati. Nel 2000 esce Boot Camp Clik's Greatest Hits - Basic Training che contiene alcuni classici del collettivo.\nNel 2001 la Duck Down Records stipula un contratto di distribuzione con la KOCH DISTRIBUTION. Ed cos\u00ec che nel 2002 il collettivo torna a farsi vivo con l'album The Chosen Few, il loro secondo LP, anticipato dai singoli And So... e Whoop His Ass. LP contiene 15 pezzi prodotti da The Alchemist, Da Beatminerz, Hi-Tek, Curt Cazal, Baby Paul, Coptic, Bink!, The Producers Coalition Of America INC e TY Deals. Con Featuring di Supreme dei The Representativz, Scratch dei The Roots, Illa Noyz e Rufus Blaq. Dopo questo progetto i membri del collettivo si dedicano a diversi progetti solisti Sean Price esce con Monkey Barz; i Black Moon fanno uscire \"Total Eclipse\", gli Smif-N-Wessun con ; ed escono anche altri progetti \"minori\". Nel 2006 ritornano con The Last Stand. Questo nuovo capitolo contiene 14 brani prodotti da 9th Wonder, Illmind, Marco Polo, SIC Beats, Pete Rock, Ken Ring &amp; Rune Rotter, Da Beatminerz, Coptic, Large Professor e Mr. Attic. Contemporaneamente con l'uscita del nuovo lavoro la Boot Camp Clik parte per un tour negli Stati Uniti passando per New York, Atlanta, Philadelphia, Los Angeles, Chicago, Seattle e molte altre citt\u00e0. Il 2007 \u00e8 l'anno di \"Casualties of War\" quarto LP del collettivo. Nelle vesti di produttori troviamo Coptic, Marco Polo, 9th Wonder, Dan The Man e molti altri. Dopo questo album il collettivo se nuovamente dedicato a progetti solisti."}
{"id": "2149346", "revid": "21880", "url": "https://it.wikipedia.org/wiki?curid=2149346", "title": "Ibis (animale)", "text": ""}
{"id": "2149361", "revid": "2052878", "url": "https://it.wikipedia.org/wiki?curid=2149361", "title": "Antologia New Trolls", "text": "Antologia New Trolls \u00e8 il secondo album antologico del gruppo musicale italiano New Trolls, pubblicato nel 1975 dopo la recente reunion. Il primo LP \u00e8 l'album \"New Trolls\", prima raccolta del gruppo, pubblicata nel 1970."}
{"id": "2149367", "revid": "1543377", "url": "https://it.wikipedia.org/wiki?curid=2149367", "title": "FIFA World Player of the Year 1998", "text": "L\u2019edizione 1998 del FIFA World Player, 8\u00aa edizione del premio calcistico istituito dalla FIFA, fu vinta dal francese Zin\u00e9dine Zidane (Juventus).\nA votare furono 132 commissari tecnici di altrettante Nazionali."}
{"id": "2149373", "revid": "1318658", "url": "https://it.wikipedia.org/wiki?curid=2149373", "title": "Olympiades (metropolitana di Parigi)", "text": "Olympiades \u00e8 la nona stazione e capolinea della linea 14 della metropolitana di Parigi, sita nel XIII \"arrondissement\" di Parigi all'incrocio della \"rue de Tolbiac\" con la \"rue Nationale\".\nCaratteristiche.\nNel 2007, la stazione Olympiades \u00e8 divenuta il capolinea sud della linea 14. Essa venne aperta al pubblico il 26 giugno 2007, in occasione del prolungamento della linea 14 da Biblioth\u00e8que Fran\u00e7ois Mitterrand. Da qui \u00e8 possibile raggiungere il capolinea opposto della stazione Saint-Lazare, in appena 13 minuti.\nLa stazione mutua il suo nome dall'insieme di immobili situati nel cuore del XIII \"arrondissement\", ad est della stazione Tolbiac sulla linea 7. La scelta del nome provoc\u00f2 delle tensioni fra la RATP, il Comune di Parigi ed il Comit\u00e9 national olympique et sportif fran\u00e7ais (proprietario del nome); un accordo raggiunto agli inizi del 2006 consent\u00ec di trovare un compromesso sull'utilizzazione di questo marchio depositato.\nStoria.\nLa stazione Olympiades venne prevista in sede di progetto \"Meteor\" nel 1989 (sotto la denominazione \u00abTolbiac - Nationale\u00bb) nel quadro di un collegamento fra le stazioni di Saint-Lazare e Maison-Blanche. Per motivi di finanziamento, la linea 14 apr\u00ec al pubblico nel 1998 soltanto fra le stazioni Madeleine e Biblioth\u00e8que Fran\u00e7ois Mitterrand. In ogni caso le grandi opere strutturali vennero completate allo scopo di creare un ricovero per i treni nel luogo dell'attuale stazione.\nDopo il finanziamento, i lavori iniziarono nel maggio 2001 e durarono sei anni anche per la necessit\u00e0 di spostare il deposito dei treni oltre la stazione attuale.\nInizialmente prevista per il giugno 2006, l'inaugurazione della stazione ebbe luogo il 25 giugno 2007.\nIl prolungamento della linea 14 oltre la stazione Olympiades \u00e8 stato studiato, all'inizio verso la stazione Maison Blanche e forse verso uno dei rami della linea 7. In ogni caso, nel 2008, nessun progetto \u00e8 ufficialmente previsto.\nArchitettura.\nLa stazione Olympiades riflette lo stesso stile delle altre della linea 14 sia per le decorazioni che per l'illuminazione. Essa \u00e8 costruita su tre livelli: il primo per l'ingresso e la biglietteria, il secondo o mezzanino con vista sui binari ed il terzo livello per l'accesso ai treni. I livelli sono collegati da scale mobili e fisse."}
{"id": "2149375", "revid": "144796", "url": "https://it.wikipedia.org/wiki?curid=2149375", "title": "Accademia di St-Cyr", "text": ""}
{"id": "2149376", "revid": "226458", "url": "https://it.wikipedia.org/wiki?curid=2149376", "title": "Flamine carmentale", "text": "Il flamine carmentale (latino \"Flamen Carmentalis\") era il sacerdote dell'antica Roma preposto al culto di Carmenta, ninfa della acque e madre di Evandro.\nCarmenta era ritenuta la dea delle profezie, degli oracoli e delle nascite, patrona e protettrice delle partorienti e delle levatrici. Era rappresentata con una corona di fave ai capelli e con un'arpa a simboleggiare le sue capacit\u00e0 profetiche.\nEra venerata anche come l'inventrice della scrittura, che si credeva avesse insegnato ai latini arcaici. I suoi oracoli erano espressi in versi. Per la sua capacit\u00e0 di guardare nel passato e nel futuro era chiamata, anche, \"Antevorta\" e \"Postvorta\".\nIl suo tempio, in cui era proibito indossare abiti ed oggetti di pelle, era sito vicino alla Porta Carmentalis.\n\u00c8 stata identificata con Nicostrate moglie di Hermes. La sua festa, \"Carmentalia\", era celebrata dalle donne l'11 e il 15 febbraio."}
{"id": "2149378", "revid": "767487", "url": "https://it.wikipedia.org/wiki?curid=2149378", "title": "Lo sciopero dei milioni", "text": "Lo sciopero dei milioni \u00e8 un film del 1947 diretto da Raffaello Matarazzo.\nTrama.\nUn modesto impiegato di un banco del lotto deve far fronte alle avance di una ricca signora. Per sfuggire all'incresciosa situazione e per placare la gelosia della moglie, abbandona il lavoro e tenta con successo la via dello spettacolo teatrale, nella rivista musicale, diventando cos\u00ec un artista di successo."}
{"id": "2149379", "revid": "2196166", "url": "https://it.wikipedia.org/wiki?curid=2149379", "title": "Torrino piezometrico", "text": ""}
{"id": "2149381", "revid": "1342360", "url": "https://it.wikipedia.org/wiki?curid=2149381", "title": "FIFA World Player of the Year 1999", "text": "L\u2019edizione 1999 del FIFA World Player, 9\u00aa edizione del premio calcistico istituito dalla FIFA, fu vinta dal brasiliano Rivaldo (Barcellona).\nA votare furono 132 commissari tecnici di altrettante Nazionali."}
{"id": "2149382", "revid": "767487", "url": "https://it.wikipedia.org/wiki?curid=2149382", "title": "Rifredo", "text": "Rifredo \u00e8 una frazione del comune di Firenzuola, situata nei pressi del Passo del Giogo.\nStoria.\nIn un documento risalente al 1299 Rifredo \u00e8 citata col nome di \"Rivo Frigido\" o \"Rio Freddo\" . Nell'antichit\u00e0 Rifredo si trovava nella localit\u00e0 di Fognano, dove molto probabilmente risiedeva il conte e dove \u00e8 ricordata la \"Sala della Contessa\" in una casa antica. Dal 955 il castello e la chiesa appartenevano agli Ubaldini di Piancaldoli. Sulla antica via, da Fognano al Santerno, furono sconfitte le milizie fiorentine comandate da un capitano dei Medici, sopraggiunte per aiutare il castello di Firenzuola, come si apprende da Giovanni Villani. In questa via, vicino a Poggialto, era situato l'\"Ospedale di San Salvatore\". Sul poggio, di fronte alla chiesa di Santa Maria, restano ruderi di un castello.\nBadia di San Pietro a Moscheta.\nNon molto distante da questa frazione si trova la Badia di San Pietro a Moscheta che, per soccorrere viandanti e malati, tenne aperto un ospizio anche a Rifredo.\nStazione meteorologica.\nA Rifredo, presso il valico appenninico del Giogo di Scarperia, a 887 metri si trova la Stazione meteorologica, riferimento per l'organizzazione meteorologica mondiale all'omonima area montana del Mugello."}
{"id": "2149386", "revid": "2052878", "url": "https://it.wikipedia.org/wiki?curid=2149386", "title": "Concerto grosso n. 2", "text": "Concerto grosso n. 2 \u00e8 il quarto album discografico del gruppo musicale italiano New Trolls, pubblicato nel 1976. \u00c8 il primo disco di inediti dopo il loro ritorno sulle scene seguito allo scioglimento avvenuto nel 1973.\nIl disco.\nDichiarato seguito di Concerto grosso per i New Trolls, vede il gruppo collaborare nuovamente con Luis Bacalov.\nPur attirando alcune critiche dai puristi per l'eccessiva \"barocchizzazione\", il primo lato si rivela un sostanziale successo per i New Trolls, che si confermano uno dei gruppi di punta del rock progressivo italiano.\nIl concerto grosso si sviluppa appunto sul lato A, diviso in tre movimenti: vivace, andante e moderato. La facciata del disco viene chiusa da un pezzo \"\"Quiet seas\" che pur rimanendo nell'atmosfera delle precedenti canzoni, non fa parte del Concerto.\nPi\u00f9 controverso risulta il secondo lato, in cui il gruppo vira (o meglio ritorna) a un pop da classifica che fa storcere il naso ai pi\u00f9, ma offre comunque canzoni che il gruppo eseguir\u00e0 in concerto per molti anni a venire. \"Vent'anni\" \u00e8 una ballata acustica autobiografica, \"Bella come mai\" evidenzia l'aspetto pi\u00f9 melodico del gruppo, come detto sopra, mentre \"Let it be me\" \u00e8 la cover di un pezzo del cantante francese Gilbert B\u00e9caud, ma col testo in inglese.\nUn discorso a parte merita \"Le roi soleil\"\", straordinaria composizione che estremizza le caratteristiche del rock progressivo, dimostrandosi una sorta di ironico ed esuberante \"bigino\" del genere. Il raffinato intreccio vocale ricorda fortemente i Queen e non a caso il brano \u00e8 stato definito da molti critici come la \"Bohemian Rhapsody italiana\".\nTracce.\nLato A\nLato B"}
{"id": "2149396", "revid": "122466377", "url": "https://it.wikipedia.org/wiki?curid=2149396", "title": "Atletica leggera ai Giochi della XXI Olimpiade - 100 metri piani maschili", "text": "I 100 metri piani hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 23-24 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Harvey Glance (10\"11).\nLa gara.\nIl migliore sprinter americano, Steve Williams (personale di 9\"9, che gli vale un posto nella lista dei record del mondo manuali) si infortuna ai Trials e deve rimanere a casa.\nValerij Borzov \u00e8 venuto a Montr\u00e9al per bissare il successo di Monaco. Nessun velocista finora \u00e8 riuscito a confermarsi campione olimpico dei 100 metri. Comincia piano arrivando secondo nella propria batteria di qualificazione, ma anche nei quarti di finale viene battuto dal trinidadiano Crawford. In semifinale arriva l'ennesimo secondo posto, dietro allo statunitense Glance; Hasely Crawford vince l'altra semifinale precedendo il giamaicano Don Quarrie e l'altro statunitense Johnny Jones, mentre il terzo statunitense, Steve Riddick, viene eliminato.\nAlla partenza della finale i migliori scattano all'unisono. Crawford e Quarrie corrono appaiati per tutta la gara, ma \u00e8 il trinidadiano a spuntarla per due soli centesimi di secondo. Borzov chiude al terzo posto con lo stesso tempo (10\"14) con cui aveva vinto quattro anni prima.\nNessun atleta USA \u00e8 salito sul podio: non accadeva dal lontano 1928 ad Amsterdam."}
{"id": "2149397", "revid": "33751", "url": "https://it.wikipedia.org/wiki?curid=2149397", "title": "Millwall F.C.", "text": ""}
{"id": "2149399", "revid": "1132780", "url": "https://it.wikipedia.org/wiki?curid=2149399", "title": "Atletica leggera ai Giochi della XXI Olimpiade - 200 metri piani maschili", "text": "I 200 metri piani hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 25-26 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Millard Hampton (20\u201d10).\nLa gara.\nBorzov, dopo il terzo posto sui 100, non si ritiene competitivo per l'oro sulla doppia distanza e rinuncia.\nGli occhi dell'Italia sono tutti su Pietro Mennea: di quale colore sar\u00e0 la sua medaglia? Riuscir\u00e0 a fare meglio di Monaco, dove conquist\u00f2 il bronzo?\nIl barlettano vince la sua batteria e il suo quarto di finale: \u00e8 in forma. In semifinale, quando il gioco si fa duro, fa una corsa maiuscola e prevale sullo statunitense Hampton e sul fresco olimpionico dei 100, Crawford. L'altra serie \u00e8 vinta dal giamaicano Quarrie, argento sui 100 e dato per favorito.\nIn finale Donald Quarrie corre alla grande, lasciandosi dietro i meno trascendentali statunitensi Hampton e Evans. Scottante \u00e8 la delusione dell'Italia per il quarto posto di Pietro Mennea."}
{"id": "2149400", "revid": "3732", "url": "https://it.wikipedia.org/wiki?curid=2149400", "title": "Atletica leggera ai Giochi della XXI Olimpiade - 400 metri piani maschili", "text": "I 400 metri piani hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 26-29 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Maxie Parks (45\u201d58).\nLa gara.\nI 400 metri si disputano dopo gli 800, che hanno visto il trionfo di Alberto Juantorena. Siccome il cubano \u00e8 conosciuto soprattutto come quattrocentista, \u00e8 ovvio che sia il chiaro favorito per l'oro.\nJuantorena vince la prima semifinale in 45\"10. Fred Newhouse prevale nella seconda in 44\"89. La sfida \u00e8 lanciata. Esce invece il campione europeo sulla distanza, Karl Honz, che arriva ultimo.\nIn finale Fred Newhouse, che si sente in gran forma, tenta il tutto per tutto: parte come una scheggia, passa i 200 metri in 21\"5 e continua su un ritmo forsennato. A 20 metri dal traguardo Juantorena lo affianca con falcate lunghe quasi 3 metri e lo lascia di stucco. Vince di autorit\u00e0 con 44\"26.\nStupisce la prestazione cronometrica del cubano, che aveva un personale di 44\"70: nessuno a livello del mare ha mai fatto meglio, se si eccettua il 44\"1 di Wayne Collett nel 1972 con cronometraggio manuale."}
{"id": "2149401", "revid": "118958747", "url": "https://it.wikipedia.org/wiki?curid=2149401", "title": "Quentin Bell", "text": "Infanzia, adolescenza.\nQuentin Bell nasce nel 1910, secondogenito di Clive Bell e Vanessa Bell, nata Stephen, e sorella di Virginia Woolf. Cresce, insieme al fratello Julian Bell fra la fattoria di Charleston, in Sussex, e Londra. Soltanto nel 1918 nascer\u00e0 l'ultima figlia di Vanessa, Angelica Garnett, nata per\u00f2 dalla relazione extraconiugale di Vanessa con Duncan Grant. Entra presto nelle grazie degli amici di Bloomsbury e instaura un rapporto privilegiato con la zia Virginia, come testimoniano le numerose lettere sopravvissute. Nel 1937 il fratello maggiore, Julian Bell \u00e8 ucciso nella Guerra civile spagnola, dove si era recato come conducente di ambulanza.\nArtista e accademico.\nArtista poliedrico, attivo soprattutto nel campo delle ceramiche, si \u00e8 presto creato una reputazione nel mondo accademico, come docente di Storia dell'Arte al King's College (Cambridge) dal 1952 al 1959, poi presso l'Universit\u00e0 di Leeds. Dal 1964 ha insegnato all'Universit\u00e0 di Oxford e infine, dal 1967 al 1975, alla Sussex University. Nel 1972 esce il volume \"Virginia Woolf: a biography\", vincitore di numerosi premi fra cui il Duff Cooper Prize e il James Tait Black Memorial Prize, e proprio come biografo della zia sar\u00e0 maggiormente ricordato. Negli anni Ottanta, insieme ad Angelica Garnett si impegna per la rinascita di Charleston, affidato a una fondazione. Charleston \u00e8 oggi fra le case-museo pi\u00f9 visitate del Regno Unito.\nVita privata.\nQuentin sposa nel 1951 Ann Olivier Bell, cugina del celebre attore Laurence Olivier, e curatrice della monumentale edizione dei Diari di Virginia Woolf (1975-1980, 6 voll.) Dal matrimonio sono nati tre figli: Julian Bell, scrittore, pittore e docente universitario; Cressida Bell, designer tessile, e Virginia Nicholson, scrittrice di successo. Quentin Bell muore nel 1996. \u00c8 sepolto a West Firle, Sussex."}
{"id": "2149402", "revid": "3732", "url": "https://it.wikipedia.org/wiki?curid=2149402", "title": "Atletica leggera ai Giochi della XXI Olimpiade - 800 metri piani maschili", "text": "Gli 800 metri piani hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 23-25 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Rick Wohlhuter (1'44\u201d78).\nLa gara.\nIl favorito \u00e8 il keniota Michael Boit, bronzo a Monaco 1972. Ma per il boicottaggio dei paesi africani non pu\u00f2 partecipare.\nBatterie. La prima serie \u00e8 nettamente la pi\u00f9 veloce. I quattro ripescati che passano il turno provengono tutti da questa batteria: un record. La serie \u00e8 vinta dall'americano Wohlhuter, che vanta un personale di 1'44\"1 sulle 880 yarde, che ne fanno il pi\u00f9 veloce dei concorrenti in lizza.\nVince anche la sua semifinale, la seconda, mentre nella prima ha primeggiato il cubano Juantorena. Ma Juantorena \u00e8 un quattrocentista, quindi non \u00e8 il favorito per il titolo.\nAlberto Juantorena imposta la finale su un ritmo infernale, con passaggio ai 400 in 50\"85; subito dopo la campana \u00e8 scavalcato dal sorprendente indiano Sriram Singh, ma ai 600 \u00e8 di nuovo in testa. Lo tallonano Wohlhuter ed il belga Van Damme. Il rettilineo vede un testa a testa tra il cubano e lo statunitense. Sembra che Wohlhuter stia per scatenare un allungo, invece s'arrende e cede a Van Damme anche il secondo posto. Juantorena \u00e8 medaglia d'oro con il nuovo record mondiale.\nGiunge sesto il campione europeo, Luciano Susanj, in 1'45\"75. \u00c8 preceduto da un giovane britannico, Steve Ovett. Di lui risentiremo parlare a Mosca 1980."}
{"id": "2149403", "revid": "3732", "url": "https://it.wikipedia.org/wiki?curid=2149403", "title": "Atletica leggera ai Giochi della XXI Olimpiade - 1500 metri piani maschili", "text": "I 1500 metri piani hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 29-31 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Rick Wohlhuter (3'36\u201d47).\nRisultati.\nFinale.\n\u00c8 una gara a due facce: a ritmo lento e tattica nella prima parte, combattutissima nella seconda. Walker scatta ai 300 metri sorprendendo il gruppo. Il primo che prende l'iniziativa \u00e8 Ivo van Damme, che riduce il distacco. All'inizio del rettilineo finale Walker precede van Damme e l'irlandese Coghlan. Il tedesco ovest Wellmann supera l'irlandese all'interno e va all'attacco di van Damme. Walker vince davanti a van Damme e a Wellmann, questi ultimi separati da soli 6 centesimi. Van Damme ha corso gli ultimi 800 in 1'50\"8. Giunge sesto il vincitore dei Trials, Rick Wohlhuter, in 3'40\"64.\nIl 29 dicembre 1976 Ivo Van Damme per\u00ec in un incidente d'auto nei pressi di Marsiglia; si sarebbe dovuto sposare nel 1977. Da quell'anno il meeting \ninternazionale di atletica di Bruxelles \u00e8 stato intitolato a suo nome: Memorial Van Damme."}
{"id": "2149404", "revid": "33751", "url": "https://it.wikipedia.org/wiki?curid=2149404", "title": "Sheffield Wednesday F.C.", "text": ""}
{"id": "2149407", "revid": "3732", "url": "https://it.wikipedia.org/wiki?curid=2149407", "title": "Atletica leggera ai Giochi della XXI Olimpiade - 5000 metri piani", "text": "I 5000 metri piani hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 28-30 luglio 1976 allo Stadio olimpico di Montr\u00e9al.\nLa gara.\nDopo la fresca vittoria sui 10.000, con cui bissava il successo di Monaco, appare chiara l'intenzione di Lasse Vir\u00e9n di fare sua anche la distanza pi\u00f9 corta, il che gli consentirebbe di realizzare uno storico poker.\nNelle batterie il britannico Brendan Foster, campione europeo, batte il record olimpico con 13'20\"34. Emiel Puttemans, primatista mondiale, invece si ritira.\nIn finale Brendan Foster vuole essere protagonista e si mette davanti al gruppo fin dai primi giri. Dietro di lui Viren controlla la gara. Il passaggio ai 3000 metri \u00e8 lento (8'16\"2); il finlandese prova ad allungare quando mancano mille metri e assottiglia il gruppo di testa: alla campana a contendersi la vittoria sono Viren, i britannici Foster e Stewart, i neozelandesi Quax e Dixon, il tedesco occidentale Hildenbrand e il portoghese Sim\u00f5es. All'ultima curva Viren viene attaccato prima da Hildenbrand e poi da Quax, ma nel rettilineo finale il finlandese si produce in uno sprint che lo porta a vincere nettamente davanti a Quax, mentre Hildenbrand, tuffandosi sul traguardo, conquista il bronzo precedendo Dixon.\nLasse Viren, che ha coperto l'ultimo giro in 55 secondi, \u00e8 l'unico atleta nella storia dei Giochi ad avere ripetuto la doppietta su 5000 e 10000."}
{"id": "2149408", "revid": "110014", "url": "https://it.wikipedia.org/wiki?curid=2149408", "title": "Microsoft Schedule Plus", "text": "Microsoft Schedule Plus o Microsoft Schedule+ \u00e8 stato un software prodotto dalla Microsoft.\nDescrizione.\nEra un programma per la gestione degli appuntamenti in un'agenda elettronica.\nOriginariamente faceva parte di Microsoft Mail, poi di Microsoft Exchange, quindi di Microsoft Office 95, poi di Microsoft Exchange Client, Windows Messaging e Microsoft Exchange Server. Sostituito da Outlook 97, non \u00e8 pi\u00f9 incluso nella suite Office a partire dalla versione 2007; era stato mantenuto fino a Office 2003 per motivi di retrocompatibilit\u00e0."}
{"id": "2149409", "revid": "287204", "url": "https://it.wikipedia.org/wiki?curid=2149409", "title": "Atletica leggera ai Giochi della XXI Olimpiade - 10000 metri piani", "text": "I 10000 metri piani hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 23-26 luglio 1976 allo Stadio olimpico di Montr\u00e9al.\nLa gara.\nTurni eliminatori.\nI tempi migliori sono ottenuti dal britannico Tony Simmons e dal portoghese Carlos Lopes, vincitori rispettivamente della prima e della terza batteria. La seconda \u00e8 decisamente pi\u00f9 lenta e a farne le spese \u00e8 l'italiano Franco Fava che, pur giungendo a ridosso dei primi quattro, viene eliminato dalla finale. La prima batteria ha un curioso e divertente interprete nell'haitiano Charles Olmeus, che giunge ultimo dopo essere stato ripetutamente doppiato da tutti gli avversari. Il suo tempo, 42'00\"12, \u00e8 il pi\u00f9 lento della storia dei Giochi, tanto da far ritardare il programma dell'intera giornata.\nFinale.\nLa finale non ha un chiaro favorito, anche per via del boicottaggio dell'Africa ai Giochi. Al terzo chilometro prende la testa il portoghese Carlos Lopes, che al passaggio dei 5000 fa segnare un tempo di 14'08\"9; il portoghese accelera ancora e ai 7000 stacca tutti, a eccezione del finlandese Vir\u00e9n campione in carica, e del britannico Brendan Foster. Dopo un chilometro Foster cede mentre Viren si fa trascinare dal portoghese fino al suono della campanella, quando piazza il suo allungo decisivo: chiude con un vantaggio di oltre 20 metri. Ha percorso i secondi 5000 in 13'31\"3.\nDopo aver tagliato il traguardo, Viren si toglie le scarpette e fa il giro d'onore a piedi nudi; prende in mano le sue \"Tiger\" e le tiene bene in vista. Per questo gesto l'atleta finlandese viene convocato davanti alla commissione tecnica del CIO. Dopo averlo ascoltato, comunque, il CIO non lo multer\u00e0."}
{"id": "2149410", "revid": "1418004", "url": "https://it.wikipedia.org/wiki?curid=2149410", "title": "Sherman Alexie", "text": "Biografia.\nNato presso la riserva della comunit\u00e0 indiana di Wellpinit (Stato di Washington), venne al mondo con un idrocefalo - accumulo di liquido cefalico che pu\u00f2 danneggiare i tessuti del cervello -, ma sopravvisse senza ritardi mentali. I suoi studi sono stati caratterizzati dalle letture familiari (il suo libro preferito: \"Furore\" di John Steinbeck). Frequentando la scuola si distinse per le sue grandi doti: sensibilit\u00e0 e acutezza. Riguardo agli anni degli studi cosiddetti \"regolari\", ha dichiarato: \"ero il solo indiano eccetto la mascotte\".\nNel 1985 inizi\u00f2 a frequentare l'Universit\u00e0 Gonzaga di Spokane, poi nel 1987 si trasfer\u00ec nella pi\u00f9 prestigiosa Washington State University. L\u00ec scopr\u00ec le proprie particolari doti poetiche componendo alcuni versi, successivamente pubblicati dal giornalino universitario. Tuttavia furono anche gli anni dei problemi con l'alcol poi felicemente risolti.\nSi \u00e8 sposato nel 1992 con Diane Tomhave, di origini hidatse, dalla quale ha avuto due figli: Joseph, nato nel 1997, e David, nato nel 2001. \nAlexie \u00e8 appassionatissimo di basket, ha tifato per i Seattle SuperSonics sino al 2007 ma ora sostiene i Portland Trail Blazers. Quanto alla carriera universitaria, ha tenuto lezioni sullo studio delle etnie delle popolazioni nordamericane nel 2004, nel 2006 e nel 2008 presso la Washington State University e la Seattle University.\nTematiche, pensiero e riconoscimenti.\nSherman Alexie \u00e8 uno degli scrittori pi\u00f9 premiati del Nordamerica, citiamo solo alcuni dei premi pi\u00f9 prestigiosi che ha vinto: l'American Book Awards nel 1996 per \"Reservation Blues\", il Premio O. Henry - per un racconto di particolare valore - nel 2005, vinto con Ruth Prawer Jhabvala e Elizabeth Stuckey-French, il neonato PEN/Amazon.com Short Story Award nel 2000, lo Shelley Memorial Award - datogli dall'organizzazione letteraria Poetry Society of America - nel 2001 e il Writers Exchange sempre nel 2001. \u00c8 stato membro dell'Independent Spirit Awards Nominating Committees nel 2000, 2001, 2005 e 2006 e ha lavorato come sceneggiatore presso il Sundance Institute Writers Fellowship Program e l'Independent Feature Films West - oggi abbreviato in Film Independent. Nel 2005 \u00e8 stato giurato per il Rae Award.\nLe sue opere sono ricche di particolari tratti dalla sua esperienza di vita presso i nativi americani. Le pi\u00f9 significative \"short stories\" sono raccolte in \"The Best American Short Stories\" (2004), edito da Lorrie Moore: l'abbondanza dei dettagli, il colore da essi derivato e dato alle storie, la profonda morale e l'esperienza di questi racconti sono stati premiati con il Pushcart Prize.\nHa scritto alcuni articoli, pubblicati dal giornale \"Ploughshares\", nel 2000 e nel 2001. Come romanziere si \u00e8 distinto soprattutto nel campo dei romanzi d'avventura. L'opera \"The Absolutely True Diary of a Part-Time Indian\" (\"L'assolutamente vero diario di un indiano part-time\") \u00e8 stata selezionata per il National Book Award, sezione giovani e sostenuta nel tentativo di vincere il premio dal giornale locale \"The Seattle Times\". \u00c8 importante dire che i suoi non sono romanzi di formazione, poich\u00e9 un antico detto indiano, molto simile al medesimo ricorrente in quasi tutte le culture e le etnie - come ha ricordato - dice: \"chi nasce in un modo, non muore nell'altro\".\nAccuse di molestie sessuali.\nIl 28 febbraio 2018, Alexie ha pubblicato una dichiarazione con cui rispondeva alle accuse di molestie sessuali mosse a suo carico da diverse donne, tra cui l'autrice americana Litsa Dremousis, con la quale ebbe una relazione in passato: nel documento reso pubblico, l'autore pur ammettendo di aver \"ferito delle persone, tra cui alcune persone a me molto care\" e scusandosene pubblicamente, rifiuta fermamente le accuse di molestie mosse dalla Dremousis, secondo la quale Alexie avrebbe molestato \"diverse dozzine di donne\". Dremousis, tramite un post sulla propria pagina Facebook successivamente ripreso sulla rivista \"The Stranger\" il 1\u00ba marzo 2018, ha risposto ad Alexie, confutandone le dichiarazioni. Le accuse contro Alexie sono state descritte nel dettaglio in un articolo della NPR pubblicato cinque giorni dopo. In seguito alle accuse, il blog \"Native Americans in Children's Literature\" ha cancellato o modificato tutti i riferimenti ad Alexie nel proprio sito e l'American Library Association, che aveva appena assegnato ad Alexie la Medaglia Andrew Carnegie per l'eccellenza nella saggistica per \"You Don't Have to Say You Love Me: A Memoir\", anche in seguito al rifiuto del premio da parte dello scrittore, ha annullato il riconoscimento. Nel marzo 2018 \u00e8 stato confermato che Alexie avesse declinato il premio. L'American Indian Library Association ha deciso di ritirare anche il premio al Miglior Libro di genere Young Adult assegnatogli nel 2008 per \"The Absolutely True Diary of a Part-Time Indian\", affermando di averlo fatto \"per mandare in modo inequivocabile il messaggio che le azioni di Alexie sono inaccettabili\"."}
{"id": "2149411", "revid": "3732", "url": "https://it.wikipedia.org/wiki?curid=2149411", "title": "Atletica leggera ai Giochi della XXI Olimpiade - 3000 metri siepi", "text": "I 3000 metri siepi hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 25-28 luglio 1976 allo Stadio Olimpico di Montr\u00e9al.\nRisultati.\nFinale.\nGara avvincente: tre atleti si contendono il successo all'ultimo giro. Dopo il salto della barriera con il fossato, sono in lotta lo svedese G\u00e4rderud, il tedesco orientale Baumgartl e il polacco Malinowski. Baumgartl affianca G\u00e4rderud attaccando l'ultimo ostacolo, ma lo urta e cade facendosi superare anche da Malinowski.\nG\u00e4rderud vince in solitaria. I primi due classificati vanno sotto il record del mondo. Baumgartl migliora il proprio personale di 7,2 secondi."}
{"id": "2149413", "revid": "3732", "url": "https://it.wikipedia.org/wiki?curid=2149413", "title": "Atletica leggera ai Giochi della XXI Olimpiade - 110 metri ostacoli", "text": "I 110 metri ostacoli hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 26-28 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Charles Foster (13\u201d44 ).\nLa gara.\nNella seconda delle batterie si ritrovano, casualmente, Willie Davenport, 33 americano, olimpionico del 1968, l'astro nascente Alejandro Casa\u00f1as di Cuba ed il primatista mondiale, il francese Guy Drut. I tre finiscono nell'ordine. Il sorteggio della semifinale li mette ancora uno contro l'altro. Prevale questa volta Casa\u00f1as, su Drut e Davenport.\nIn finale Drut fa una gara perfetta e vince l'oro; secondo il cubano e terzo l'americano.\nWillie Davenport pu\u00f2 essere contento: quattro anni prima, a Monaco 1972, aveva perso il bronzo per 2 centesimi."}
{"id": "2149415", "revid": "3732", "url": "https://it.wikipedia.org/wiki?curid=2149415", "title": "Atletica leggera ai Giochi della XXI Olimpiade - 400 metri ostacoli", "text": "I 400 metri ostacoli hanno fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 23-25 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Edwin Moses (48\u201d30).\nRisultati.\nFinale.\nIl favorito \u00e8 il campione uscente, John Akii-Bua. Ma per il boicottaggio dei paesi africani non pu\u00f2 partecipare.\nNelle batterie la nuova stella degli ostacoli bassi americani, Edwin Moses (21 anni), batte il campione europeo, l'inglese Pascoe. In semifinale conferma il suo dominio vincendo con oltre un secondo di distacco. Nella finale fa ancora di pi\u00f9: \u00e8 l'unico a tenere il ritmo di 13 passi fra un ostacolo e l'altro e stabilisce il nuovo record del mondo. Anche in finale lascia un distacco al secondo classificato di oltre un secondo."}
{"id": "2149417", "revid": "3732", "url": "https://it.wikipedia.org/wiki?curid=2149417", "title": "Atletica leggera ai Giochi della XXI Olimpiade - Maratona", "text": "La prova di maratona ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta il 31 luglio 1976 nella citt\u00e0 di Montr\u00e9al, con arrivo nello Stadio olimpico.\nFinale.\nFrank Shorter ha rinunciato a disputare i 10.000, dove ha vinto i Trials, per concentrarsi sulla Maratona, gara in cui \u00e8 campione in carica. La giornata \u00e8 calda e umida, condizioni che appaiono non ideali per gli atleti. Al 20\u00ba km conduce la gara un gruppo di sette atleti: tutti aspettano che Frank Shorter, il favorito, faccia la prima mossa.\nA met\u00e0 gara Shorter parte, solo il tedesco dell'est Cierpinski lo segue: gli altri pensano che quest'ultimo abbia attuato una mossa suicida. Al 30\u00ba km (1h32'08\u201d) i due sono ancora appaiati, Jerome Drayton \u00e8 terzo. Poco prima del km 35 Cierpinski lancia l'attacco a Shorter, superandolo ed acquisendo in breve un vantaggio di 13 secondi: Shorter cede decidendo di accontentarsi dell'argento. Dietro Shorter si porta in terza posizione il connazionale Kardong, ma prima dell'arrivo \u00e8 colto da crampi e viene superato dal campione europeo Lismont."}
{"id": "2149418", "revid": "3732", "url": "https://it.wikipedia.org/wiki?curid=2149418", "title": "Atletica leggera ai Giochi della XXI Olimpiade - Marcia 20 km", "text": "La prova di marcia 20 km ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta il 23 luglio 1976 nella citt\u00e0 di Montr\u00e9al, con arrivo nello Stadio olimpico."}
{"id": "2149422", "revid": "233579", "url": "https://it.wikipedia.org/wiki?curid=2149422", "title": "Beato Pagano", "text": ""}
{"id": "2149423", "revid": "1543377", "url": "https://it.wikipedia.org/wiki?curid=2149423", "title": "FIFA World Player of the Year 2000", "text": "L\u2019edizione 2000 del FIFA World Player, 10\u00aa edizione del premio calcistico istituito dalla FIFA, fu vinta dal francese Zin\u00e9dine Zidane (Juventus).\nA votare furono 150 commissari tecnici di altrettante Nazionali."}
{"id": "2149425", "revid": "3732", "url": "https://it.wikipedia.org/wiki?curid=2149425", "title": "Atletica leggera ai Giochi della XXI Olimpiade - Salto in alto maschile", "text": "Il salto in alto ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 30 e 31 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Williams Junkunis con 2,28 m. Si qualifica anche Dwight Stones, primatista mondiale con 2,31 m.\nTurno eliminatorio.\nBen 14 atleti ottengono la misura richiesta.\nFinale.\nI favoriti entrano a 2,10. Il polacco Wszola, addirittura, a 2,14. A questa misura sbaglia sorprendentemente il vincitore dei Trials, Junkunis, che esce di scena.\nLa giornata \u00e8 piovosa e in pedana si rischia di scivolare. A 2,21 va fuori il campione europeo Torring e cominciano ad andare in crisi i due sovietici. Seniukov sbaglia tre volte, Budalov ce la fa ma si ferma subito dopo a 2,23. A questa misura esce di gara anche il primatista mondiale, l'americano Stones. Rimangono l'atleta di casa Greg Joy e Jacek Wszola. Il polacco, noncurante della pioggia, si issa fino a 2,25 (nuovo record olimpico), dove neanche Joy riesce ad arrivare."}
{"id": "2149426", "revid": "46291", "url": "https://it.wikipedia.org/wiki?curid=2149426", "title": "Specie di Potentilla", "text": "Elenco delle specie di \"Potentilla\":"}
{"id": "2149429", "revid": "3732", "url": "https://it.wikipedia.org/wiki?curid=2149429", "title": "Atletica leggera ai Giochi della XXI Olimpiade - Salto con l'asta", "text": "Il salto con l'asta ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 24 e 26 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nAi Trials USA David Roberts stabilisce il nuovo record mondiale con 5,70 m. Sono presenti ai Giochi anche i due primatisti europei con 5,62 m: i polacchi W\u0142adys\u0142aw Kozakiewicz e Tadeusz \u015alusarski.\nTurno eliminatorio.\nInaspettatamente, ben 20 atleti raggiungono la misura richiesta. Si preannuncia una finale dai tempi molto dilatati.\nFinale.\nI migliori scelgono come misura d'entrata i 5,20 m. A 5,40 sorprendentemente esce il campione europeo Kishkun. La gara perde un protagonista. Solo in tre passano la misura alla prima prova: Tadeusz \u015alusarski, Antti Kalliom\u00e4ki e il francese Michel Bellot. Il primatista mondiale, l'americano Roberts, commette un errore a 5,35. \nA 5,50 esce Bellot, mentre \u015alusarski, Kalliom\u00e4ki e Roberts passano alla prima prova, eguagliando il record olimpico.\nLa misura successiva \u00e8 5,55. Slusarski e Kalliom\u00e4ki hanno ancora un percorso immacolato, mentre Roberts si porta dietro l'errore commesso a 5,35. L'americano cerca di agire d'astuzia e non salta: decide di ripresentarsi a 5,60. Succede l'inaspettato: tutti i cinque atleti rimasti in gara vengono eliminati, inclusi il polacco e il finlandese. Roberts ha quindi tre tentativi a 5,60 per conquistare il titolo. Invece sbaglia tutte e tre le volte e ritorna in terza posizione. L'oro va cos\u00ec al polacco \u015alusarski."}
{"id": "2149430", "revid": "3732", "url": "https://it.wikipedia.org/wiki?curid=2149430", "title": "Atletica leggera ai Giochi della XXI Olimpiade - Salto in lungo maschile", "text": "Il salto in lungo ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 28 e 29 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Arnie Robinson con 8,37 . Robinson \u00e8 capolista mondiale stagionale: 8,32 m con vento regolare.\nTurno eliminatorio.\nNove atleti ottengono la misura richiesta. Ad essi vanno aggiunti i 3 migliori salti, fino a 7,73\u00a0m.\nLa miglior prestazione appartiene a Randy Williams (USA), con 7,97\u00a0m.\nFinale.\nStadio Olimpico, gioved\u00ec 29 luglio.\nAl primo turno l'americano Arnie Robinson indovina un salto perfetto a 8,35, con vento nullo. Il campione in carica Randy Williams gli risponde subito con 8,11. Altri due atleti saltano 8 metri: Jacques Rousseau (Fra) e Jo\u00e3o Carlos de Oliveira (Bra). La gara si preannuncia vibrante e combattuta. \nAl secondo turno Robinson atterra a 8,26, mentre nessun altro si migliora. Williams non riesce ad indovinare pi\u00f9 un salto e si deve accontentare della seconda piazza, mentre Robinson, in stato di grazia, fa 8,16 e il tedesco Est Wartenberg agguanta il bronzo con 8,02.\nIl totale fa 11 perch\u00e9 Larry Myricks (USA) non \u00e8 sceso in pedana. "}
{"id": "2149432", "revid": "3732", "url": "https://it.wikipedia.org/wiki?curid=2149432", "title": "Atletica leggera ai Giochi della XXI Olimpiade - Salto triplo", "text": "Il salto triplo ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 29 e 30 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 James Butts con 17,29 . \nTurno eliminatorio.\nEsattamente 12 atleti ottengono la misura richiesta.\nLa miglior prestazione appartiene a Jo\u00e3o Carlos de Oliveira (Bra), con 16,81.\nFinale.\nStadio Olimpico, venerd\u00ec 30 luglio.\nTutti attendono lo scontro tra la potenza esplosiva del brasiliano De Oliveira, opposta alla freddezza del bicampione olimpico sovietico Sanejev.\nLa gara parte lenta, poi alla terza prova Sanejev atterra a 17,06, primo oltre la fettuccia dei 17. De Oliveira gli risponde \"solo\" con 16,85. Alla quarta prova sale in testa l'americano Butts con 17,18. Sanejev non si scompone ed infila un 17,29 che ristabilisce le distanze. N\u00e9 l'americano n\u00e9 il brasiliano riescono a replicare. De Oliveira ha un'ultima opportunit\u00e0 ma - evidentemente in giornata no - atterra solo a 16,90."}
{"id": "2149433", "revid": "216538", "url": "https://it.wikipedia.org/wiki?curid=2149433", "title": "L'isola dell'ingiustizia", "text": ""}
{"id": "2149434", "revid": "3732", "url": "https://it.wikipedia.org/wiki?curid=2149434", "title": "Atletica leggera ai Giochi della XXI Olimpiade - Getto del peso maschile", "text": "Il getto del peso ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 23 e 24 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl vincitore dei Trials USA \u00e8 Al Feuerbach con 21,12 m. Il capolista stagionale \u00e8 il sovietico Aleksandr Bary\u0161nikov, che con 22,00 m \u00e8 anche il nuovo primatista mondiale.\nRisultati.\nTurno eliminatorio.\nUndici atleti ottengono la misura richiesta. Ad essi va aggiunto il miglior lancio degli esclusi, pari a 19,35\u00a0m.\nLa miglior prestazione appartiene ad Aleksandr Bary\u0161nikov (URSS), con 21,32\u00a0m ().\nFinale.\nPoco prima dei Giochi il sovietico Bary\u0161nikov ha portato il record mondiale per la prima volta alla storica quota di 22 metri. Utilizza una nuova tecnica, detta \"rotazione\".\nBary\u0161nikov \u00e8 il maggiore candidato per la vittoria finale. Ma la sua innovazione non gli porta fortuna: in gara si ferma ad un metro esatto dal suo primato mondiale (e a 32\u00a0cm dal suo primato olimpico) e viene superato, sia pur di poco, dal ventenne tedesco orientale Udo Beyer e dal connazionale Evgenij Mironov. Giunge quarto con 20,55 il vincitore dei Trials Allan Feuerbach.\nAl pari di George Horine nel salto in alto ai Giochi del 1912, Aleksandr Bary\u0161nikov sar\u00e0 ricordato come un inventore \"non vincente\"."}
{"id": "2149435", "revid": "287204", "url": "https://it.wikipedia.org/wiki?curid=2149435", "title": "Atletica leggera ai Giochi della XXI Olimpiade - Lancio del disco maschile", "text": "Il lancio del disco ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 24 e 25 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl 1\u00ba maggio lo statunitense Mac Wilkins stabilisce il nuovo record mondiale con 70, 86 m. Si qualifica ai Giochi il mese dopo vincendo i Trials con 68, 32 m.\nRisultati.\nTurno eliminatorio.\nBen 15 atleti ottengono la misura richiesta.\nLa miglior prestazione appartiene a Mac Wilkins (USA), con 68,28, il nuovo record olimpico.\nFinale.\nI migliori 8 classificati dopo i primi tre lanci accedono ai tre lanci di finale.\nMac Wilkins, primatista mondiale, ha migliorato il primato olimpico gi\u00e0 nel turno di qualificazione.\nIn finale non va oltre 67,50, ma vince con oltre un metro di vantaggio sul tedesco orientale Wolfgang Schmidt (66,22).\nGiunge sesto il campione europeo Pentti Kahma con 63,12. Ancora pi\u00f9 indietro il campione olimpico uscente Ludv\u00edk Dan\u011bk, che si classifica nono con 61,28."}
{"id": "2149436", "revid": "3732", "url": "https://it.wikipedia.org/wiki?curid=2149436", "title": "Atletica leggera ai Giochi della XXI Olimpiade - Lancio del martello", "text": "Il lancio del martello ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 26 e 28 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl capolista stagionale \u00e8 il sovietico Jurij Sedych con 78,86 m. Il primatista mondiale \u00e8 il tedesco Ovest Walter Schmidt (79,30 m nel 1975). Entrambi partecipano ai Giochi.\nTurno eliminatorio.\nDieci atleti ottengono la misura richiesta. Ad essi vanno aggiunti i lanci dei primi due degli esclusi, fino a 68,72\u00a0m.\nLa miglior prestazione appartiene a Karl-Hans Riehm (Germania Ovest), con 74,46\u00a0m.\nFinale.\nAl primo lancio i sovietici sono gi\u00e0 in testa alla classifica. La gara per le medaglie \u00e8 riservata a loro tre. Al secondo turno il giovane talento Jurij Sedych scaglia l'attrezzo a 77,52, superando il \"maestro\" Bondar\u010duk (75,48) e stabilendo il nuovo record olimpico. Il campione olimpico in carica non riesce a fare meglio e si fa poi superare dall'altro connazionale, Spiridonov, che all'ultimo lancio supera i 76 metri.\nGiunge solo quinto il primatista mondiale Walter Schmidt con 74,72 (ottenuto alla seconda e alla quinta prova)."}
{"id": "2149437", "revid": "3732", "url": "https://it.wikipedia.org/wiki?curid=2149437", "title": "Atletica leggera ai Giochi della XXI Olimpiade - Lancio del giavellotto maschile", "text": "Il lancio del giavellotto ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 25 e 26 luglio 1976 allo Stadio olimpico di Montr\u00e9al.\nPresenze ed assenze dei campioni in carica.\nIl capolista stagionale \u00e8 il finlandese Seppo Hovinen con 93,54 m. Il primatista mondiale \u00e8 il tedesco Ovest Klaus Wolfermann (94,08 m nel 1973), ritirato nel 1975. \nTurno eliminatorio.\nBen 16 atleti ottengono la misura richiesta.\nLa miglior prestazione appartiene a Seppo Hovinen (Fin), il primatista mondiale stagionale, con 89,76\u00a0m.\nFinale.\nIn gara le cose vanno diversamente per il finlandese.\nAl primo turno l'ungherese Nemeth piazza una spallata che uccide la gara: 94,58 metri: \u00e8 il nuovo record del mondo. Dopo di lui i migliori sono Hannu Siitonen (il secondo dei finlandesi) ed il rumeno Megelea, entrambi staccatissimi, con misure che non vanno oltre gli 87 metri. Le prime tre posizioni rimangono immutate fino alla fine."}
{"id": "2149438", "revid": "729019", "url": "https://it.wikipedia.org/wiki?curid=2149438", "title": "Jourdain (metropolitana di Parigi)", "text": "Jourdain \u00e8 una stazione della Metropolitana di Parigi sulla linea 11, sita ai margini del XIX e XX arrondissement di Parigi.\nLa stazione.\nLa stazione venne aperta nel 1935. Il nome della stazione ricorda il fiume Giordano per una associazione di idee con san Giovanni Battista. Le chiese del quartiere Belleville sono state dedicate tutte a san Giovanni che, com'\u00e8 noto battezz\u00f2 Ges\u00f9 Cristo nel fiume Giordano; nella principale, vi \u00e8 stata battezzata \u00c9dith Piaf. Da qui il nome della stazione e della strada in cui si trova."}
{"id": "2149440", "revid": "124168722", "url": "https://it.wikipedia.org/wiki?curid=2149440", "title": "Atletica leggera ai Giochi della XXI Olimpiade - Decathlon", "text": "Il decathlon ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 29-30 luglio 1976 allo Stadio olimpico di Montr\u00e9al.\nRisultati.\nStadio Olimpico, gioved\u00ec 29 luglio e venerd\u00ec 30 luglio.\nAlla fine della prima giornata \u00e8 in testa il tedesco Kratschmer, seguito dal campione uscente, il sovietico Avilov (spicca il suo 2,14 nell'alto). Terzo il primatista mondiale Jenner, che peraltro ha battuto il proprio record di punti sulle prime cinque gare.\nNella seconda giornata Avilov passa subito in testa (110 ostacoli). Jenner si rif\u00e0 sotto vincendo in successione disco (50,04\u00a0m) ed asta con 4,80. Prima dei 1500 finali lo statunitense \u00e8 in testa, con 88 punti di vantaggio su Kratschmer e oltre 150 su Avilov. Jenner riesce a fare il personale nel miglio e vince con il nuovo record del mondo."}
{"id": "2149441", "revid": "3732", "url": "https://it.wikipedia.org/wiki?curid=2149441", "title": "Atletica leggera ai Giochi della XXI Olimpiade - Staffetta 4\u00d7100 metri maschile", "text": "La staffetta 4\u00d7100 metri ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 30-31 luglio 1976 allo Stadio olimpico di Montr\u00e9al.\nFinale.\nValerij Borzov termina la sua carriera olimpica conquistando la sua quinta medaglia."}
{"id": "2149442", "revid": "3732", "url": "https://it.wikipedia.org/wiki?curid=2149442", "title": "Atletica leggera ai Giochi della XXI Olimpiade - Staffetta 4\u00d7400 metri maschile", "text": "La staffetta 4\u00d7400 metri ha fatto parte del programma maschile di atletica leggera ai Giochi della XXI Olimpiade. La competizione si \u00e8 svolta nei giorni 30-31 luglio 1976 allo Stadio olimpico di Montr\u00e9al.\nFinale.\nIn finale gli americani sono inseguiti dai polacchi a soli sei metri. Fred Newhouse corre una super-terza frazione in 43\"8, dando alla sua squadra un vantaggio di 20 metri, che sar\u00e0 mantenuto fino alla fine.\nGli americani vincono con il miglior tempo mai stabilito a livello del mare."}
{"id": "2149447", "revid": "290948", "url": "https://it.wikipedia.org/wiki?curid=2149447", "title": "Convertitore Bessmer", "text": ""}
{"id": "2149448", "revid": "199745", "url": "https://it.wikipedia.org/wiki?curid=2149448", "title": "Cinquefoglia", "text": ""}
{"id": "2149458", "revid": "3732", "url": "https://it.wikipedia.org/wiki?curid=2149458", "title": "Atletica leggera ai Giochi della XXI Olimpiade - 100 metri piani femminili", "text": "I 100 metri piani hanno fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 24-25 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nLa vincitrice dei Trials USA \u00e8 Brenda Morehead con 11\u201d08. \nDurante la stagione la tedesca Ovest Inge Helten stabilisce il nuovo record del mondo con 11\u201d04.\nLa gara.\nNei Quarti fa sensazione il tempo della tedesca Ovest Annegret Richter che vince con 11\"05, a solo un centesimo dal primato mondiale della connazionale Helten.\nIn semifinale la Richter segna il nuovo record del mondo con 11\"01. \u00c8 la chiara favorita per il titolo.\nLa campionessa in carica, Renate Stecher, \u00e8 comunque in forma (11\"10), quindi se nella gara decisiva la Richter sbagliasse la partenza pu\u00f2 sempre infilarla. Non riesce a qualificarsi la vincitrice dei Trials, Brenda Morehead: \u00e8 sesta nella seconda semifinale.\nIn finale tutte partono bene. La Richter acquisisce un vantaggio iniziale sulla Stecher e riesce a mantenerlo fino alla fine.\nAl quinto e ottavo posto giungono, rispettivamente, la diciannovenne americana Evelyn Ashford e la diciottenne tedesca Est Marlies Oelsner. Avranno tutt'e due un grande futuro, ma in seguito non si potranno pi\u00f9 ritrovare alle Olimpiadi, a causa dei boicottaggi incrociati del 1980 e del 1984."}
{"id": "2149459", "revid": "3732", "url": "https://it.wikipedia.org/wiki?curid=2149459", "title": "Atletica leggera ai Giochi della XXI Olimpiade - 200 metri piani femminili", "text": "I 200 metri piani hanno fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 26-28 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nLa vincitrice dei Trials USA \u00e8 Brenda Morehead con 22\u201d49 .\nLa gara.\nRenate Stecher come Valeri Borzov: la tedesca est \u00e8 giunta a Montr\u00e9al per confermare i due ori di Monaco, ma gi\u00e0 alla prima gara ha fallito l'obiettivo (seconda sui 100 metri). Da parte sua, la tedesca ovest Annegret Richter, fresca vincitrice dei 100, pu\u00f2 realizzare l'accoppiata che era riuscita alla Stecher quattro anni prima.\nFin dalle batterie la Stecher mostra di crederci: \u00e8 suo infatti il miglior tempo (22\"75). La Richter passa il turno senza farsi notare. Nei Quarti vincono la loro serie la Stecher e le altre tedesche Est: Carla Badendorf (terza la Richter) e B\u00e4rbel Eckert.\nIn semifinale l'australiana Raelene Boyle (personale di 22\"50) incappa in due partenze false ed \u00e8 squalificata. Vince la serie Renate Stecher, che stabilisce di nuovo il miglior tempo (22\"68), battendo la Badendorf. Nella seconda semifinale la Eckert prevale su Annegret Richter.\nIn finale dominano proprio queste ultime, che tagliano il traguardo quasi insieme, separate da soli 2 centesimi. Vince la tedesca est Eckert; la Richter \u00e8 d'argento.\nEntrambe vanno sotto il precedente record olimpico. La Stecher \u00e8 di nuovo terza."}
{"id": "2149460", "revid": "3732", "url": "https://it.wikipedia.org/wiki?curid=2149460", "title": "Atletica leggera ai Giochi della XXI Olimpiade - 400 metri piani femminili", "text": "I 400 metri piani hanno fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 25-29 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nLa vincitrice dei Trials USA \u00e8 Sheila Ingram con 52\u201d69. \nAll'inizio dell'anno la diciottenne tedesca Est Christina Brehmer toglie il record del mondo a Irena Szewi\u0144ska correndo in 49\"77. La reazione della polacca non si fa attendere: in giugno si reimpossessa del record fermando i cronometri su 49\"75. Alle Olimpiadi ci si attende lo scontro finale tra le due fuoriclasse.\nLa gara.\nFa la sua prima apparizione olimpica una diciassettenne tedesca dell'Est: Marita Koch. Supera i Quarti, ma si infortuna ad un muscolo e non pu\u00f2 proseguire. La rivedremo a Mosca 1980.\nIrena Szewinska rischia un po' nei Quarti, dove si qualifica per due decimi, ma si riprende subito in semifinale, dove fa registrare il miglior tempo, mentre la Brehmer giunge seconda nell'altra semifinale.\nIn finale Irena Szewinska effettua una corsa da manuale. La Brehmer \u00e8 in testa ai 200 metri ma poi patisce la fatica e chiude in 50\"51, rischiando di essere rimontata dalla connazionale Streidt. La Szewinska distribuisce ottimamente lo sforzo e chiude in un fantastico 49\"29, oltre mezzo secondo in meno del suo record del mondo. Finisce sesta la vincitrice dei Trials, Sheila Ingram, in 50\"90. Dietro di lei si piazza al settimo posto la campionessa europea Riitta Salin con 50\"98."}
{"id": "2149463", "revid": "3732", "url": "https://it.wikipedia.org/wiki?curid=2149463", "title": "Atletica leggera ai Giochi della XXI Olimpiade - 800 metri piani femminili", "text": "Gli 800 metri piani hanno fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 23-26 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nLa vincitrice dei Trials USA \u00e8 Madeline Manning con 1'59\u201d81.\nDurante la stagione la sovietica Valentina Gerasimova stabilisce il nuovo record del mondo con 1'56\u201d0.\nLa gara.\nL'evoluzione della specialit\u00e0 \u00e8 sorprendente: in gara si tengono ritmi altissimi, tanto che fioccano le eliminazioni a sorpresa. In semifinale vengono eliminate in un colpo solo: la primatista mondiale, Valentina Gerasimova (sesta), la campionessa europea Liliana Tomova (settima) e la vincitrice dei Trials Madeline Manning (ottava), tutte nella seconda serie. Nella prima serie fa un'apparizione onorevole la diciannovenne Gabriella Dorio. L'italiana \u00e8 iscritta anche nei 1500, dove avr\u00e0 miglior fortuna.\nLa prima semifinale viene vinta dalla sorprendente tedesca Est Anita Weiss (1'56\"53), mentre nella seconda svetta la sovietica Svetlana Styrkina (1'57\"28).\nLa finale, se possibile, si svolge ad una velocit\u00e0 ancora maggiore: la Weiss corre in 1'55\"74 ma arriva solo quarta! Questa gara storica, che dischiude nuovi orizzonti alla specialit\u00e0, viene vinta dalla sovietica Tatiana Kazankina, grazie ad un finale superbo, con il nuovo record del mondo di 1'54\"94."}
{"id": "2149466", "revid": "3732", "url": "https://it.wikipedia.org/wiki?curid=2149466", "title": "Atletica leggera ai Giochi della XXI Olimpiade - 1500 metri piani femminili", "text": "I 1500 metri piani hanno fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 28-30 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nDurante la stagione la sovietica Tat'jana Kazankina stabilisce il nuovo record del mondo con 3'56\u201d0.\nLa gara.\nLa specialit\u00e0 \u00e8 in rapida evoluzione: Raisa Katjukova corre in semifinale in 4'03\u201d 20, ma \u00e8 esclusa dalla finale. A Monaco sarebbe arrivata quarta assoluta. La sua semifinale \u00e8 vinta dalla tedesca est Ulrike Klapezynski (4'02\u201d 13), che prevale di misura sulla bulgara Chtereva (4'02\u201d 33). Nella seconda serie prevale la primatista mondiale, e fresca olimpionica degli 800, Tat'jana Kazankina in un pi\u00f9 comodo 4'07\u201d 37. Gabriella Dorio, diciannovenne promessa dell'atletica italiana, giunge quarta e si qualifica.\nTat'jana Kazankina \u00e8 la pi\u00f9 veloce in volata del lotto delle partenti. La sovietica, che ha gi\u00e0 corso cinque turni tra 800 e 1500, affronta la finale in modo affatto diverso rispetto al doppio giro di pista: lascia che la gara la facciano le altre.\nSi mette alla testa del gruppo la finlandese Holmen, che infila i primi due giri sotto i 70\u201d; poi \u00e8 la volta di Gabriella Dorio, che conduce la gara fino alla campanella dell'ultimo giro. Ai 400 metri scatta Ljudmila Bragina, la campionessa olimpica uscente. La sovietica viene ripresa ai 250 da Hoffmeister e Klapezynski. Solo a questo punto scatta la Kazankina, che era rimasta a guardare. Fa partire una rimonta irresistibile dalla sesta piazza, va a prendere le tre avversarie, le raggiunge ai 50 metri e vince. Giunge quinta la campionessa uscente Ljudmila Bragina.\nTatiana Kazankina ha percorso l'ultimo giro in un considerevole 56\u201d 9.\nGabriella Dorio si classifica al sesto posto. Sar\u00e0 protagonista a Los Angeles 1984.\nRisultati.\nFinale.\nStadio Olimpico, venerd\u00ec 30 luglio."}
{"id": "2149467", "revid": "1442080", "url": "https://it.wikipedia.org/wiki?curid=2149467", "title": "Il dardo e la rosa", "text": "Il dardo e la rosa (\"Kushiel's Dart\") \u00e8 un romanzo fantasy del 2001 di Jacqueline Carey, primo volume della trilogia di Kushiel, seguito da \"La prescelta e l'erede\" e da \"La maschera e le tenebre\". Ha vinto il premio Locus per la migliore opera prima nel 2002.\nTrama.\nLa vicenda della protagonista Ph\u00e8dre si svolge nella fantastica Terre D'Ange, luogo fondato dal Beato Elua e abitato dai discendenti di alcuni angeli. Tutta la popolazione di questa nazione, gli angeline, \u00e8 caratterizzata da una bellezza mirabile e da una spregiudicatezza fisica. Infatti l'unico precetto lasciato dal Beato Elua era \"Ama a tuo piacimento\".\nSin dall'infanzia Ph\u00e8dre \u00e8 costretta a servire casa Cereo, una delle tredici case su cui si fonda Terre D'Ange, a causa di un difetto fisico: una macchia scarlatta nell'occhio sinistro. Solo Anafiel Delaunay comprende che quella macchia rossa \u00e8 il Dardo di Kushiel, segno di predilezione dell'angelo castigatore, e riscatter\u00e0 Ph\u00e8dre in quanto \"anguisette\", ovvero coloro che riescono a mescolare il piacere con la sofferenza per la loro stessa natura.\nUna volta in casa Delaunay, Ph\u00e8dre sar\u00e0 istruita all'arte dell'amore e del compiacimento, ma soprattutto le verr\u00e0 insegnato a essere una spia. Cos\u00ec trascorre diversi anni tranquilla, assecondando i piaceri dei patroni per terminare la sua \"marque\" e diventare cos\u00ec una donna libera, fino a quando Delaunay non viene assassinato per opera di un complotto nel regno. Ph\u00e8dre e la sua guardia del corpo, il cassiliano Joscelin Verreuil, scappano a palazzo per avvisare la giovane regina Ysandre De la Courcel del pericolo imminente, ma vengono intercettati dalla bellissima M\u00e8lisande che li cattura con l'inganno.\nPh\u00e8dre e Joscelin saranno condotti in Skaldia, paese al confine con Terre D'Ange e popolato da guerrieri feroci e molto resistenti. Qui i due protagonisti saranno costretti a un periodo di servit\u00f9 presso Waldemar Selig, l'unico uomo che \u00e8 riuscito a riunire sotto un'unica bandiera tutte le trib\u00f9 skalde. Ph\u00e8dre diventer\u00e0 l'amante di Waldemar Selig e nella sua stanza scoprir\u00e0 una lettera di M\u00e8lisande: la bellissima donna sta complottando con gli skaldi per invadere Terre D'Ange, al fine di poter salire al trono.\nScoperto il piano,Ph\u00e8dre e Joscelin, che intanto era costretto alla prigionia, riescono a scappare dall'accampamento degli Skaldi e si avventurano in un viaggio di ritorno attraverso la gelida terra di Skaldia fino a raggiungere i valichi di confine.\nUna volta avvisata la regina del complotto, Ph\u00e8dre e Joscelin saranno costretti ad andare sull'isola di Alba, dove risiede il futuro sposo di Ysndre, al fine di chiedere aiuto dell'esercito albano per l'imminente invasione.\nIl \"Cruarch\" Drustan, re della popolazione di Alba e futuro marito di Ysandre, decide di aiutare Terre D'Ange, ma nel viaggio di ritorno Ph\u00e8dre perde il suo migliore amico Hyacinthe, che si sacrifica per far attraversare lo stretto alle navi del \"Cruarch\".\nLo scontro ai confini di Terre D'Ange sar\u00e0 durissimo e i morti numerosi, ma alla fine l'esercito di Angeline vince e M\u00e8lisande \u00e8 arrestata.\nTutto sembra finito, ma la notte prima della sua esecuzione, M\u00e8lisande scappa e sparisce nel nulla. I tentativi di ritrovarla saranno inutili.\nPh\u00e8dre sar\u00e0 nominata Contessa di Montr\u00e8ve, il casato di Delaunay, per aver salvato il regno dall'invasione skalda e dal complotto di M\u00e8lisande, e vivr\u00e0 nella sua nuova casa con Joscelin, non pi\u00f9 solo guardia del corpo, ma amante.\nDopo un breve periodo di tranquillit\u00e0, Ph\u00e8dre riceve un pacco contenente dei doni inviati da M\u00e8lisande, e cos\u00ec decide di rimettersi sulle sue tracce.\nPersonaggi.\nAltri.\ndi Tiberium; ex insegnante di Delaunay"}
{"id": "2149468", "revid": "3732", "url": "https://it.wikipedia.org/wiki?curid=2149468", "title": "Atletica leggera ai Giochi della XXI Olimpiade - 100 metri ostacoli", "text": "I 100 metri ostacoli hanno fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 28-29 luglio 1976 allo Stadio olimpico di Montr\u00e9al.\nLa gara.\nLa favoritissima \u00e8 la tedesca Est Annelie Ehrhardt, campionessa olimpica ed europea in carica e primatista mondiale della specialit\u00e0. Ma la tedesca incappa in una gara infelice il giorno della semifinale e viene clamorosamente eliminata.\nLa finale \u00e8 dunque apertissima. L'arrivo \u00e8 serrato, con cinque atlete in cinque centesimi. La vittoria viene assegnata dal fotofinish alla tedesca orientale Johanna Schaller, che prevale sulla sovietica Tat'jana Anisimova di un centesimo."}
{"id": "2149469", "revid": "121806430", "url": "https://it.wikipedia.org/wiki?curid=2149469", "title": "Olaf Pollack", "text": "Professionista dal 1997 al 2008, fu campione olimpico nell'inseguimento a squadre nel 2000 ai Giochi di Sydney. Dal 2017 \u00e8 direttore sportivo del team Continental 0711 Cycling.\nCarriera.\nEccellente sprinter, debutt\u00f2 nel 1997 nella Agro Adler Brandenburg. Nel 1999 si classific\u00f2 al secondo posto nella gara a cronometro dei campionati tedeschi su strada. In seguito fece parte della Gerolsteiner dal 2000 al 2004. Si mise in luce al Giro di Germania 2003, vincendo una tappa davanti al compatriota Erik Zabel e l'australiano Stuart O'Grady, ed al Giro d'Italia 2004, terminando pi\u00f9 volte secondo dietro ad Alessandro Petacchi.\nNel 2005 pass\u00f2 alla T-Mobile, ma fu una stagione priva di successi. Nell'annata successivo vinse due tappe al Giro della California, portando alla T-Mobile il primo successo stagionale. Disput\u00f2 anche un buon Giro della Bassa Sassonia e si ripet\u00e9 durante il Giro d'Italia. Nel 2007 fece parte del Team Wiesenhof-Felt, da cui si separ\u00f2 al termine della stagione firmando per la formazione austriaca Volksbank. Nel 2009 venne sospeso per doping.\nDedicatosi anche alla pista, nel 2000 fu medaglia d'oro olimpica dell'inseguimento a squadre ai Giochi di Sydney in squadra con Guido Fulst, Robert Bartko, Daniel Becke e Jens Lehmann, non gareggiando per\u00f2 nel turno finale. Su pista vinse anche, insieme a Roger Kluge, la gara dell'americana durante l'evento di Manchester valido per la Coppa del mondo 2008-2009."}
{"id": "2149470", "revid": "3732", "url": "https://it.wikipedia.org/wiki?curid=2149470", "title": "Atletica leggera ai Giochi della XXI Olimpiade - Salto in alto femminile", "text": "Il salto in alto ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 26 e 28 luglio 1976 allo Stadio olimpico di Montr\u00e9al.\nGara.\nNelle fasi eliminatorie sono ben 21 le atlete a superare la misura richiesta: \u00e8 un record ai Giochi olimpici. Ciononostante si contano delle escluse eccellenti, tra cui la campionessa olimpica Ulrike Meyfarth, l'atleta di casa Debbie Brill (prima donna ad adottare a livello internazionale lo stile Fosbury), e la cecoslovacca V\u011bra Brad\u00e1\u010dov\u00e1.\nIn finale le migliori entrano in gara a 1,75; solo la bulgara Blagoeva comincia a saltare a 1,78. Tutto fila liscio fino a 1,89, quando la tedesca dell'Est Ackermann, primatista mondiale e campionessa europea in carica, sbaglia la prima prova. Sara Simeoni invece va su sicura e passa in testa alla gara, insieme alla Blagoeva ed alla cecoslovacca Mra\u010dnov\u00e1.\nA 1,91 la Ackermann e la Simeoni fanno centro al primo tentativo, la Blagoeva al secondo mentre la Mracnova viene eliminata. A 1,93, misura che vale il nuovo record olimpico, tutte e tre sbagliano la prima prova. La Ackermann va su alla seconda, invece la Simeoni e la Blagoeva falliscono i rimanenti tentativi, sicch\u00e9 l'oro sorride alla tedesca dell'Est.\nRisultati.\nTurno eliminatorio.\nLuned\u00ec 26 luglio 1976, ore 10:00.\nFinale.\nMercoled\u00ec 28 luglio 1976, ore 14:00."}
{"id": "2149471", "revid": "3732", "url": "https://it.wikipedia.org/wiki?curid=2149471", "title": "Atletica leggera ai Giochi della XXI Olimpiade - Salto in lungo femminile", "text": "Il salto in lungo ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta il 23 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nLa vincitrice dei Trials USA \u00e8 Kathy McMillan con 6,78 m .\nLa specialit\u00e0 vive sulla competizione tra due tedesche dell'Est: Angela Voigt e Sigrun Siegel, che si avvicendano come primatiste mondiali. Il 9 maggio la prima salta a Dresda 6,92; le risponde la seconda poco pi\u00f9 di due mesi dopo sulla stessa pedana con 6,99 (una misura che sembra uno scherzo).\nTurno eliminatorio.\nQualificazione e finale si disputano nello stesso giorno. Sei atlete ottengono la misura richiesta. Ad esse vanno aggiunti i 6 migliori salti, fino a 6,22\u00a0m.\nLa miglior prestazione appartiene a Lidia Alfejeva (URSS), con 6,54\u00a0m. Non supera il turno la campionessa europea Ilona Bruzsenyak: la finale perde una protagonista.\nFinale.\nAl primo turno di salti Angela Voigt cerca subito di fare una buona misura, che le permetta di non soffrire nel resto della gara. Ci riesce in pieno: 6,72. Nessuna delle rivali supera i 6,50. Al secondo turno non succede niente. Alla terza prova la Siegl salta 6,59: evidentemente non \u00e8 in una buona giornata. Nei salti di finale viene anche superata dalla russa Alfejeva e, al quinto salto dall'americana McMillan. All'ultimo turno la Voigt, ormai sicura dell'oro, salta 6,57; la Siegl, curiosamente, ripete la misura e conferma la medaglia di legno.\nIl totale fa 11 perch\u00e9 Liliana Panajotova (Bul) non \u00e8 scesa in pedana."}
{"id": "2149473", "revid": "204322", "url": "https://it.wikipedia.org/wiki?curid=2149473", "title": "Gilles Simon (Formula 1)", "text": ""}
{"id": "2149474", "revid": "3732", "url": "https://it.wikipedia.org/wiki?curid=2149474", "title": "Atletica leggera ai Giochi della XXI Olimpiade - Getto del peso femminile", "text": "Il getto del peso ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta il 31 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nDurante la stagione la cecoslovacca Helena Fibingerov\u00e1 stabilisce il nuovo record mondiale con 21,99 m.\nTurno eliminatorio.\nLe iscritte sono 13 in tutto. Vengono ammesse direttamente alla finale.\nFinale.\nI primi due turni sono congeniali alla sovietica \u010ci\u017eova, che lancia in successione 20,84 e 20,96. La bulgara Khristova le \u00e8 vicino con 20,88. Il primo lancio di finale \u00e8 nullo per quasi tutte le migliori. Poi al quinto turno la Khristova indovina il lancio giusto a 21,16 (che rimarr\u00e0 l'unico lancio oltre i 21 metri di tutta la gara). La \u010ci\u017eova ha un ultimo tentativo, ma il suo lancio \u00e8 nullo. Per la Khristova \u00e8 oro con il nuovo record olimpico. La primatista mondiale Fibingerov\u00e1, lontana dai suoi livelli abituali, non \u00e8 mai stata in gara per il titolo."}
{"id": "2149476", "revid": "3732", "url": "https://it.wikipedia.org/wiki?curid=2149476", "title": "Atletica leggera ai Giochi della XXI Olimpiade - Lancio del disco femminile", "text": "Il lancio del disco ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 28 e 29 luglio 1976 allo Stadio olimpico di Montr\u00e9al.\nTurno eliminatorio.\nTredici atlete ottengono la misura richiesta.\nLa miglior prestazione appartiene a Gabriele Hinzmann (Germania Est), con 65,12\u00a0m.\nFinale.\nLa gara \u00e8 tra Faina Melnik, campionessa in carica e primatista mondiale, ed il resto del mondo. Si fa subito dura per la sovietica, che riceve il guanto di sfida dalla tedesca Est Schlaak: 69 metri esatti al primo turno, nuovo record olimpico. La Melik risponde solo con 64,80. Forse era un lancio di riscaldamento. Al secondo turno un altro exploit, questa volta della bulgara Vergova: 67,30. La situazione si complica. Ma la Melik non reagisce: 65 metri, poi addirittura 62. Cominciano i lanci di finale. Subito un 66,40 per la sovietica, che per\u00f2 non le permette di entrare in zona medaglie. Il quinto ed il sesto turno non muovono la classifica."}
{"id": "2149477", "revid": "767487", "url": "https://it.wikipedia.org/wiki?curid=2149477", "title": "Jens Heppner", "text": "Professionista dal 1991 al 2005, fu campione nazionale in linea e indoss\u00f2 per dieci giorni la maglia rosa al Giro d'Italia 2002.\nCarriera.\nPassato professionista nel 1991 a 27 anni con la squadra olandese Panasonic-Sportlife, \u00e8 stato un ottimo passista e per anni gregario di Jan Ullrich al Team Telekom. I risultati pi\u00f9 importanti da lui conseguiti sono la vittoria nella prova in linea dei campionati tedeschi su strada 1994 e nella terza tappa del Tour de France 1998. Al Giro d'Italia 2002 \u00e8 riuscito a vestire per dieci giorni la maglia rosa, conquistata dopo una lunga fuga nella sesta tappa con arrivo a Varazze, vinta da Giovanni Lombardi. Si \u00e8 ritirato dall'attivit\u00e0 agonistica nell'agosto 2005 a quasi 41 anni di et\u00e0, per intraprendere quindi per due anni l'attivit\u00e0 di direttore sportivo alla Wiesenhof-Akud. Dal 2010 al 2013 \u00e8 invece nello staff dirigenziale del Team NetApp-Endura."}
{"id": "2149479", "revid": "3732", "url": "https://it.wikipedia.org/wiki?curid=2149479", "title": "Atletica leggera ai Giochi della XXI Olimpiade - Lancio del giavellotto femminile", "text": "Il lancio del giavellotto ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 23 e 24 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nIn un meeting preolimpico Ruth Fuchs stabilisce il nuovo record del mondo con 69,12 metri. La tedesca Est, campionessa olimpica in carica, prenota il secondo titolo.\nTurno eliminatorio.\nDodici atlete ottengono la misura richiesta.\nLa miglior prestazione appartiene a Marion Becker (Germania Ovest), che con 65,14 stabilisce il nuovo record olimpico.\nFinale.\nRuth Fuchs non lascia spazio alle avversarie e vince con oltre un metro di vantaggio sulla Becker, medaglia d'argento. Le toglie anche il fresco record olimpico."}
{"id": "2149480", "revid": "3732", "url": "https://it.wikipedia.org/wiki?curid=2149480", "title": "Atletica leggera ai Giochi della XXI Olimpiade - Pentathlon", "text": "Il pentathlon ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 25-26 luglio 1976 allo Stadio olimpico di Montr\u00e9al.\nPresenze ed assenze delle campionesse in carica.\nLa vincitrice dei Trials USA \u00e8 Jane Frederick con p.\nLa detentrice del record mondiale \u00e8, dal 1973, la tedesca Est Burglinde Pollak con p.\nLa gara.\nTutti si aspettano una lotta tra sovietiche e tedesche dell'Est.\nComincia bene Burglinde Pollak (DDR), ma alla terza prova passa in testa la sovietica Tkachenko, campionessa europea in carica.\nNella seconda giornata il margine della Tkachenko si assottiglia dopo il lungo; nell'ultima gara, i 200 metri, la sovietica non pu\u00f2 fare nulla contro le tedesche est, che sono molto pi\u00f9 forti. Sigrun Siegl, che era affondata in settima posizione, ferma i cronometri sul tempo di 23\u201d09, il suo record personale, un tempo che varrebbe quasi la finale olimpica di specialit\u00e0. Sale immediatamente al primo posto in classifica generale. Ma, inaspettatamente, il conto dei punti totali la vede a pari merito con la connazionale Laser. La Siegl viene proclamata vincitrice poich\u00e9, nel confronto diretto, \u00e8 risultata migliore in tre specialit\u00e0 su cinque.\nPer Burglinde Pollak \u00e8 il secondo bronzo olimpico consecutivo.\nNadezhda Tkachenko giunge quinta con 4.669 punti. Settima \u00e8 la vincitrice dei Trials USA, Jane Frederick, con 4.566 punti.\nLa vittoria della Siegl, dovuta ad una performance eccezionale nella gara dei 200 metri, indurr\u00e0 la Federazione mondiale a cambiare la composizione del Pentathlon. Ai Giochi del 1980 i 200 metri saranno sostituiti dagli 800 metri."}
{"id": "2149481", "revid": "216538", "url": "https://it.wikipedia.org/wiki?curid=2149481", "title": "The River Wild", "text": ""}
{"id": "2149482", "revid": "309289", "url": "https://it.wikipedia.org/wiki?curid=2149482", "title": "Vazuza", "text": "La Vazuza () \u00e8 un fiume della Russia europea centrale, affluente di destra del Volga. Scorre nei rajon Vjazemskij, Novoduginskij e Sy\u010d\u00ebvskij dell'Oblast' di Smolensk e nel Zubcovskij rajon dell'Oblast' di Tver'.\nNasce dai contrafforti settentrionali delle alture di Smolensk, attraversando successivamente le \"oblast\"' di Smolensk e di Tver'; sulle sue sponde sorgono le citt\u00e0 di Sy\u010d\u00ebvka e Zubcov, quest'ultima situata presso la confluenza con il Volga. Il fiume ha una lunghezza di 162\u00a0km, l'area del suo bacino \u00e8 di 7\u00a0120\u00a0km\u00b2.\nIl fiume Vazuza \u00e8 gelato, mediamente, da novembre ad aprile."}
{"id": "2149483", "revid": "3732", "url": "https://it.wikipedia.org/wiki?curid=2149483", "title": "Atletica leggera ai Giochi della XXI Olimpiade - Staffetta 4\u00d7100 metri femminile", "text": "La staffetta 4\u00d7100 metri ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 30-31 luglio 1976 allo Stadio olimpico di Montr\u00e9al.\nFinale.\nLa Germania Est non ha vinto il titolo sui 100 piani, andato ad una tedesca Ovest, e nella staffetta vuole la rivincita. Il duello con le rivali della Germania federale \u00e8 serrato: nell'ultima frazione B\u00e4rbel Eckert, seconda, rimonta Annegret Kroniger e vince di 4 centesimi. La Germania Est toglie alle occidentali anche il record olimpico."}
{"id": "2149484", "revid": "3732", "url": "https://it.wikipedia.org/wiki?curid=2149484", "title": "Atletica leggera ai Giochi della XXI Olimpiade - Staffetta 4\u00d7400 metri femminile", "text": "La staffetta 4\u00d7400 metri ha fatto parte del programma femminile di atletica leggera ai Giochi della XXI Olimpiade. La competizione si \u00e8 svolta nei giorni 30-31 luglio 1976 allo Stadio olimpico di Montr\u00e9al.\nRisultati.\nLa Germania Est perde Marita Koch a causa di un infortunio nella gara individuale. Pu\u00f2 presentare comunque alla partenza una squadra formidabile.\nIn batteria ferma i cronometri su 3'23\"38, il secondo miglior tempo di sempre.\nIn finale sono le uniche a correre tutte e quattro le frazioni sotto i 50\" (la pi\u00f9 veloce in assoluto \u00e8 Brigitte Rohde con 49\"5); il tempo finale \u00e8 il primo della storia sotto i 3'20\". Per le valchirie dell'Est \u00e8 nuovo record del mondo."}
{"id": "2149489", "revid": "729019", "url": "https://it.wikipedia.org/wiki?curid=2149489", "title": "T\u00e9l\u00e9graphe (metropolitana di Parigi)", "text": "T\u00e9l\u00e9graphe \u00e8 una stazione della Metropolitana di Parigi sulla linea 11, sita al limite fra il XIX ed il XX arrondissement di Parigi.\nLa stazione.\nLa stazione venne aperta nel 1935. A causa delle notevole profondit\u00e0 (venti metri) e del terreno instabile su cui \u00e8 costruita, essa \u00e8 dotata di un marciapiede centrale che separa i due binari.\nLa \"rue du t\u00e9l\u00e9graphe\" \u00e8 l'antico cammino di ronda del parco dello \"ch\u00e2teau de M\u00e9nilmontant\". Il nome proviene dall'invenzione di Claude Chappe, fisico francese (1763 a Br\u00fblon - morto 1805 a Parigi). Egli install\u00f2 il suo apparecchio, chiamato \"tachigrafo\", in questo punto elevato 128 metri s.l.m.."}
{"id": "2149490", "revid": "1048993", "url": "https://it.wikipedia.org/wiki?curid=2149490", "title": "Silvano Bini", "text": "Biografia.\nHa guidato in qualit\u00e0 di direttore sportivo diverse formazioni italiane di Serie B e anche di Serie A. \u00c8 uno dei grandi dirigenti sportivi che hanno fatto la storia del calcio italiano, legando la sua attivit\u00e0 e storia particolarmente a quella della societ\u00e0 della sua citt\u00e0 natale, Empoli.\nHa infatti lavorato ininterrottamente, per ben 49 anni, dal 1947 (quando aveva appena 18 anni) fino al 1996 nell'Empoli Football Club, societ\u00e0 nella quale ha ricoperto praticamente ogni incarico, da Vice Segretario a Segretario, da Direttore Sportivo a Direttore Generale, e anche in qualit\u00e0 di Presidente.\nGrande \"talent scout\", ha scoperto molti giovani calciatori che poi sono approdati ai campionati maggiori e molti anche in Nazionale. Tra i tanti: Johnny Ekstr\u00f6m, Antonio Di Natale, Vincenzo Montella, Fabio Galante. Suo pi\u00f9 grande merito aver creato a Empoli quella organizzazione, cultura sportiva e attenzione ai giovani per cui l'Empoli \u00e8 stata ed \u00e8 tuttora rinomata nel panorama calcistico italiano.\nTuttavia, pur esaurito il suo lungo rapporto con l'Empoli, ha saputo continuare con grande dinamismo e grandi risultati la sua carriera, contribuendo ai successi di altre societ\u00e0. Nel club toscano gli succeder\u00e0 un giovane Fabrizio Lucchesi. Dal 1996 al 1998 collabora come consulente con il Genoa in Serie B.\nDal 1998 approda alla , in Serie C1, e subito centra la promozione in Serie B, con una squadra composta da numerosi giovani. L'anno successivo con gli arancioni conquista una salvezza partendo da -4, a causa di una sanzione comminata alla societ\u00e0 toscana, in conseguenza del lancio di materiale pirotecnico durante la finale Play-off contro il Lumezzane.\nNel 2003 diviene direttore sportivo del Livorno (Serie B) e anche qui conquista subito una promozione in Serie A che nella citt\u00e0 labronica mancava da ben 55 anni. Il suo rapporto con il club si interrompe nel 2005, per poi riprendere nel 2007, questa volta nella veste di \"Team Manager\".\nNel 2008, a 79 anni, \u00e8 ancora attivo e torna a dirigere la in qualit\u00e0 di Consulente Generale, con il presidente Massimiliano Braccialini. \nAnche suo figlio Alessandro \u00e8 diventato un dirigente sportivo: \u00e8 il segretario generale del Livorno, anche lui dopo l'esperienza a Pistoia durante presidenza di Luciano Bozzi."}
{"id": "2149495", "revid": "125109517", "url": "https://it.wikipedia.org/wiki?curid=2149495", "title": "Solo/Quante volte", "text": "Solo/Quante volte \u00e8 il decimo singolo a 45 giri di Claudio Baglioni, pubblicato in Italia dalla RCA Italiana nel 1977.\nIl singolo.\nIl disco fu pubblicato all'inizio del 1977, come singolo trainante dell'album \"Solo\"; entrambe le canzoni sono scritte, sia per il testo che per la musica, da Baglioni, senza pi\u00f9 la collaborazione di Antonio Coggio.\nBrani.\nSolo \n\"Solo\" descrive l'attimo esatto in cui due fidanzati guardandosi negli occhi stanno concludendo per sempre la loro relazione. La decisione \u00e8 stata presa da lei, la quale dice di continuare a volergli bene, di non darsi pena e di avere cura di se stesso senza abbandonarsi. Lui \u00e8 triste, e mentre le dice di mangiare e non farsi troppi problemi visto che \u00e8 magra, si sente sprofondare. Quando poi lei si allontana per tornare a casa lui si sente come gli fosse caduto il mondo addosso: immagina di non amare mai una futura donna come amava lei, e ricordando tutte le canzoni che le dedic\u00f2 decide di restare solo, sperando che lei un giorno si volti indietro e torni da lui.\nQuante volte\n\"Quante volte\" ha come oggetto la vita di un ragazzo, che sembra segnata da vari episodi deludenti: il ricordo dei genitori che litigavano, la rottura di un'amicizia da lui voluta per immaturit\u00e0 dell'amico, gli occhiali che odiava da ragazzino, la paura di guardarsi allo specchio quando si sente gi\u00f9, la paura di non essere diventato quello che sognava... tutto ci\u00f2 appare piccolo di fronte alla ricerca di Dio, tra le domande interiori sulla sua esistenza e vicinanza, ricordando che lui l'ha sempre cercato, soprattutto nei momenti difficili di solitudine.\nMentre il brano \"Solo\" \u00e8 presentato nella stessa versione presente sull'album di 5'00\", la facciata B, \"Quante Volte\", appare sfumata e pi\u00f9 corta di 27\" rispetto ai 5'27\" dell'LP. Si perde, pertanto, una buona porzione della coda strumentale arrangiata da Toto Torquati che la caratterizza. Da notare che sar\u00e0 questa versione \"edit\" a essere utilizzata per le ulteriori ristampe dell'album su CD negli anni duemila. Per ritrovare la versione completa su compact disc bisogner\u00e0 aspettare la raccolta antologica \"Tutti qui\" (2005).\nAccoglienza.\nIl disco entra nella \"top ten\" dei singoli pi\u00f9 venduti in Italia il 12 febbraio 1977 all'ottava posizione, e arriver\u00e0 al suo massimo alla terza, dove rimarr\u00e0 per cinque settimane non consecutive. In totale il disco rimase in top ten per venti settimane, uscendone definitivamente il 25 giugno. Alla fine dell'anno il singolo risulter\u00e0 essere il settimo pi\u00f9 venduto dell'anno.\nCover.\nUna rivisitazione della canzone \"Solo\" compare nell'omonimo album di esordio del gruppo progressive rock Christadoro, del 2017."}
{"id": "2149498", "revid": "339392", "url": "https://it.wikipedia.org/wiki?curid=2149498", "title": "Carsaib", "text": ""}
{"id": "2149503", "revid": "455046", "url": "https://it.wikipedia.org/wiki?curid=2149503", "title": "Herman Van Rompuy", "text": "Appartenente al partito dei Cristiano-Democratici e Fiamminghi (\"Christen-Democratisch en Vlaams\", CD&amp;V), nel Parlamento nazionale dal 1988, \u00e8 stato ministro del Bilancio tra il 1993 e il 1999, ministro federale dell'agricoltura nel 1999, presidente della Camera dei rappresentanti tra il 2007 e il 2008 e primo ministro del Belgio tra il 2008 e il 2009.\nVan Rompuy \u00e8 stato il primo presidente del Consiglio europeo dopo l'entrata in vigore del trattato di Lisbona, vale a dire con un mandato stabile, dal 1\u00ba dicembre 2009 al 31 maggio 2012; ha assunto ufficialmente la carica il 1\u00ba gennaio 2010. Il 1\u00ba marzo 2012 il Consiglio europeo ha eletto all'unanimit\u00e0 Van Rompuy per un secondo mandato da presidente, dal 1\u00ba giugno 2012 al 30 novembre 2014.\nNel 2011 \u00e8 stato nominato anche presidente del Vertice euro, carica a cui ci si riferisce informalmente come Mr. Euro.\nBiografia.\nEstrazione e formazione.\nHerman Van Rompuy \u00e8 di famiglia fiamminga e di religione cattolica. Il padre, Vic Van Rompuy, \u00e8 stato un economista e docente universitario.\nVan Rompuy si \u00e8 laureato in economia e in filosofia presso l'Universit\u00e0 Cattolica di Lovanio.\nCarriera politica.\nVan Rompuy \u00e8 stato Vice Presidente della Giovent\u00f9 del CVP dal 1973 al 1975, e, dal 1978 in poi, membro dell'Ufficio Nazionale del CVP. Dal 1975 al 1980 ha fatto parte dei governi di Leo Tindemans e Gaston Geens.\nPresidente del CVP.\nNel 1988, anno della sua prima elezione al Senato, Van Rompuy assunse la presidenza del CVP, che detenne fino al 1993. Ha ricoperto il ruolo di vice primo ministro e ministro del bilancio dal settembre 1993 al luglio 1999.\nDopo la sconfitta del suo partito alle elezioni politiche belghe del 1999, \u00e8 divenuto membro della Camera dei rappresentanti. Nel 2004 \u00e8 stato designato Ministro di Stato.\nPrimo ministro del Belgio.\nIl 12 luglio 2007 Van Rompuy fu eletto presidente della Camera dei Rappresentanti. Si dimise dalla carica il 28 dicembre 2008, quando il re Alberto II gli affid\u00f2 il mandato di formare un nuovo governo a seguito delle dimissioni del primo ministro Yves Leterme, travolto dall'accusa di aver fatto pressione sui giudici nell'inchiesta sul salvataggio della Banca Fortis. Due giorni dopo Van Rompuy ricevette la nomina ufficiale da parte del re.\nDurante il suo mandato Van Rompuy si \u00e8 impegnato in particolare per ricomporre i difficili rapporti interni tra fiamminghi e francofoni e per tutelare l'unit\u00e0 in un paese stravolto da lotte intestine e scandali bancari, nonch\u00e9 dalla pesantissima situazione della finanza pubblica dovuta all'elevato tasso di debito pubblico accumulato.\nIl 25 novembre 2009, a seguito della sua designazione a presidente del Consiglio europeo, Van Rompuy rassegn\u00f2 le dimissioni dall'incarico di primo ministro. Fu sostituito dal suo stesso predecessore Yves Leterme.\nMembro del Gruppo Bilderberg.\nIl 12 novembre 2009, Van Rompuy fu invitato dal Visconte \u00c9tienne Davignon, ad una cena a porte chiuse organizzata dal Gruppo Bilderberg presso il Castello di Val-Duchesse, la stessa location dove fu negoziato il Trattato di Roma del 1957 e dove si tenne la prima riunione della Commissione europea. Durante la cena Van Rompuy propose di introdurre nuove tasse ambientali per finanziare l'Unione europea in sostituzione dei contributi nazionali tagliati dai governi a causa della recessione.\nPresidente del Consiglio europeo.\nIl 19 novembre 2009 Van Rompuy fu scelto all'unanimit\u00e0 dal Consiglio europeo per essere il primo presidente permanente del Consiglio europeo. Entr\u00f2 in carica il 1 \u00b0 dicembre 2009 (entrata in vigore del Trattato di Lisbona) per un mandato di 2 anni e mezzo. Nel marzo 2012 il Consiglio europeo ha scelto di confermare Van Rompuy per un secondo mandato di 2 anni e mezzo.\nL'alternativa pi\u00f9 quotata per la posizione era l'ex primo ministro britannico Tony Blair. Con la scelta di Van Rompuy, i capi di Stato e di governo dell'Unione europea privilegiarono una personalit\u00e0 di minore profilo internazionale, ma nota per le sue capacit\u00e0 di mediazione. Van Rompuy \u00e8 stato infatti elogiato per le sue qualit\u00e0 di negoziatore e definito \"l'orologiaio dei compromessi impossibili\". Descrisse il suo ruolo di presidente di un organo composto da 27 capi di Stato e di governo (e il compito di trovare un consenso tra loro) come quello \"n\u00e9 di uno spettatore, n\u00e9 di un dittatore, ma di un facilitatore\", e dichiar\u00f2:\nLa stampa turca critic\u00f2 la nomina di Van Rompuy, poich\u00e9 egli in passato aveva assunto una posizione contraria all'adesione della Turchia all'Unione europea.\nPoco prima o durante i primi mesi della sua presidenza Van Rompuy ha visitato tutti gli Stati membri dell'UE. L'11 febbraio 2010 Van Rompuy organizz\u00f2 una riunione informale dei capi di Stato e di governo dell'UE alla Biblioteca Solvay di Bruxelles, per discutere la direzione futura della politica economica della UE, il risultato della conferenza di Copenaghen e l'allora recente sisma di Haiti.\nDi fatto, l'incontro fu incentrato sulla crescente crisi del debito sovrano (a quel tempo, della Grecia), che sarebbe diventato il marchio saliente del primo anno di Van Rompuy come presidente. Con gli stati membri che hanno assunto posizioni divergenti su questo tema, Van Rompuy ha dovuto trovare compromessi, non ultimo tra la Francia e la Germania, in successive riunioni del Consiglio europeo e dei vertici dei capi di Stato e di governo della zona euro, che hanno portato alla definizione dell'European Financial Stability Mechanism triennale e del Fondo europeo per la stabilit\u00e0 finanziaria nel maggio 2010 al fine di fornire prestiti a Grecia (e pi\u00f9 tardi Irlanda) per contribuire a stabilizzare i costi dei prestiti, ma soggetti a condizioni rigorose.\nIl Consiglio europeo gli ha inoltre affidato il compito di presiedere una Task Force sulla governance economica, composto di rappresentanti personali (per lo pi\u00f9 ministri delle finanze) dei capi di governo, che ha terminato i lavori a ottobre 2010. La sua relazione, che ha proposto un maggiore coordinamento macro-economico all'interno dell'UE in generale e della zona euro in particolare, oltre ad un irrigidimento del patto di stabilit\u00e0 e di crescita, \u00e8 stata approvata dal Consiglio europeo. Quest'ultimo l'ha anche incaricato di preparare, entro dicembre 2010, una proposta di limitata modifica ai trattati necessaria per consentire la stabilit\u00e0 del meccanismo di stabilit\u00e0 finanziaria. Il suo progetto - per un'aggiunta all'articolo 136 del TFUE, riguardo l'Eurozona - \u00e8 stato approvato dal Consiglio europeo nella riunione di dicembre 2010.\nIl suo primo anno \u00e8 stato segnato anche dal ruolo di coordinamento delle posizioni europee sulla scena mondiale in occasione dei vertici del G8 e del G20 e vertici bilaterali, come il teso Vertice UE-Cina del 5 ottobre 2010.\nCritiche.\nNel febbraio 2011 Van Rompuy venne criticato da quasi tutti i gruppi politici al Parlamento europeo per il suo atteggiamento nei confronti dei governi tedesco e francese, ritenuto troppo debole e accondiscendente e incapace di assicurare un approccio comunitario e trasparente alle questioni di interesse comune.\nIn diversi interventi al Parlamento Europeo il deputato britannico euroscettico Nigel Farage ha pi\u00f9 volte attaccato Van Rompuy, soprattutto con riferimento al deficit di legittimazione democratica collegato alla sua elezione. Farage defin\u00ec in un intervento Van Rompuy come dotato del \"\"charisma of a damp rag\" (carisma di uno straccio bagnato) aggiungendo nello stesso intervento che lo considerava anche \"competent, capable and dangerous\" (competente, capace e pericoloso) e un \"quiet assassin of European democracy and of European nation states\"\" (assassino silenzioso della democrazia europea e degli stati nazionali europei).\nPresidente del Vertice euro.\nDurante la riunione dell'Ecofin del 22 ottobre 2011 venne definita la creazione di un nuovo organismo, il Vertice euro. Tale organismo raggruppa i paesi della zona euro. Lo scopo dell'organismo \u00e8 garantire la \"coerenza delle attivit\u00e0 della zona euro e dell'Unione europea\". Van Rompuy, come presidente del Consiglio europeo, \u00e8 stato nominato presidente di tale organismo fino alla scadenza del suo attuale mandato. Il 6 dicembre 2011 si \u00e8 pronunciato sulla possibilit\u00e0 di attuare la sospensione del diritto di voto per chi non rispetta i parametri di debito e deficit, e il mantenimento della \u201ccoerenza fra Ue ed Eurozona\u201d, ma anche la trasformazione del fondo permanente salvastati (Esm) \u201cin uno strumento finanziario dell'Eurozona\u201d.\nVita privata.\nSposato con Geertrui, Van Rompuy \u00e8 padre di quattro figli, tra cui Peter. Il fratello pi\u00f9 giovane, Eric, appartiene anch'egli alla CD&amp;V ed \u00e8 stato ministro del governo fiammingo tra il 1995 e il 1999; sua sorella Tine, invece, \u00e8 iscritta al Partito del Lavoro del Belgio."}
{"id": "2149507", "revid": "729019", "url": "https://it.wikipedia.org/wiki?curid=2149507", "title": "Clemente Primieri", "text": "Biografia.\nGiovanissimo entr\u00f2 in Accademia Militare di Modena, terminata la quale venne assegnato al 2\u00ba Reggimento artiglieria da montagna \"Friuli\". Inviato al fronte durante la prima guerra mondiale, nel 1916 venne nominato capitano per meriti di guerra.\nNel 1936, come tenente colonnello, partecip\u00f2 alla campagna di Etiopia; nel 1937 fu nominato comandante del 28\u00ba Reggimento Artiglieria della 4 Divisione fanteria Livorno.\nCon l\u2019entrata in guerra dell\u2019Italia nel giugno 1940 \u00e8 nominato Capo Ufficio Informazioni del Gruppo d'armate Ovest e partecipa alle operazioni sul fronte francese. Dal 10 novembre viene trasferito al Comando della 3 Divisione Fanteria \u201cRavenna\u201d quale Capo di Stato Maggiore quindi, con le stesse funzioni, al comando 5\u00ba Corpo d\u2019Armata ed il 6 aprile 1941 partecipa all'invasione della Jugoslavia. Promosso generale di brigata il 1 gennaio 1942, dal 5 febbraio seguente, assume il comando Artiglieria dell\u2019XI\u00b0 Corpo d\u2019Armata, quindi dal 15 ottobre \u00e8 nominato Capo di Stato Maggiore del Comando Superiore Forze Armate della 2\u00aa Armata (Supersloda), sostituendo il generale De Blasio inviato in Russia.Dal 7 agosto 1943 fu nominanto comandante facente funzioni della 44 divisione fanteria Cremona, stanziata in Corsica.\nA seguito dell'armistizio dell'8 settembre 1943, rimasto fedele al Governo italiano divenuto cobelligerante con forze angloamericane, sempre al comando della Divisione di Fanteria \"Cremona\", la quale, rientrata in Sardegna, con la riorganizzazione delle Forze armate italiane avvenuta il 23 luglio 1944, si trasform\u00f2 in Gruppo di Combattimento \"Cremona\".Nei primi mesi del 1945 partecip\u00f2 con il suo Gruppo - avendo alle sue dipendenze anche una Brigata partigiana, la 28\u00aa Brigata Garibaldi \"Mario Gordini\" comandata da Bulow - ai combattimenti che contribuirono alla liberazione di diverse cittadine della Romagna, fino ad arrivare a Venezia il 2 maggio 1945.\nAlla fine della guerra rimase al comando della nuova Divisione \"Cremona\", con sede a Torino.\nCome generale pass\u00f2 al IV Corpo d'Armata alpino, diventandone Comandante dal luglio 1952 fino al 1954, per passare successivamente fino al 1957 al comando delle Forze Terrestri alleate Sud Europa, con sede a Verona.\nMor\u00ec a Sanremo il 15 febbraio 1981. Giace nel cimitero di Camerlona (7 km a nord-ovest di Ravenna), insieme ai soldati del Gruppo di Combattimento \"Cremona\" caduti durante i combattimenti per la liberazione dell'Italia.\nOnorificenze.\n Medaglia di bronzo al valor militare \n-monte Cristallo 12 ottobre 1915\n Croce al merito di guerra al valore militare\n- Pederobba 27 ottobre 1918\n Cavaliere dell'Ordine di Vittorio Veneto"}
{"id": "2149508", "revid": "1522738", "url": "https://it.wikipedia.org/wiki?curid=2149508", "title": "Lady Shiaine", "text": ""}
{"id": "2149509", "revid": "599013", "url": "https://it.wikipedia.org/wiki?curid=2149509", "title": "Dirk M\u00fcller", "text": "Nel 2006 ha vinto il campionato tedesco in linea Elite."}
{"id": "2149511", "revid": "1305772", "url": "https://it.wikipedia.org/wiki?curid=2149511", "title": "Il re del mondo", "text": "Il re del mondo pu\u00f2 fare riferimento a:"}
{"id": "2149512", "revid": "125475851", "url": "https://it.wikipedia.org/wiki?curid=2149512", "title": "St. Johnstone Football Club", "text": "Il St. Johnstone Football Club, meglio noto come St. Johnstone, \u00e8 una societ\u00e0 calcistica scozzese con sede nella citt\u00e0 di Perth, militante in Scottish Premiership, massimo livello del calcio scozzese.\nNel suo palmar\u00e8s vanta due coppe nazionali (2014 e 2021) e una coppa di Lega (2021).\nStoria.\nFu fondato nel 1884 e due anni pi\u00f9 tardi esord\u00ec in Scottish Cup. La prima partecipazione ai campionati nazionali, invece, si registr\u00f2 soltanto dal 1911, quando fu iscritta in Scottish Division Two. Dopo un periodo di interruzione dovuto alla Prima Guerra Mondiale, torn\u00f2 a disputare la seconda serie dalla stagione 1921-22; due anni dopo vinse il campionato e guadagn\u00f2 per la prima volta la Scottish Division One. Qui rimase, a parte una parentesi di due anni in Division Two, fino al 1939.\nNel secondo dopoguerra ripart\u00ec di nuovo dalla Division Two (in quegli anni \"Division B\"), riconquistando poi la massima serie nel 1960 e, dopo un'altra retrocessione, nel 1963. Negli anni seguenti mantenne stabilmente la Division One e raggiunse il terzo posto nella stagione 1970-1971. L'anno precedente fu finalista in Scottish League Cup, vinta dal Celtic per 1-0.\nNella Premier Division 1975-1976 arriv\u00f2 ultimo e retrocesse. Trascorse gli anni '80 e '90 alternando promozioni e retrocessioni, con partecipazioni in Premier Division, First Division e, per tre stagioni, anche in Second Division, guadagnandosi per questo la reputazione di \"squadra ascensore\" (\"yo-yo club\" in inglese).\nTornato in Premier Division nella stagione 1997-98, l'anno successivo il St. Johnstone raggiunse per la seconda volta la finale di Coppa di Lega, ma perse di nuovo, per 2-1 contro i Rangers. In campionato eguagli\u00f2 il suo miglior piazzamento classificandosi terzo dietro a Rangers e Celtic. Tuttavia, tre anni dopo fu di nuovo relegata in seconda serie.\nNella stagione 2008-09 la squadra si laure\u00f2 campione della First Division con una giornata di anticipo, guadagnando la promozione (l'ottava della sua storia) in Scottish Premier League.\nIl St. Johnstone si classific\u00f2 nuovamente terzo in Premier League 2012-13, e l'anno dopo conquist\u00f2 il suo titolo pi\u00f9 importante: la Scottish Cup, vinta nell'edizione 2013-14 grazie al successo per 2-0 nella finale disputata a Celtic Park contro il .\nSi \u00e8 piazzato al quarto posto per tre stagioni consecutive, dal 2014-15 al 2016-17, mentre in Scottish Premiership 2017-2018 ha concluso all'ottavo posto, e poi al settimo nel campionato successivo. In Premiership 2019-2020, interrotta per la pandemia di COVID-19, si classifica sesto, favorito dalla migliore media punti rispetto all'Hibernian. \nNella stagione 2020-21 il St. Johnstone conquista il \"double\" di coppe, vincendo per la prima volta nella storia la coppa di Lega, battendo in finale il per 1-0 e pochi mesi pi\u00f9 tardi la Coppa di Scozia battendo sempre per 1-0 l': si tratta del primo \"double\" nella storia del club (che a livello di trofei maggiori aveva in precedenza conquistato solamente una Coppa di Scozia) e il quarto in assoluto per una squadra scozzese dopo Celtic, Rangers e Aberdeen: considerando anche il quinto posto in classifica conquistato in campionato, a fronte di un budget molto ridotto rispetto ad altre squadre scozzesi, la stagione 2020-2021 oltre ad essere una delle migliori della storia del club \u00e8 stata considerata dagli esperti come una delle migliori in assoluto di un club scozzese.\nColori e simboli.\nI colori sociali del St. Johnstone sono il blu e il bianco. Tradizionalmente il blu prevale nella maglia e nei calzettoni, mentre il bianco nei calzoncini.\nSponsor maglie.\nDi seguito \u00e8 riportato un elenco di tutti gli sponsor della maglia del St. Johnstone:\nStrutture.\nStadio.\nDal 1989 il St. Johnstone disputa le partite casalinghe al McDiarmid Park, che attualmente ha una capienza di 10.673 persone. Si tratta del terzo stadio di casa del club, che precedentemente gioc\u00f2 al \"Recreation Ground\" (1885-1924) e al \"Muirton Park\" (1924-1989).\nAllenatori.\nIl St. Johnstone ha avuto 24 tecnici nella sua storia. Il manager pi\u00f9 longevo \u00e8 stato David Rutherford (11 anni), anche se il suo mandato fu interrotto dalla Seconda Guerra Mondiale. Il club ha nominato in media un nuovo allenatore ogni quattro anni. Willie Ormond e Bobby Brown hanno anche allenato la squadra nazionale della Scozia. Prima della nomina di Peter Grant nel 1919, il team venne gestito dal comitato, una pratica consueta in quel momento.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nRecord individuali.\nSource\nMedia presenze.\nLa presenza media campionato-partita al McDiarmid Park per la stagione 2007-08 era di 2.913 spettatori, che \u00e8 il 27.29% della capacit\u00e0 dello stadio e pi\u00f9 del 3,59% della stagione 2006-07.\nMedia passata:\nSource\nOrganico.\nRosa 2021-2022.\n\"Aggiornata al 5 febbraio 2022.\"\nRosa 2020-2021.\n\"Aggiornata al 26 febbraio 2021.\"\nTifoseria.\nRivalit\u00e0.\nLe rivalit\u00e0 principali riguardano Dundee e Dundee United, contro i quali il St. Johnstone disputa il \"Tayside Derby\", dal nome della contea a cui appartengono le citt\u00e0 di Perth e di Dundee."}
{"id": "2149513", "revid": "113487215", "url": "https://it.wikipedia.org/wiki?curid=2149513", "title": "Andr\u00e9 Brink", "text": "\u00c8 noto soprattutto per l'intensa attivit\u00e0 letteraria negli anni sessanta, che l'ha portato a essere assieme al pi\u00f9 noto scrittore e pittore Breyten Breytenbach, la figura chiave del movimento Sestigers, del quale facevano parte autori come Etienne Leroux, Jan Rabie, Ingrid Jonker, Adam Small e Bartho Smit.\nMolto critico nei confronti del regime dell'apartheid, \u00e8 stato professore emerito di afrikaans presso l'Universit\u00e0 di Citt\u00e0 del Capo. Ha ricevuto diverse nomination al Premio Nobel per la letteratura oltre ad aver vinto il Prix M\u00e9dicis nel 1980.\n\u00c8 morto nel 2015 all'et\u00e0 di 79 anni dopo essere rientrato in Sudafrica con un volo partito dal Belgio, dove aveva ricevuto una laurea honoris causa da parte dell'Universit\u00e9 catholique de Louvain."}
{"id": "2149520", "revid": "339392", "url": "https://it.wikipedia.org/wiki?curid=2149520", "title": "St Johnstone F.C.", "text": ""}
{"id": "2149522", "revid": "1522738", "url": "https://it.wikipedia.org/wiki?curid=2149522", "title": "Elena Derevko", "text": ""}
{"id": "2149523", "revid": "1522738", "url": "https://it.wikipedia.org/wiki?curid=2149523", "title": "Thom Merrilin", "text": ""}
{"id": "2149535", "revid": "36426", "url": "https://it.wikipedia.org/wiki?curid=2149535", "title": "Cinema tedesco d'avanguardia", "text": "Il cinema tedesco d'avanguardia \u00e8 quel periodo della storia del cinema tedesco che ebbe luogo nell'epoca del muto, durante gli anni Venti, con strascichi anche nei due decenni successivi.\nLa cultura tedesca dell'epoca rifletteva la grande crisi economica, sociale e politica, creando mondi di sogno (per evadere) o, pi\u00f9 spesso, d'incubo. L'elemento chiave per i registi tedeschi non era il montaggio, come per i russi e in parte per i francesi, ma piuttosto la singola inquadratura, che veniva composta come un vero e proprio quadro, chiuso su se stesso in maniera da arrivare ad essere angosciante. Inoltre venne sviluppato il movimento della cinepresa, finora usato in maniera molto limitata, che diventa uno strumento per studiare i personaggi e l'ambiente.\nA differenza degli esperimenti cinematografici in altri paesi, in Germania i film delle nuove correnti, almeno quelle narrative (soprattutto dell'Espressionismo), ebbero anche un notevole successo di pubblico.\nStoria.\nNegli anni Venti la Germania era devastata dalla sconfitta della prima guerra mondiale, in piena crisi post-bellica causata dagli enormi debiti di guerra vantati da Francia e Gran Bretagna. Ci\u00f2 caus\u00f2 una delle pi\u00f9 gravi crisi da inflazione della storia, che ebbe il culmine nel settembre 1923 quando il valore di un dollaro era scambiato per sei miliardi di marchi. Le continue speculazioni, i fallimenti e la disoccupazione portarono smarrimento e caos in tutto il paese, con le famiglie borghesi e operai ormai ridotte alla fame e senza casa. Nella confusione generale tutto si scambiava a mercato nero, proliferavano la prostituzione e le case da gioco. I generi di prima necessit\u00e0 aumentavano di prezzo anche pi\u00f9 volte nella stessa giornata, mentre i salari perdevano di valore prima ancora di essere spesi. A questa situazione si cerc\u00f2 di far fronte creando grandi sale riscaldate, a cura delle amministrazioni locali, dove le persone in disgrazia potessero passare la giornata, mangiare un piatto di minestra e poi tornare nelle proprie case, chi ne aveva.\nQuesto desolante quadro sociale non poteva non riflettersi nella cultura e nell'arte dell'epoca, ma gi\u00e0 prima della guerra erano esistiti alcuni fermenti rinnovatori, con movimenti pittorici quali l'astrattismo e l'espressionismo, interessati alla distruzione o alla deformazione dello spazio e della figura umana.\nCinema astratto.\nIl cinema astratto fu un movimento trasversale in pi\u00f9 paesi europei, ma ebbe il nucleo pi\u00f9 consistente tra i cineasti tedeschi. Le idee dell'Astrattismo applicate al cinema crearono un ritmo visivo senza immagini, alla ricerca di un cinema puro composto solo da linee e figure geometriche. Tra i principali esponenti vi furono il pittore Viking Eggeling, Hans Richter, Marcel Duchamp e, come ponte di mezzo tra astrattismo e figurativo, Walter Ruttmann.\nEspressionismo.\nNel cinema i confini dell'espressionismo sono molto controversi: alcuni indicano come espressionista tutta la cinematografia tedesca non tradizionale fino al 1933 (escluso il cinema astratto). Altri, come la storica Lotte Eisner, hanno scavato pi\u00f9 in profondit\u00e0 schematizzando con pi\u00f9 accuratezza le numerose tendenze cinematografiche di quel periodo, arrivando a individuare almeno tre tipologie principali: l'espressionismo vero e proprio, il \"Kammerspiel\" e la \"Nuova oggettivit\u00e0\". \nSecondo questa impostazione arriva a esistere un solo film espressionista puro, vero e proprio manifesto paradigmatico, ed \u00e8 \"Il gabinetto del dottor Caligari\" di Robert Wiene (1919). Tratti espressionisti si ritroverebbero poi, pi\u00f9 o meno evidenti, in una serie di altri film. Secondo altri invece l'espressionismo \u00e8 uno stile pi\u00f9 diffuso, che caratterizza film molto diversi tra loro, come anche le opere di Murnau, Lang, Pabst, ecc.\nIl Kammerspiel.\nIl cinema Kammerspiel pone un forte accento sul primo piano e sulla percezione delle sfumature nelle emozioni dei protagonisti. Molto diversa dall'espressionismo \u00e8 anche la tecnica cinematografica: la cinepresa \u00e8 straordinariamente mobile, arriva fino a pedinare i personaggi come se li perseguitasse per mostrarli sempre da vicino. Ma l'osservazione del cinema Kammerspiel non \u00e8 mai emotiva, anzi \u00e8 come distaccata, rigorosa, scientifica, e assomiglia a una lente d'ingrandimento di un entomologo che studia gli insetti. In questo senso il Kammespiel fu il primo modo di fare cinema che impostava tutto sul rapporto fra attore e cinepresa. \nTra i maggiori autori del cinema Kammerspiel ci furono il rumeno emigrato in Germania Lupu Pick, G.W. Pabst e il grande maestro Friedrich Wilhelm Murnau, che fu una figura di unione tra espressionismo e Kammerspiel.\nLa Nuova oggettivit\u00e0.\nLa Nuova oggettivit\u00e0, detta anche nuovo realismo, fu la corrente che pi\u00f9 si focalizz\u00f2 sulla descrizione e la documentazione di quel difficile periodo della storia tedesca, narrando le storie disperate degli individui. Piel Jutzi ad esempio mescol\u00f2 scene vere di documentario con scene di finzione (\"Il viaggio di mamma Krausens verso la felicit\u00e0\", 1929, o \"Nostro pane quotidiano\", 1929), con comparse non professioniste assieme ad attori, luoghi originali e scene di vera vita quotidiana. La mescolanza di scene prese dal vero e di finzione serviva a qualificare la storia come reale, autenticandola. Questa scelta, per la prima volta usata al cinema, venne poi ripresa e messa a frutto nel cinema successivo, divenendo uno degli input pi\u00f9 importanti del Neorealismo italiano. \nAderente al realismo, ma di stampo pi\u00f9 teatrale, \u00e8 l'opera del grande regista Georg Wilhelm Pabst, artefice di alcuni ritratti femminili tra pi\u00f9 affascinanti della storia del cinema, con la \"trilogia della donna perduta\" (\"La via senza gioia\", 1925, \"Il vaso di Pandora\", 1929, e \"Diario di una donna perduta\", 1929), che ebbe come protagoniste Asta Nielsen, una giovane Greta Garbo e soprattutto Louise Brooks, entrata col suo caschetto nero nell'immaginario collettivo.\nI grandi protagonisti.\nMurnau.\nFriedrich Wilhelm Murnau fu una personalit\u00e0 poliedrica e trasversale, che difficilmente e solo a costo di forzature si inquadra in un unico stile o movimento cinematografico. La sua produzione tedesca pu\u00f2 essere considerata come il punto intermedio fra due delle correnti pi\u00f9 importanti dell'epoca, ovvero il cinema espressionista e il Kammerspiel. Dall'espressionismo Murnau trasse l'interesse per le storie cupe e soprannaturali, con componenti distorte e allucinatorie. L'agilit\u00e0 estrema della cinepresa e l'uso particolareggiato del primo piano fanno invece parte dello stile \"Kammerspiel\".\nMa la caratteristica pi\u00f9 peculiare del suo cinema \u00e8 l'uso costante e continuo dell'inquadratura soggettiva, che segue per\u00f2 il punto di vista della cinepresa. In \"Nosferatu il vampiro\" per esempio la cinepresa appare quasi attratta e spaventata dal mostro, seguendolo con movimenti lentissimi e sottolineando il suo carattere soprannaturale (il muoversi senza camminare, il fuori campo come pauroso regno dell'ombra, ecc.). In questo film si notano alcune incongruenze con l'espressionismo classico di Robert Wiene: le riprese sono anche in esterno, girate con grande profondit\u00e0 di campo, che va ben oltre le inquadrature chiuse su s\u00e9 stesse de \"Il gabinetto del dottor Caligari\". \n\"L'ultima risata\" \u00e8 un esempio estremo della disincantata analisi \"da vicinissimo\" del Kammerspiel, con la storia di un anziano portiere d'albergo che a causa della sua et\u00e0 viene degradato al lavoro pi\u00f9 umiliante di guardiano dei cessi. La perdita del ruolo e di identit\u00e0 diventa cos\u00ec una metafora della Germania sul lastrico dopo la prima guerra mondiale. Lo stile \u00e8 basato sull'uso della soggettiva, con deformazioni e distorsioni ottenute con particolari obiettivi che riescono a rendere anche il pi\u00f9 familiare dei paesaggi come qualcosa di incerto, schiacciante, pauroso. Inoltre l'uso frequente e combinato di panoramiche, carrelli, riprese dall'alto, piani incrociati, ecc., crea un vero e proprio turbine visivo, che crea per la prima volta un vero e proprio \"cinema dello sguardo\", sviluppato poi dal Neorealismo e dalla Nouvelle Vague: in questo tipo di cinema la cinepresa \u00e8 come un animale del set, che si muove autonomo e curioso fra i personaggi come per capire cosa succede.\nLang.\nFritz Lang, tra i pi\u00f9 grandi maestri del cinema di tutti i tempi, fu vicino ai tre movimenti del cinema narrativo tedesco, ma anche al di fuori degli stretti confini di un singolo movimento. All'estetica espressionista si avvicina la sua prima opera, \"Destino\" del 1921. Il fosco regno della criminalit\u00e0 organizzata \u00e8 poi rappresentato nel doppio film \"Il dottor Mabuse\", che ebbe uno straordinario successo di pubblico con due seguiti a distanza di anni. Film-simbolo dell'identit\u00e0 culturale tedesca fu poi \"I Nibelunghi\" (1924), ma il suo capolavoro pi\u00f9 noto \u00e8 \"Metropolis\", del 1926, forse il film pi\u00f9 allucinatorio e profetico dell'epoca, basato su un originale mix tra futuro avveniristico e passato arcaico.\nFigure professionali.\nIn questo periodo in Germania iniziano ad emergere alcune figure professionali legate al cinema, che riescono ad acquistare una popolarit\u00e0 e un riconoscimento artistico pari a quelli finora riservati ai soli attori e registi.\nTra questi ci sono quello dello sceneggiatore, con la figura preminente di Carl Mayer (autore di film quali \"Il gabinetto del dottor Caligari\", \"L'ultima risata\", \"La rotaia\", \"La notte di San Silvestro\" o il soggetto di \"Berlino - Sinfonia di una grande citt\u00e0\"), oppure quello del fotografo, con artisti come Eugen Sch\u00fcfftan (inventore dell'effetto Sch\u00fcfftan) o Karl Freund, autore di forti contrasti tra luci e ombre, straordinarie profondit\u00e0 di campo, tagli di luce in angolazioni particolari, ecc. (\"Il Golem\", \"L'ultimo uomo\", \"Vari\u00e9t\u00e9\", \"Metropolis\").\nMolte di queste figure professionali in seguito emigrarono in America con l'avvento del nazismo, concentrando ad Hollywood il fiore dei professionisti cinematografici dell'epoca, da cui nacque il genere noir, il cinema poliziesco e l'uso preciso di luci e inquadrature nel cinema narrativo classico.\nCinema e ascesa del nazismo.\nSiegfried Kracauer, sociologo della scuola di Francoforte, formul\u00f2 l'ipotesi che esista un collegamento tra i cinema tedesco degli anni Venti, in particolare quello espressionista, e le tendenze politiche e sociologiche tedesche che permisero l'ascesa del nazismo. La grave angoscia e incertezza della popolazione durante la crisi spinse le persone a rifugiarsi in un abbandono della razionalit\u00e0 che si riflette nel cinema soprannaturale e demoniaco dell'epoca, dove realt\u00e0 e finzione si confondono in un'unica allucinazione. Inoltre la sensazione di chiusura, oppressione, assuefazione al cupo senso del destino e del fato pi\u00f9 crudele sembrano essere uno specchio della Germania dell'epoca sull'orlo del baratro. La domanda di Kracauer \u00e8 quindi: pu\u00f2 il cinema espressionista essere un antecedente del nazismo?\nA ben guardare il cinema sotto il regime nazista fu qualcosa di ben diverso, ispirato all'esaltazione del corpo umano (mitologia della razza), con un montaggio perfetto e la cinepresa onnipresente, che dava allo spettatore la sensazione auforica di essere ovunque identificandosi magari con lo sguardo del F\u00fchrer. Opere simbolo erano quelle di Leni Riefenstahl come \"Il trionfo della volont\u00e0\" (1933) e \"Olympia\" (1938). Quindi l'espressionismo non si pu\u00f2 certo dire che fondi la mitologia nazista: se si possono trovare analogie sono limitate pi\u00f9 che altro alle trame, al contenuto, mentre lo stile cinematografico \u00e8 molto lontano. Ma comunque resta la constatazione di come un'arte di mostri e orrori, di confusione tra sogno e realt\u00e0, compaia sempre in epoche di particolare incertezza e smarrimento.\nEredit\u00e0.\nIl cinema muto tedesco ebbe un impatto fondamentale nella storia del cinema, anche grazie al diretto afflusso dei suoi migliori artisti a Hollywood a partire dagli anni Trenta. Molti maestri dell'epoca attinsero a piene mani dalle conquiste del cinema tedesco e molti dei suoi elementi chiave entrarono nel modo classico di filmare, caratterizzare luoghi e personaggi, generare tensione, ecc., nel cinema narrativo classico.\nLa pi\u00f9 grande eredit\u00e0 lasciata dal cinema tedesco, da quello espressionista in particolare, grazie all'emigrazione di numerosi registi in America, viene tramandata nella cultura cinematografica d'oltreoceano, a partire dagli horror della Universal degli anni '30, passando per il cinema noir, soprattutto dei primi anni Quaranta. Film che potrebbe riunire un po' tutte queste sfumature \u00e8 \"Lo sconosciuto del terzo piano\", di Boris Ingster (1940).\nL'opera di Gregg Toland, fotografo di Orson Welles, con le estreme profondit\u00e0 di campo e i tipici grandangoli non sarebbe immaginabile senza la lezione di Karl Freund. Cos\u00ec come i movimenti di camera alla Murnau fecero da esempio per i registi del cinema moderno, da Alfred Hitchcock a Brian De Palma. \nLe scenografie virtuali dell'effetto Sch\u00fcfftan sono alla base dei mondi virtuali e sono il diretto antenato dell'odierno \"blue screen\". \nDal punto di vista del contenuto \u00e8 facile riscontrare le analogie tra le storie espressioniste e il moderno cinema horror, oppure la fantascienza di \"Metropolis\", o ancora il rapporto tra esseri umani e umanoidi (\"Il Golem\", \"Metropolis\" stesso), che compare anche in saghe moderne come \"Terminator\", \"Alien\" o \"Blade Runner\"."}
{"id": "2149538", "revid": "2121138", "url": "https://it.wikipedia.org/wiki?curid=2149538", "title": "Bridgnorth", "text": "Bridgnorth \u00e8 un paese di 12.079 abitanti della contea dello Shropshire, in Inghilterra. \nIl paese \u00e8 situato nella valle del Severn ed \u00e8 diviso in due dal fiume Severn. La parte destra rispetto allo scorrere del fiume \u00e8 chiamata \"High Town\", mentre la parte sinistra \u00e8 chiamata \"Low Town\". Questa terminologia deriva dalla differente altezza del terreno circostante dalle due parti del fiume.\nAll'interno del paese sono presenti le rovine del castello di Bridgnorth.\nUna storica ferrovia funicolare, la Bridgnorth Cliff Railway, unisce un punto della sponda destra situata al livello della sponda sinistra con la parte alta della citt\u00e0 sulla sponda destra.\nLa stazione ferroviaria di Bridgnorth \u00e8 il capolinea settentrionale della Severn Valley Railway, un'antica ferrovia mantenuta a fini storici e turistici da parte di un'associazione di volontariato che realizzano pi\u00f9 volte al giorno, quasi tutti i giorni dell'anno, diverse corse fino a Kidderminster, con treni a vapore ed occasionalmente a diesel storici, secondo un orario prefissato."}
{"id": "2149541", "revid": "729019", "url": "https://it.wikipedia.org/wiki?curid=2149541", "title": "Broseley", "text": "Broseley \u00e8 un paese di 4.912 abitanti della contea dello Shropshire, in Inghilterra."}
{"id": "2149544", "revid": "256896", "url": "https://it.wikipedia.org/wiki?curid=2149544", "title": "Cavern diver", "text": "Cavern diver \u00e8 una specialit\u00e0 specifica per le attivit\u00e0 di immersione in grotta, viene rilasciata e certificata da diverse agenzie didattiche ed in particolare dalla PADI che per prima ha elaborato un metodo specifico, il sistema didattico si differenzia per\u00f2 dal corso Cave diver, molto pi\u00f9 severo e complesso ma sempre con criteri di massima sicurezza, e abilita alle immersioni solo negli ambienti di avangrotta, in pratica solo nelle zone di ingresso e con la possibilit\u00e0 di intravedere sempre la luce del sole e non superando il limite massimo per l'immersione sportiva di 40 metri di distanza tra il subacqueo e la superficie anche in linea orizzontale. \nAttrezzature.\nOltre alla normale attrezzatura da sub \u00e8 necessario utilizzare almeno due fonti luminose quali torce o fari, una principale ed una secondaria, un mulinello, la bussola, ed una lavagnetta, il secondo erogatore possibilmente deve avere una frusta molto pi\u00f9 lunga del solito per permettere la respirazione in coppia anche in ambienti stretti e poter nuotare nel caso sia necessario in \"fila indiana\".\nCollegamenti esterni.\nSito ufficiale PADI"}
{"id": "2149546", "revid": "729019", "url": "https://it.wikipedia.org/wiki?curid=2149546", "title": "Church Stretton", "text": "Church Stretton \u00e8 un paese di 4.186 abitanti della contea dello Shropshire, in Inghilterra."}
{"id": "2149549", "revid": "729019", "url": "https://it.wikipedia.org/wiki?curid=2149549", "title": "Cleobury Mortimer", "text": "Cleobury Mortimer \u00e8 un paese di tremila abitanti della contea dello Shropshire, in Inghilterra."}
{"id": "2149552", "revid": "767487", "url": "https://it.wikipedia.org/wiki?curid=2149552", "title": "Clun", "text": "Clun \u00e8 un paese di 642 abitanti della contea dello Shropshire, in Inghilterra."}
{"id": "2149553", "revid": "767487", "url": "https://it.wikipedia.org/wiki?curid=2149553", "title": "Andrew Miller (scrittore)", "text": "Ha vinto l'International IMPAC Dublin Literary Award nel 1999 per il romanzo \"Il talento del dolore\" (\"Ingenious Pain\"), pubblicato nel 1997 e tradotto in trentasei lingue. Ha nel curriculum diversi altri premi, oltre l'International IMPAC Award: il James Tait Black Memorial Prize vinto nel 1997, un Premio Grinzane Cavour, un Costa Book Awards per il romanzo \"Pure\" ed \u00e8 stato finalista al Man Booker Prize con \"Ossigeno\" (\"Oxygen\")."}
{"id": "2149554", "revid": "729019", "url": "https://it.wikipedia.org/wiki?curid=2149554", "title": "Craven Arms", "text": "Craven Arms \u00e8 un paese di 2.289 abitanti della contea dello Shropshire, in Inghilterra."}
{"id": "2149558", "revid": "729019", "url": "https://it.wikipedia.org/wiki?curid=2149558", "title": "Ellesmere (Regno Unito)", "text": "Ellesmere \u00e8 un paese di abitanti della contea dello Shropshire, in Inghilterra."}
{"id": "2149559", "revid": "7336", "url": "https://it.wikipedia.org/wiki?curid=2149559", "title": "Porto Navile", "text": ""}
{"id": "2149560", "revid": "729019", "url": "https://it.wikipedia.org/wiki?curid=2149560", "title": "Mairie des Lilas (metropolitana di Parigi)", "text": "Mairie des Lilas \u00e8 una stazione della Metropolitana di Parigi sulla linea 11, sita nel comune di Lilas.\nLa stazione.\nLa stazione venne aperta nel 1937 e si trova nel comune di Lilas che deriv\u00f2 dallo smembramento di quello di Romainville avvenuto nel 1868."}
{"id": "2149562", "revid": "729019", "url": "https://it.wikipedia.org/wiki?curid=2149562", "title": "Market Drayton", "text": "Market Drayton \u00e8 un paese di 10.407 abitanti della contea dello Shropshire, in Inghilterra."}
{"id": "2149563", "revid": "729019", "url": "https://it.wikipedia.org/wiki?curid=2149563", "title": "Much Wenlock", "text": "Much Wenlock \u00e8 un paese di 2.605 abitanti della contea dello Shropshire, in Inghilterra, conosciuto per essere sede degli Wenlock Olympian Society Annual Games (\"Giochi annuali della societ\u00e0 olimpica di Wenlock\" in italiano)."}
{"id": "2149566", "revid": "729019", "url": "https://it.wikipedia.org/wiki?curid=2149566", "title": "Aerospace Industrial Development Corporation", "text": "L'Aerospace Industrial Development Corporation (in cinese \u6f22\u7fd4\u822a\u7a7a\u5de5\u696d\u80a1\u4efd\u6709\u9650\u516c\u53f8), conosciuta maggiormente con la sigla AIDC, \u00e8 un'azienda aerospaziale di propriet\u00e0 statale con sede a Taichung e responsabile della progettazione e produzione aeronautica militare e civile, tra i quali il caccia AIDC F-CK-1 Ching-kuo.\nFondata nel 1969, nel 1983 venne trasferita al Chungshan Institute of Science and Technology. Nel 2000 la AIDC venne divisa in quattro settori:"}
{"id": "2149567", "revid": "729019", "url": "https://it.wikipedia.org/wiki?curid=2149567", "title": "Newport (Shropshire)", "text": "Newport \u00e8 un paese di 10.814 abitanti della contea dello Shropshire, in Inghilterra."}
{"id": "2149569", "revid": "1363894", "url": "https://it.wikipedia.org/wiki?curid=2149569", "title": "Bernhard Schlink", "text": "Pur avendo iniziato come autore di romanzi polizieschi, \u00e8 al romanzo autobiografico \"Der Vorleser\" (cio\u00e8 \"The Reader\"), pubblicato nel 1995, che deve il successo. Subito \"best seller\" in Germania, Stati Uniti e in altri trentacinque Paesi (in Italia \u00e8 stato pubblicato per la prima volta nel 1998 da Garzanti con il titolo \"A voce alta - The Reader\"), il successo di \"The Reader\" negli USA \u00e8 stato tale che il \"The New York Times\" ha tenuto a lungo primo questo romanzo nella lista dei \"best seller\". Nel 2008 Stephen Daldry, il regista di \"Billy Elliot\", ne ha tratto un film dal medesimo titolo, per il quale \u00e8 stato anche candidato all'Oscar (andato poi quell'anno a Joel ed Ethan Coen per \"No Country for Old Men\"). Ralph Fiennes ha interpretato Michael/Bernard.\nSchlink ha vinto diversi premi in diversi paesi: il Friedrich-Glauser-Preis nel 1989, il Deutscher Krimi Preis nel 1993 (questo per il romanzo giallo \"Selbs Betrug\"), poi nel 1997 - stavolta per \"A voce alta\" - il Premio Hans Fallada e il Grinzane Cavour in Italia, quindi il Prix Laure Bataillon in Francia. Premiato dal quotidiano liberale tedesco \"Die Welt\", che gli conferisce il WELT-Literaturpreis, \u00e8 stato infine selezionato per l'International IMPAC Dublin Literary Award nel 1999 (quell'anno il premio \u00e8 stato vinto dal britannico Andrew Miller)."}
{"id": "2149570", "revid": "1598370", "url": "https://it.wikipedia.org/wiki?curid=2149570", "title": "Oswestry", "text": "Oswestry \u00e8 una cittadina e parrocchia civile facente parte della contea dello Shropshire, nella parte occidentale dell'Inghilterra, in tutta prossimit\u00e0 del confine con il Galles. Si stima che la popolazione fosse nel 2008 di circa 18.000 abitanti.\nStoria.\nPreistoria.\nIl sito geografico di Oswestry \u00e8 stato colonizzato fin dalle epoche passate. La parte della citt\u00e0 chiamata Old Oswestry (Vecchia Oswestry) ospita una collina fortificata (\"Hill Fort\") a cima arrotondata di bassa elevazione risalente all'Et\u00e0 del Ferro (dal 700 a.C. circa al 40 a.C. circa) su cui sono stati ritrovati reperti che ne farebbero risalire la sua edificazione al 550 a.C. La collina presenta una serie di contrafforti e trincee, che gli storici ritengono poco comuni per una collina fortificata dell'et\u00e0 del ferro. Si ritiene che la costruzione di questi baluardi di difesa sia stata necessaria a causa propria della scarsa elevazione del forte allo scopo di potenziare la difesa della Citt\u00e0 Vecchia.\nParticolarmente munito l'accesso occidentale al forte a livello del quale si contano ben sette contrafforti, pi\u00f9 di qualunque altra collina fortificata in Inghilterra. Gli abitanti del forte vivevano in cima alla collina, ampia circa sei ettari. Gli scavi archeologici dimostrano come i primi occupanti vivessero ivi gi\u00e0 dalla tarda et\u00e0 del bronzo (dal 2400 a.C. circa al 700 a.C. circa). In questo periodo inizi\u00f2 probabilmente la costruzione delle fortificazioni, che prosegu\u00ec, con soluzioni di continuit\u00e0, fino alla tarda et\u00e0 del ferro. la leggenda vuole che la collina fortificata di Old Oswestry debba il proprio nome a Caer Ogyra, suocero di Re Art\u00f9 e che addirittura abbia dato i natali alla Regina Ginevra.\nEt\u00e0 romana e anglosassone.\nDel trapasso dall'et\u00e0 del ferro all'et\u00e0 romana si sa poco. Dai reperti archeologici ritrovati in loco pare che Old Oswstry fosse abitata al momento dell'invasione dei Romani. Diversamente da quanto osservato in altre colline fortificate, non sembra che Old Oswestry sia stata conquistata con la forza. Non \u00e8 noto, invece se, dopo la conquista da parte dei Romani, la collina venne rioccupata dai Romano-Britanni, come si verific\u00f2 per altre colline fortificate. Come \u00e8 noto, dopo la ritirata dei Romani, nel 410 circa, sotto il regno di Onorio, i Romano-Britanni dovettero difendere la propria indipendenza contro svariati tentativi di invasione. Con il tempo, essi furono costretti a chiedere l'assistenza degli Angli e dei Sassoni, che, infine si mostrarono ostili occupando da padroni le terre che erano venuti a difendere. Man mano i Romano-Britanni si ritirarono verso la regione occidentale della Britannia, proprio ai confini con il Galles.\n\u00c8 di questo periodo la nascita delle leggende di Re Art\u00f9. Di quest'ultimo periodo \u00e8 emblematica la figura del Re Osvaldo di Northumbria, divenuto in seguito Santo. Oswald fu un re potente, che riun\u00ec sotto una sola corona i regni Nortumbrici di Bernicia e Deira, favorendo al contempo la diffusione del Cristianesimo in Nortumbria. La sua figura fu tratteggiata positivamente da San Beda (Beda il Venerabile), il quale, scrivendone un secolo dopo la sua morte, lo defin\u00ec Re Santo. Osvaldo fin\u00ec per essere ucciso alla Battaglia di Maserfield dal re pagano Penda di Mercia, battaglia che ebbe luogo il 5 agosto del 641 o 642. La sede della battaglia viene identificata generalmente proprio con Oswestry. Poich\u00e9 si trovava in territorio nemico, \u00e8 verosimile che Osvaldo stesse attaccando. La leggenda dice che il suo corpo fu smembrato e una delle sue braccia fu trasportata da un'aquila fino ad un albero, un frassino, che da allora fu chiamato Oswald's Tree o anche Oswy's Tree (Albero di Oswald), essendo Oswy il diminutivo o il nome vero di Osvaldo, da cui deriv\u00f2 il nome Oswestry (Oswy's Tree = Oswestry). Un'altra leggenda vuole che dalle gocce di sangue stillanti dal braccio di Osvaldo finite al suolo si form\u00f2 il rinomato Pozzo di Osvaldo (Oswald's Well).\nSport.\nCalcio.\nLa squadra principale della citt\u00e0 \u00e8 il The New Saints of Oswestry Town &amp; Llansantffraid Football Club."}
{"id": "2149571", "revid": "729019", "url": "https://it.wikipedia.org/wiki?curid=2149571", "title": "Aeroporto Internazionale del Bahrein", "text": "L'aeroporto internazionale del Bahrein (IATA: BAH, ICAO: OBBI) (in arabo: \u0645\u0637\u0627\u0631 \u0627\u0644\u0628\u062d\u0631\u064a\u0646 \u0627\u0644\u062f\u0648\u0644\u064a) \u00e8 un aeroporto internazionale situato a Al Muharraq, un'isola a nord del Bahrein a circa 7\u00a0km dal centro della capitale, Manama. L'aeroporto \u00e8 il principale hub per le compagnie Gulf Air e Air Bahrain.\nGli investimenti esercitati sulla struttura sono tra i pi\u00f9 alti al mondo: circa 300 milioni di euro, infatti, \u00e8 la cifra stimata per il programma di ristrutturazione lanciato nel terzo trimestre del 2006, che vedr\u00e0 la creazione di un nuovo multi-parcheggio ed un sostanziale ampliamento del terminal principale. L'espansione comprende inoltre un completo rifacimento della pista principale, una nuova recinzione perimetrale e sistemi di sicurezza supplementari.\nL'aeroporto ha ricevuto una valutazione tre stelle da Skytrax, un organo di valenza internazionale che giudica la qualit\u00e0 e l'efficienza degli aeroporti mondiali. Il giudizio del Bahrain Airport \u00e8 destinato, secondo alcuni analisti, ad aumentare con l'ammodernamento della struttura ed \u00e8 in linea con altri 7 aeroporti."}
{"id": "2149574", "revid": "767487", "url": "https://it.wikipedia.org/wiki?curid=2149574", "title": "Roberto Russo (calciatore)", "text": "Caratteristiche tecniche.\nGiocatore.\nGiocava da centravanti o da ala.\nCarriera.\nGiocatore.\nNato a Milano da una famiglia di emigranti, Russo, dopo i consueti primi calci al pallone in parrocchia, entr\u00f2 a far parte delle giovanili del Varese.\nDopo una breve parentesi di un anno in Serie D nella Milanese, debutt\u00f2 in Serie B con il club lombardo, con cui nella stagione 1978-1979 and\u00f2 a segno in 11 occasioni, non sufficienti a evitare l'ultimo posto finale. Nel 1979 si trasfer\u00ec al .\nGli inizi non furono facili: il paragone con Roberto Pruzzo, trasferitosi l'anno precedente alla , lo condizion\u00f2 non poco ma alla fine, soprattutto a partire dalla seconda stagione, riusc\u00ec a emergere e convincere. Fu tra i protagonisti della promozione nella massima serie del Grifone (annata 1980-1981) con 13 reti in 36 partite, rivelandosi un attaccante generoso che faceva dell'agonismo la sua caratteristica peculiare. Forte fisicamente, non temeva i contrasti nell'area, prediligendo il clima agonisticamente acceso. Tecnicamente la sua qualit\u00e0 migliore era il colpo di testa, grazie alla sua potenza in elevazione e alla velocit\u00e0 di esecuzione dei movimenti offensivi.\nNon riusc\u00ec a ripetersi l'anno dopo in Serie A, realizzando solo 3 reti in 21 partite, uno score inferiore alle aspettative.\nNell'ottobre del 1982 venne ceduto al in B, dove rimase per un solo anno, non fortunato vista la retrocessione in C della squadra rossobl\u00f9.\nDal 1983 inizi\u00f2 una lunga militanza in B con Pistoiese (seconda retrocessione in C1 consecutiva), , Campobasso, Udinese; quindi scese in Serie C1 per indossare la casacca della Triestina, dove conquist\u00f2 immediatamente la promozione in B nella stagione 1988-1989. Rest\u00f2 altre due stagioni a Trieste in cadetteria per poi tornare in C1 col Siracusa. Chiuse la carriera nel Suzzara in D.\nIn carriera ha totalizzato complessivamente 24 presenze e 3 reti in Serie A, e 282 presenze e 58 reti in Serie B.\nAllenatore.\nTerminata la carriera da giocatore, \u00e8 diventato un allenatore.\nDopo numerose esperienze tra la fine degli anni 1990 e la met\u00e0 degli anni 2000, dall'estate del 2009 \u00e8 stato uno degli allenatori delle giovanili del Real Casalecchio."}
{"id": "2149576", "revid": "729019", "url": "https://it.wikipedia.org/wiki?curid=2149576", "title": "Shifnal", "text": "Shifnal \u00e8 un paese di abitanti della contea dello Shropshire, in Inghilterra."}
{"id": "2149577", "revid": "486946", "url": "https://it.wikipedia.org/wiki?curid=2149577", "title": "Full-frame digital SLR", "text": ""}
{"id": "2149578", "revid": "1573940", "url": "https://it.wikipedia.org/wiki?curid=2149578", "title": "Wem (Shropshire)", "text": "Wem \u00e8 un paese di 5.142 abitanti della contea dello Shropshire, in Inghilterra.\nIl paese si presenta come \"home of the sweet pea\" (la patria del pisello odoroso).\nNel 1677 il paese sub\u00ec un incendio devastante che distrusse la maggior parte delle case costruite in legno. Si dice che la causa della calamit\u00e0 fu una candela accesa caduta ad una ragazzina di 14 anni.\nNel novembre del 1995 scoppi\u00f2 un incendio che devast\u00f2 il municipio. In quell'occasione un tale Tony O'Rahilly scatt\u00f2 una fotografia in cui si vede la figura evanescente di una ragazza. Questa foto \u00e8 stata additata dai sostenitori del paranormale come la foto di un fantasma, e in particolare del fantasma della ragazza che aveva causato l'incendio del 1677. La figura nella foto \u00e8 stata spiegata come un possibile caso di pareidolia, ma, secondo gli esperti interpellati dal programma \"Out of this world\", si tratterebbe semplicemente di un trucco fotografico."}
{"id": "2149580", "revid": "61051", "url": "https://it.wikipedia.org/wiki?curid=2149580", "title": "AIDC Ching Kuo", "text": ""}
{"id": "2149583", "revid": "122536559", "url": "https://it.wikipedia.org/wiki?curid=2149583", "title": "Alfred Kirwa Yego", "text": "In carriera pu\u00f2 vantare una medaglia di bronzo vinta ai Giochi olimpici di , oltre ad un oro ed un argento ai Mondiali, conquistati rispettivamente ad e ."}
{"id": "2149584", "revid": "729019", "url": "https://it.wikipedia.org/wiki?curid=2149584", "title": "Whitchurch (Shropshire)", "text": "Whitchurch \u00e8 un paese di 8.944 abitanti della contea dello Shropshire, in Inghilterra.\nQua nacque il militare Bernard Warburton-Lee."}
{"id": "2149588", "revid": "120765432", "url": "https://it.wikipedia.org/wiki?curid=2149588", "title": "FIFA World Player of the Year 2001", "text": "L\u2019edizione 2001 del FIFA World Player, 11\u00aa edizione del premio calcistico istituito dalla FIFA, fu vinta dal portoghese Lu\u00eds Figo (Real Madrid) e dalla statunitense Mia Hamm (Washington Freedom).\nFu la prima edizione in cui si vot\u00f2, oltre che per eleggere il miglior calciatore, anche per l'elezione della miglior calciatrice.\nA votare furono 130 commissari tecnici di altrettante Nazionali."}
{"id": "2149592", "revid": "27108", "url": "https://it.wikipedia.org/wiki?curid=2149592", "title": "Alfred Yego", "text": ""}
{"id": "2149593", "revid": "287204", "url": "https://it.wikipedia.org/wiki?curid=2149593", "title": "Cinema astratto", "text": "Con il termine cinema astratto o film astratto ci si riferisce ad una tendenza del cinema sperimentale che ebbe fra i primi luoghi di riflessione e definizione le avanguardie del cinema tedesco degli anni Venti del XX secolo, indirizzandosi verso l'obiettivo di creare un \"cinema puro\", svincolato da qualsiasi soggetto riconoscibile o storia.\nStoria.\nContesto artistico.\nIl padre dell'Astrattismo \u00e8 solitamente indicato nella figura di Vasilij Kandinskij, che scrisse il testo \"Lo spirituale nell'arte\" (1912) e diresse la rivista \"Der blaue Reiter\" (\"Il cavaliere azzurro\", Monaco 1912). I suoi disegni evitavano le sfumature e creavano forme piatte con contorni tesi, tendenti alla grafica. Un ispiratore del movimento era stato gi\u00e0 il francese Maurice Denis che nel 1890 scrisse come la pittura non era altro che una superficie con colori, prima di essere un paesaggio, un ritratto o qualcos'altro. Ne conseguiva che fosse possibile dipingere senza essere vincolati alle forme del soggetto, cercando di cogliere solo le forze dinamiche, le luci e le ombre pure.\nA questi principi aderirono alcuni dei futuristi italiani come Boccioni e Carra, i russi come Malevi\u010d, il francese Picabia o l'olandese Mondrian.\nAvanguardie e cinema astratto.\nLe idee dell'astrattismo si trasferirono presto anche al cinema, creando un ritmo visivo senza immagini, alla ricerca di un cinema puro composto solo da linee e figure geometriche. Gi\u00e0 nel 1911 in Italia i fratelli Corradini, soprannominati in arte Ginna e Corra, girarono quello che forse fu il primo film sperimentale, oggi perduto, composto da una serie di quattro pellicole colorate a mano (\"cinepitture\"), con macchie di colore sparse e confuse. Nel 1913 poi il pittore Leopold Survage aveva proposto l'idea di un \"cinema puro\", composto di sole figure geometriche senza narrazione, ma ci\u00f2 si era rivelato, dopo l'iniziale stupore, terribilmente ripetitivo.\nPi\u00f9 tardi il pittore Viking Eggeling cre\u00f2 film con giochi geometrici del tutto astratti, come \"Diagonale Symphomie\" (1921-1923) o \"Horizontale-Verticale Orchestra\" (1921). Questi esperimenti erano per\u00f2 viziati da una certa incertezza e confusione, tra musica, pittura e cinema.\nHans Richter fece un film con un titolo del tutto generico, per evitare qualsiasi significato: \"Rhytmus 21\" ('21 era l'anno di produzione). Nel 1925 Marcel Duchamp diresse il film \"An\u00e9mic Cin\u00e9ma\", composto da dischi ottici rotanti, che sta a met\u00e0 strada tra dadaismo, surrealismo e astrattismo. Walter Ruttmann invece intitol\u00f2 le sue opere \"Opus I, Opus II, Opus III, Opus IV\" (1921-1925) sottolineando la loro impersonalit\u00e0, fatta di sole luci in movimento.\nUna critica a queste sperimentazioni venne pi\u00f9 tardi da Jean Mitry, che ribad\u00ec come l'essenza del cinema fosse la fotografia in movimento e non la pittura astratta, per cui le forme senza senso non erano sufficienti a creare un film, il contenuto era fondamentale.\nUna via di mezzo tra cinema astratto e cinema \"concreto\" fu il poema visivo di Walter Ruttmann, \"Berlino - Sinfonia di una grande citt\u00e0\" (1927), composto interamente dal montaggio, senza narrazione di alcuna storia. Al posto delle luci e dei colori degli astrattisti il regista us\u00f2 gli uomini, gli oggetti e i luoghi della citt\u00e0, composti secondo un ritmo musicale. Il montaggio e la geometria (di luci e ombre) assumono quindi una dimensione pi\u00f9 profonda e suggestiva grazie al contenuto della narrazione di un'intera citt\u00e0.Da pochi conosciuto il regista ligure Elio Piccon fa uscire nel 1951 Tre tempi di cinema astratto. Per la prima volta in Italia assistiamo alla realizzazione di un documentario astratto. Il film si avvale di un nuovo processo tecnico mai usato in Iitalia. Si tratta di una fusione di ritmi plastici e musicali in perfetto sincrono con le musiche di Roman Vlad. Piccon ha impiegato due mesi per fondere , ritmicamente al montaggio , immagini e musica\nEredit\u00e0.\nCinema astratto e cinema \"puro\" hanno avuto una notevole influenza sul cinema successivo, anche quello narrativo e commerciale, soprattutto in quelle occasioni in cui si \u00e8 cercato di raccontare il non-raccontabile. Si pensi al segmento poetico di \"\" del viaggio finale dell'astronauta \"oltre l'infinito\", oppure la sequenza di cifre e lettere di \"Matrix\" quando viene scoperto il codice segreto del mondo virtuale. Ma sono debitori dell'astrattismo anche tante creazioni di grafica luminosa, effetti speciali o titoli di testa di numerosi film (si pensi all'opera di Saul Bass)"}
{"id": "2149595", "revid": "92723", "url": "https://it.wikipedia.org/wiki?curid=2149595", "title": "Dawley", "text": "Dawley \u00e8 una delle comunit\u00e0 che, aggregate, formano la new town di Telford, nella contea dello Shropshire, in Inghilterra.\nOggigiorno il suo nome ufficiale \u00e8 Great Dawley, \"Dawley Maggiore\", per distinguerla da Dawley Hamlets, ossia la periferia della stessa cittadina che per\u00f2 ne \u00e8 stata istituzionalmente staccata per formare una parrocchia civile a s\u00e9 stante con altri villaggi vicini."}
{"id": "2149599", "revid": "1851848", "url": "https://it.wikipedia.org/wiki?curid=2149599", "title": "PlayStation Portable 3000", "text": "Playstation Portable 3000, denominata PlayStation Portable Brite \u00e8 la terza versione di PlayStation Portable prodotta da Sony Interactive Entertainment, ed \u00e8 il secondo restyling della console originale.\nModifiche al sistema.\nRispetto alla Playstation Portable Slim &amp; Lite, la PSP-3000 ha un migliore schermo LCD grazie alla maggiore gamma di colori, il rapporto di contrasto cinque volte maggiore, la met\u00e0 del tempo di risposta dei pixel per ridurre la sfocatura delle immagini, una nuova struttura sub-pixel e una tecnologia che evita i riflessi di luce per migliorare la giocabilit\u00e0 all'aperto. Lo schermo montato \u00e8 pi\u00f9 recente rispetto a quello utilizzato per PSP-2000. Inizialmente, furono lamentate una riduzione della durata della batteria della console di circa 20 minuti. Tuttavia il direttore di marketing SCEA John Koller ha rilasciato una dichiarazione dove spiega che lo schermo della nuova PSP comporta un leggero aumento dei consumi aggiungendo che gli ingegneri hanno lavorato per un miglior bilanciamento energetico riducendo il consumo globale del sistema.\nIl sistema \u00e8 provvisto di un microfono integrato, il cui obiettivo \u00e8 quello di trasformare la PSP in \"un valido dispositivo di comunicazione\", secondo le parole del capo della Sony Europe David Reeves. Attualmente, il microfono fa uso del servizio \"Builtin Skype Wi-Fi Internet Phone\", che \u00e8 stato aggiunto tramite gli aggiornamenti del firmware nel gennaio 2008. I giochi per PSP saranno giocabili su TV attraverso un cavo video interlacciato composto (non a scansione progressiva). La forma dei tasti \"Select\", \"Start\" e \"Home\" \u00e8 cambiata da quella di un semi-cerchio ad una ellisse e nel tasto \"Home\" \u00e8 scomparsa la scritta per fare posto al logo PS, come sul Dualshock 3 della PS3.\nCommercializzazione.\nLa PSP-3000 \u00e8 uscita il 14 ottobre 2008 negli Stati Uniti, il 17 in Europa e il 23 in Australia.\nIl pacchetto da 169,99 $(169,99 euro in Europa con gioco) doveva essere l'unico modo per ottenere la versione nera. Dato il successo del pacchetto, Sony lo abbandon\u00f2 e distribu\u00ec un nuovo pacchetto per avere la versione Nero Lucido, commercializzata a dicembre 2008.\nIl pacchetto della versione Mystic Silver comprende un coupon per scaricare Echochrome, mentre il pacchetto per la versione Nero Lucido include un buono per scaricare \"Everyday Shooter\". Negli Stati Uniti \u00e8 disponibile, per entrambe le versioni, anche un altro pacchetto che include il film UMD \"National Treasure 2: Book of Secrets\" e una Memory Stick Pro Duo da 1GB.\nIl 27 ottobre 2008 John Koller, direttore marketing di hardware per SCEA ha annunciato sul PlayStation Blog il pacchetto \"Ratchet &amp; Clank\" con una PSP-3000 Nero Lucido e l'annullamento del PSP Entertainment Pack con 4 GB di memoria precedentemente annunciato. Il nuovo bundle Nero Lucido include il gioco stesso e un film UMD con un Memory Stick Pro Duo da 1GB.\nUn nuovo colore per la PSP-3000 \u00e8 stato annunciato il 25 febbraio 2009, per ora esclusiva del Nord-America: si tratta del lilla che vedr\u00e0 la luce in un bundle in onore della serie di \"Hannah Montana\".\nIl suddetto bundle dovrebbe contenere una PSP color lilla, il gioco \"Hannah Montana\", una memory stick da 2 GB, un UMD video di Hannah Montana, dove ci saranno i migliori episodi e degli adesivi.\nIn Europa la console \u00e8 disponibile in otto diversi bundle.\nPer l'Europa sar\u00e0 disponibile in data 26 giugno il bundle composto da una PSP-3000 Mystic Silver con l'UMD \"Monster Hunter Freedom Unite\", una custodia per la PSP, una skin adesiva, un portachiavi ed un panno per pulire lo schermo, tutto firmato \"Monster Hunter\". Il prezzo dovrebbe aggirarsi intorno ai 190\u20ac.\nIn Nuova Zelanda \u00e8 stata lanciata il 17 ottobre 2008.\nLa PSP-3000 \u00e8 stata distribuita il 16 ottobre 2008 in Giappone. Nei suoi primi quattro giorni in vendita, la PSP-3000 ha venduto 141.270 unit\u00e0 in Giappone, secondo Famits\u016b. In ottobre 2008, la PSP-3000 ha venduto 267.000 unit\u00e0 in Giappone. Sono stati pubblicati inoltre due bundle: Mobile Suit Gundam: Gundam vs Gundam il 20 novembre 2008 e Patapon 2 Donchaka il giorno 27 novembre 2008. Le versioni Bianca e Argento hanno una nuova cover liscia, mentre la Nera ha la cover lucida.\nProblemi dello schermo LCD.\nPoco dopo il lancio della PSP-3000 \u00e8 emerso che il nuovo schermo mostra visibili linee scure, simili alle tradizionali linee di scansione.\n\u00c8 stato dimostrato che lo schermo possiede una nuova struttura sub-pixel, che si pensa sia il principale fattore che contribuisce all'aspetto dello schermo. L'esatta causa dello stile dell'interlacciato non \u00e8 nota, ma \u00e8 stato confermato dalla SCEI come una caratteristica intrinseca del nuovo pannello LCD. Il 21 ottobre 2008 la SCEA ha rilasciato la seguente dichiarazione in merito alla questione:\n\"In alcune occasioni, le linee di scansione possono essere visualizzate su scene in cui la luminosit\u00e0 cambia drasticamente, a causa delle caratteristiche hardware del nuovo schermo LCD sulla PSP-3000. Essa offre colori pi\u00f9 naturali ed elastici, ma le linee di scansione compaiono perch\u00e9 i tempi di risposta sono stati migliorati. Dal momento che questo \u00e8 dovuto alle specifiche dell'hardware, non sono previsti sistemi di aggiornamento software in merito a tale questione.\""}
{"id": "2149603", "revid": "33689", "url": "https://it.wikipedia.org/wiki?curid=2149603", "title": "Discografia della The Allman Brothers Band", "text": ""}
{"id": "2149614", "revid": "61051", "url": "https://it.wikipedia.org/wiki?curid=2149614", "title": "FIFA World Player of the Year 2002", "text": "L\u2019edizione 2002 del FIFA World Player, 12\u00aa edizione del premio calcistico istituito dalla FIFA, fu vinta dal brasiliano Ronaldo (Inter / Real Madrid) e dalla statunitense Mia Hamm (Washington Freedom).\nA votare furono 147 commissari tecnici per la graduatoria maschile e 77 per quella femminile."}
{"id": "2149616", "revid": "33689", "url": "https://it.wikipedia.org/wiki?curid=2149616", "title": "Formazione della The Allman Brothers Band", "text": "Tutte le formazioni.\nI fondatori del gruppo sono indicati in grassetto. Gli album studio sono indicati \"in corsivo\", gli album live sono indicati in grassetto."}
{"id": "2149621", "revid": "599013", "url": "https://it.wikipedia.org/wiki?curid=2149621", "title": "Valentina Borrelli", "text": "Gioca nel ruolo di schiacciatrice.\nBiografia.\nValentina Borrelli inizia la sua carriere pallavolista, a Milano, nella squadra locale, in serie B2, a soli 14 anni. Dopo due stagioni, nel 1995 passa al Cislago, in serie A1 ed in seguito a Roma. Dopo una stagione a Vicenza, nel 1999 inizia il suo lungo sodalizio con Spezzano, maglia che indossa per quattro stagioni, pi\u00f9 la stagione 2003-04, quando i diritti della squadra vengono acquistati dalla Nuova San Giorgio Pallavolo Sassuolo.\nIn questo lasso di tempo entra a far parte anche del giro della nazionale, con la quale colleziona un centinaio di convocazioni e con la quale vince il campionato del mondo 2002: nonostante tutto per\u00f2 scelte tecniche escludono Valentina Borrelli dalla nazionale gi\u00e0 a partire dal 2003. Solo nel 2005 ottiene una nuova convocazione per i XV Giochi del Mediterraneo, dove vince la medaglia di bronzo.\nDopo due stagioni a Vicenza, sempre in A1, nel 2006 passa a Roma, in serie A2. Nel 2007 viene acquistata da Piacenza, in serie A2: nella stagione 2008-09 conquista con la stessa squadra in promozione in serie A1, giocando da titolare nella stagione 2009-10."}
{"id": "2149622", "revid": "327865", "url": "https://it.wikipedia.org/wiki?curid=2149622", "title": "Martiri di Sebaste", "text": ""}
{"id": "2149626", "revid": "767487", "url": "https://it.wikipedia.org/wiki?curid=2149626", "title": "Mario Mart\u00ednez Rubio", "text": "Carriera.\nClub.\nMario \u00e8 un esponente della \"cantera\" numanciana, essendovi entrato sin dall'et\u00e0 di 12 anni.\nDal 2002 al 2005 si divide tra prima squadra, squadra riserve e giovanili, prima di trasferirsi in prestito nelle Isole Baleari al Las Palmas. Trascorre poi, dopo un'altra stagione e mezza nella propria citt\u00e0 natale, un breve periodo di prestito allo Zamora, squadra militante nelle divisioni inferiori del sistema calcistico spagnolo.\nTerminata la met\u00e0 stagione di prestito, gioca la stagione 2007-2008 in Segunda Divisi\u00f3n, aiutando il Numancia a riagguantare la massima serie dopo tre anni d'assenza con 3 reti in 33 presenze. Nella stagione seguente, la prima in un campionato di prima divisione, realizza il gol vittoria alla prima giornata di campionato, giocata il 31 agosto contro il Barcellona."}
{"id": "2149628", "revid": "287204", "url": "https://it.wikipedia.org/wiki?curid=2149628", "title": "Mario Martinez Rubio", "text": ""}
{"id": "2149629", "revid": "200568", "url": "https://it.wikipedia.org/wiki?curid=2149629", "title": "Ironbridge", "text": "Ironbridge \u00e8 una delle comunit\u00e0 che, aggregate, formano la new town di Telford, nella contea dello Shropshire, in Inghilterra. Fa parte della parrocchia civile di The Gorge.\nSi trova nella parte centrale della gola in cui scorre il fiume Severn. Il villaggio si estende ai due lati della gola, attorno al punto in cui i due lati della gola sono uniti da un ponte di ferro (in inglese \"iron\" \"bridge\"). Il ponte viene comunemente chiamato The Iron Bridge (il ponte di ferro), in quanto \u00e8 stato il primo ponte del genere ad essere stato costruito. La localit\u00e0 prende a sua volta il nome da questo."}
{"id": "2149631", "revid": "184509", "url": "https://it.wikipedia.org/wiki?curid=2149631", "title": "Mario Mart\u00ednez", "text": ""}
{"id": "2149633", "revid": "1605525", "url": "https://it.wikipedia.org/wiki?curid=2149633", "title": "Il modello di Pickman", "text": "Il modello di Pickman (\"Pickman's Model\") \u00e8 un racconto horror dello scrittore statunitense Howard Phillips Lovecraft. Scritto nel settembre 1926, fu pubblicato per la prima volta nell'ottobre 1927 sulla rivista \"Weird Tales\". Nel 1972 fu adattato come episodio della serie televisiva statunitense \"Night Gallery\".\nTrama.\nUn certo Thurber narra all'amico Eliot il pauroso episodio che l'ha definitivamente allontanato da Richard Upton Pickman, un artista specializzato nel dipingere soggetti fantastici di inspiegabile realismo. Pickman predilige soprattutto le rappresentazioni di spaventosi demoni divoratori di cadaveri ambientate nel cimitero di Copp's Hill e in altri luoghi di Boston. Una notte, dopo che il pittore l'ha invitato nel suo studio, Thurber intuisce l'esistenza di un'oscura minaccia nei sotterranei della vecchia casa di Pickman e il mattino dopo, tramite un oggetto rimastogli accidentalmente in tasca, scopre il segreto dei suoi terrificanti dipinti. Si trattava infatti di una fotografia di uno dei \"modelli\" di Pickman, dimostrando come tali mostri non fossero frutto della fantasia del pittore bens\u00ec creature reali."}
{"id": "2149636", "revid": "729019", "url": "https://it.wikipedia.org/wiki?curid=2149636", "title": "Madeley (Shropshire)", "text": "Madeley \u00e8 una delle comunit\u00e0 che, aggregate, formano la new town di Telford, nella contea dello Shropshire, in Inghilterra."}
{"id": "2149637", "revid": "6923", "url": "https://it.wikipedia.org/wiki?curid=2149637", "title": "Oakengates", "text": "Oakengates \u00e8 una delle comunit\u00e0 che, aggregate, formano la new town di Telford, nella contea dello Shropshire, in Inghilterra.\nQua nacque il regista Lewis Allen."}
{"id": "2149640", "revid": "729019", "url": "https://it.wikipedia.org/wiki?curid=2149640", "title": "Wellington (Shropshire)", "text": "Wellington \u00e8 una delle comunit\u00e0 che, aggregate, formano la new town di Telford, nella contea dello Shropshire, in Inghilterra."}
{"id": "2149643", "revid": "1924342", "url": "https://it.wikipedia.org/wiki?curid=2149643", "title": "Uptown Girl", "text": "Uptown Girl \u00e8 un singolo di Billy Joel pubblicato nel 1983, estratto dall'album \"An Innocent Man\".\nDescrizione.\nIl testo di \"Uptown Girl\" racconta la storia di un uomo di umili origini e dei suoi tentativi di corteggiare una \"ragazza dei quartieri alti\" (\"uptown girl\"). L'ispirazione per il brano fu data a Joel dalla sua relazione con Christie Brinkley, che sarebbe diventata di l\u00ec a poco la sua seconda moglie. Nel testo Billy Joel fa riferimento a \"Il mercante di Venezia\" di William Shakespeare. Lo stile musicale del brano, che include doo-wop, ed il frequente uso del falsetto, ricorda lo stile di Frankie Valli e dei The Four Seasons.\nCover.\nDella canzone sono state registrate numerose cover, fra cui si ricordano Alvin and the Chipmunks, Me First and the Gimme Gimmes, Aaron Carter, Glee, Weezer e i Westlife, la cui versione raggiunse la vetta della classifica dei singoli britannica.\nSuccesso commerciale.\nIl singolo raggiunse la 3\u00aa posizione della \"Billboard Hot 100\" negli Stati Uniti, e la prima nel Regno Unito. Nel 1988, la rivista \"Rolling Stone\" ha posizionato \"Uptown Girl\" alla posizione #99 nella lista dei 100 pi\u00f9 importanti singoli del periodo 1963-1988.\nCover dei Westlife.\n\"Uptown Girl\" fu registrata dalla boy band irlandese Westlife e pubblicata come singolo estratto dall'album \"Coast to Coast\". La canzone riusc\u00ec ad arrivare alla vetta dei singoli pi\u00f9 venduti nel Regno Unito e ad entrare nella top ten di numerose classifiche in tutta Europa.\nVideo musicale.\nIl videoclip realizzato per il brano \u00e8 ambientato in un'officina e ha per protagonista Christie Brinkley. La modella e il cantante si sposeranno poi due anni dopo."}
{"id": "2149644", "revid": "1318658", "url": "https://it.wikipedia.org/wiki?curid=2149644", "title": "Elizabethtown (Kentucky)", "text": "Elizabethtown \u00e8 una citt\u00e0 degli Stati Uniti d'America, capoluogo di contea della Contea di Hardin, nello Stato del Kentucky.\nAl censimento del 2000 possedeva una popolazione di 22.502 abitanti.\nLa cittadina fa da sfondo, e da anche il titolo, \"Elizzabethown\" appunto, ad una buonissima commedia sentimentale, di un certo impegno per\u00f2, con protagonisti Kirsten Dunst, Susan Sarandon ed Orlando Bloom, con la partecipazione di Alec Baldwin ed un cammeo di Jessica Biel."}
{"id": "2149645", "revid": "1450446", "url": "https://it.wikipedia.org/wiki?curid=2149645", "title": "Darrell Strong", "text": "Carriera professionistica.\nOakland Raiders.\nStrong debutt\u00f2 nella NFL nella stagione 2008, firmando un contratto come riserva della squadra dei Raiders. Il 21 dicembre entro a far parte dei 53 giocatori attivi del roster, non giocando per\u00f2 alcuna partita. Il 5 settembre 2009 venne tagliato\nSacramento Mountain Lions.\nDopo essere rimasto inattivo per la stagione 2009, Strong nel 2010 firm\u00f2 un contratto coi Sacramento Mountain Lions della United Football League\nVittorie e premi.\nNessuno"}
{"id": "2149648", "revid": "827882", "url": "https://it.wikipedia.org/wiki?curid=2149648", "title": "Parrocchie civili dello Shropshire", "text": "Questa \u00e8 una lista delle parrocchie civili dello Shropshire, Inghilterra."}
{"id": "2149652", "revid": "1391549", "url": "https://it.wikipedia.org/wiki?curid=2149652", "title": "Rising Sun-Lebanon", "text": "Rising Sun-Lebanon \u00e8 un census-designated place (CDP) degli Stati Uniti situato nella Contea di Kent, nello stato del Delaware. Fa parte dell'area micropolitana di Dover. Secondo il censimneto del 2000 la popolazione era di 2.458 abitanti.\nGeografia fisica.\nSecondo i rilevamenti dello United States Census Bureau, il CDP di Rising Sun-Lebanon si estende su una superficie totale di 9,2 km\u00b2, dei quali 8,8\u00a0km\u00b2 sono occupati da terre, mentre 0,4\u00a0km\u00b2 sono occupati dalle acque, e corrispondono al 4,76% del territorio.\nPopolazione.\nSecondo il censimento del 2000, a Rising Sun-Lebanon vivevano 2.458 persone, ed erano presenti 669 gruppi familiari. La densit\u00e0 di popolazione era di 280,0 ab./km\u00b2. Nel territorio comunale si trovavano 940 unit\u00e0 edificate. Per quanto riguarda la composizione etnica degli abitanti, il 75,71% era bianco, il 15,58% era afroamericano, lo 0,49% era nativo, e il 2,36% era asiatico. Il restante 5,86% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 5,94% degli abitanti.\nPer quanto riguarda la suddivisione della popolazione in fasce d'et\u00e0, il 35,0% era al di sotto dei 18, l'11,4% fra i 18 e i 24, il 35,3% fra i 25 e i 44, il 12,7% fra i 45 e i 64, mentre infine il 5,5% era al di sopra dei 65 anni di et\u00e0. L'et\u00e0 media della popolazione era di 27 anni. Per ogni 100 donne residenti vivevano 97,0 maschi."}
{"id": "2149659", "revid": "74801", "url": "https://it.wikipedia.org/wiki?curid=2149659", "title": "Covington (Kentucky)", "text": "Covington \u00e8 una citt\u00e0 degli Stati Uniti d'America, capoluogo di contea della Contea di Kenton, nello Stato del Kentucky.\nLa citt\u00e0 \u00e8 stata fondata nel 1815 e al censimento del 2000 possedeva una popolazione di abitanti."}
{"id": "2149661", "revid": "1543377", "url": "https://it.wikipedia.org/wiki?curid=2149661", "title": "Marcel Reece", "text": "Carriera professionistica.\nMiami Dolphins.\nReece firm\u00f2 il 29 aprile 2008 come free agent con i Miami Dolphins, dopo non esser stato scelto al draft NFL 2008. Il 5 maggio venne immediatamente svincolato.\nOakland Raiders.\nIl 13 maggio firm\u00f2 con gli Oakland Raiders con il ruolo di wide receiver, un contratto di 3 anni per un totale di 925.000 dollari. Il 30 agosto venne svincolato per poi rifirmare due giorni dopo con la squadra di allenamento. Il 26 dicembre fu promosso in prima squadra, concludendo la stagione senza scendere in campo. L'anno successivo il 5 settembre 2009 venne svincolato per poi firmare due giorni dopo nuovamente con la squadra di allenamento. Il 25 dicembre fu nuovamente promosso, debuttando da professionista il 27 contro i Cleveland Browns. Chiuse giocando 2 partite con 2 ricezioni per 20 yard totali.\nNella stagione 2010 venne spostato nel ruolo di fullback, gioc\u00f2 la sua prima partita da titolare il 12 settembre contro i Tennessee Titans, mentre il suo primo touchdown in carriera lo realizz\u00f2 contro gli Houston Texans il 3 ottobre. Concluse la stagione giocando 16 partite di cui 10 da titolare con 25 ricezioni per 33 yard e 3 TD su ricezione, oltre a 30 corse per 122 yard e un TD. Nel 2011 durante il primo quarto della partita vinta contro i New York Jets il 25 settembre 2011 sub\u00ec un infortunio alla caviglia, che lo costrinse a saltare ben 4 partite. Ritorn\u00f2 dall'infortunio concludendo la stagione giocando 12 partite di cui 6 da titolare con 27 ricezioni per 301 yard e 2 TD, oltre a 17 corse per 112 yard. Venne scelto come Pro Bowl alternativo.\nL'11 settembre 2012 rifirm\u00f2 con i Raiders un contratto di due anni per un totale di 1,963 milioni di dollari. Il 4 novembre contro i Tampa Bay Buccaneers fece il suo unico touchdown della stagione su una ricezione di 13 yard. Chiuse la stagione giocando 16 partite di cui 14 da titolare, 52 ricezioni per 496 yard e un TD, oltre a 59 corse per 271 yard. Il 21 gennaio 2012 fu convocato per il suo primo Pro Bowl in sostituzione di Vonta Leach impegnato coi Baltimore Ravens nel Super Bowl XLVII. Il 13 settembre 2013 firm\u00f2 un'estensione di 3 anni per un valore di 12,45 milioni di dollari (4,2 milioni garantiti), inclusi 3,523 milioni di bonus alla firma. Nella settimana 2 del 2013 contro i Jacksonville Jaguars realizz\u00f2 il suo primo TD stagionale con una corsa di 11 yard. Nella partita successiva contro i Denver Broncos realizz\u00f2 un TD su 16 yard di ricezione sul lancio del running back Darren McFadden. Nella settimana 12 contro i Tennessee Titans segn\u00f2 un TD su una ricezione da 27 yard. Nella settimana 14 contro i New York Jets gioc\u00f2 da titolare come running back realizzando un TD di 63 yard, concludendo la gara con un totale di 123 yard su corsa e 38 su ricezione. A fine stagione fu premiato con la seconda convocazione al Pro Bowl in carriera e inserito nel Second-team All-Pro. Chiuse la stagione giocando 16 partite, tutte tranne una come titolare, con 32 ricezioni per 331 yard e 2 TD e 218 yard corse e altri 2 TD.\nNel quattordicesimo turno della stagione 2014, Reece segn\u00f2 il suo primo touchdown stagionale su passaggio del quarterback rookie Derek Carr, contribuendo alla vittoria a sorpresa sui San Francisco 49ers. Il 23 dicembre fu convocato per il terzo Pro Bowl in carriera. Fu selezionato anche l'anno successivo, ma pochi giorni dopo fu sospeso per quattro partite per uso di sostanze dopanti, rendendolo ineleggibile per partecipare all'evento.\nSeattle Seahawks.\nIl 6 dicembre 2016, Reece firm\u00f2 con i Seattle Seahawks."}
{"id": "2149662", "revid": "110157", "url": "https://it.wikipedia.org/wiki?curid=2149662", "title": "Live (New Trolls)", "text": "Live \u00e8 il primo album dal vivo dei New Trolls pubblicato nel 1976.\nL'album.\n\"Suite disco\", che appare qui in anteprima, verr\u00e0 pubblicata nella versione in studio solo due anni dopo (su Aldebaran del 1978)."}
{"id": "2149667", "revid": "124123", "url": "https://it.wikipedia.org/wiki?curid=2149667", "title": "Wayne and Shuster", "text": "Il duo comico, attivo dai primi anni quaranta, fino ai tardi anni ottanta del secolo scorso, era molto conosciuto in Canada, ospiti fissi nella trasmissione \"The Ed Sullivan Show\".\nGli inizi.\nWayne e Shuster, entrambi studenti, si incontrarono all'Harbord Collegiate Institute a Toronto nel 1930. Studiarono all'Universit\u00e0 di Toronto, dove scrissero e composero per il teatro, e, nel 1941, esordirono per la stazione radiofonica CFRB con un loro show personale: \"The Wife Preservers\", dove dispensavano suggerimenti alle famiglie in chiave umoristica. Questo esordio diede alla coppia l'opportunit\u00e0 di realizzare un loro spettacolo comico personale, trasmesso sulla rete Canadian Broadcasting Corporation intitolato: \"\"Shuster &amp; Wayne\".\nNel 1942 si arruolarono nell'esercito canadese e intrattennero le truppe in Europa durante la seconda guerra mondiale\nNel 1946, ritornati in Canada, crearono, per la radio CBS, il \"Wayne and Shuster Show\". La prima apparizione del duo, all'\"Ed Sullivan Show\" nel 1958 ebbe un tale successo che negli 11 anni successivi furono richiamati nello show per altre 67 volte, un record.\nWayne e Shuster rifiutarono molte offerte per trasferirsi negli Stati Uniti d'America, preferendo rimanere a Toronto. Furono coprotagonisti in una sit-com estiva per la rete televisiva CBS: \"Holiday Lodge\" che, nel 1961, fu trasmessa al posto del programma di Jack Benny, famoso attore statunitense del periodo.\nDopo essere stati protagonisti assoluti di una serie televisiva settimanale nel corso degli anni cinquanta, nei primi anni sessanta iniziarono, sempre sulla CBS, una serie mensile, la \"Monthly Wayne &amp; Shuster comedy specials\" trasmessa fino agli anni ottanta, quando la loro comicit\u00e0 venne ormai considerata \"Old style comedy\".\nTuttavia furono fonte d'ispirazione per le nuove leve comiche canadesi, come ad esempio Lorne Michaels, i Royal Canadian Air Farce e The Kids in the Hall. Durante la fine degli anni ottanta, grazie alla diffusione dei loro sketch comici trasmessi in blocchi di mezz'ora nelle reti di tutto il mondo, come ad esempio \"Wayne &amp; Shuster\", la coppia inizi\u00f2 a girare un nuovo film introduttivo per la serie.\nL'umorismo di Wayne e Shuster.\nL'umorismo di Wayne e Shuster era una combinazione di comicit\u00e0 \"colta\" e \"grossolana\". Utilizzavano spesso ambientazioni e personaggi classici o shakespeariani: ad esempio, nella loro prima apparizione all'\"Ed Sullivan Show\" misero in scena una versione comica del Giulio Cesare, come se fosse un moderno poliziesco, dal titolo \"Rinse the Blood off My Toga\", passata alla storia per la battuta \"Julie don't go!\"\nAll'apertura dello Stratford Shakespeare Festival Canadese del 1958 Wayne e Shuster idearono una storia-burla prendendo spunto dal baseball e utilizzando personaggi come Amleto e Macbeth. \nIn un'intervista, Wayne e Shuster raccontarono di come discussero una volta sulla \"saggezza\" dello sketch del baseball, ed a loro detta, ritenevano improbabile che fosse adatto ad un pubblico di massa. Wayne era esitante, Shuster invece fiducioso che avrebbe avuto successo. Una sera si trovavano in un ristorante di Toronto e discutevano la questione, quando un lavapiatti gli si present\u00f2 davanti e il duo comico gli chiese cosa lui ne pensasse: ottennero, grazie al suo consiglio, la versione definitiva dello sketch.\nUno dei numerosi personaggi di Wayne era uno scienziato naturalista chiamato \"Waynegartner\", una derivazione del suo nome di nascita. La coppia bas\u00f2 spesso i loro sketch sugli eventi contemporanei, sulle mode e sui programmi televisivi del tempo.\nLa versione parodistica di \"All in the family\" fu \"All in the Royal Family\", con il re che \"apostrofa\" Amleto, \"Meathead\", e la regina, \"Dingbat\". Quando la Paramount Pictures era in procinto di realizzare il film di \"Star Trek\", i due realizzarono una versione parodistica del film, con \"Star Schtick\". Quando era in onda la serie crime \"The Equalizer\", loro risposero con \"\"The Tranquilizer\" e via discorrendo.\nFine carriera e riconoscimenti postumi.\nWayne mor\u00ec nel 1990. Dopo la sua morte, il duo ha ricevuto una speciale \"Gemini Award\" per il loro straordinario contributo alla televisione canadese. Nel 1996 Shuster ha accettato l'iscrizione al Margaret Collier Award e successivamente all'Ordine del Canada. Shuster, ha tentato qualche lavoro da solista dopo la morte di Wayne, ma, nell'ultimo decennio era chiaro che il pubblico preferiva seguire le sue retrospettive in coppia con Wayne, una serie prodotta da una collaborazione tra Canada ed USA andata in onda in prima serata nel corso dei primi anni novanta. Shuster, tra l'altro mor\u00ec nel 2002.\nCuriosit\u00e0 e parodie.\nNel film \"A bit on Late Night\" con Conan O'Brien chiamato \"National Act Like Canada Matters Day\", il chitarrista \"Jimmy Vivino\" disse ad O'Brien, \"Wow, Conan, you're a regular Wayne and Shuster\".\"\nNel 1965 Il \"Wayne &amp; Shuster hour\" vinse la \"Silver Rose\" al \"Rose d'Or Television Festival\".\nLa raccolta comica di Wayne and Schuster's \"Frontier Psychiatrist\"\" \u00e8 stata citata dalla band australiana \"The Avalanches\" nel loro album \"Since I Left You\". Altri esempi analoghi sono stati trovati nelle tracce \"Frontier Psychiatrist\" e \"Radio\"."}
{"id": "2149672", "revid": "74801", "url": "https://it.wikipedia.org/wiki?curid=2149672", "title": "Richmond (Kentucky)", "text": "Richmond \u00e8 una citt\u00e0 degli Stati Uniti d'America, capoluogo di contea della Contea di Madison, nello Stato del Kentucky.\nAl censimento del 2000 possedeva una popolazione di abitanti."}
{"id": "2149674", "revid": "287204", "url": "https://it.wikipedia.org/wiki?curid=2149674", "title": "Eldorado (album)", "text": ""}
{"id": "2149678", "revid": "767487", "url": "https://it.wikipedia.org/wiki?curid=2149678", "title": "Tempi duri per i vampiri", "text": "Tempi duri per i vampiri \u00e8 un film del 1959 diretto da Steno.\nSi tratta di una commedia horror, parodia dei film di vampiri, genere che era culminato l'anno precedente con la distribuzione internazionale di \"Dracula il vampiro\" (1958) diretto da Terence Fisher, prodotto dalla Hammer Film ed interpretato dallo stesso Christopher Lee.\nDa notare che la trovata del castellano spiantato era gi\u00e0 presente sia nel non-fantastico \"Non me lo dire!\" (1940) di Mario Mattoli, interpretato da Erminio Macario - di cui Steno era stato uno degli sceneggiatori ed autori del soggetto - sia nel fantasy-romantico \"Incanto di mezzanotte\" (1940) di Mario Baffico.\nTrama.\nIl barone Osvaldo Lambertenghi \u00e8 costretto a vendere il suo castello avito per debiti. Il maniero viene trasformato ingloriosamente in un frivolo hotel e a Osvaldo viene concesso di continuare a viverci lavorando in qualit\u00e0 di facchino. Ma un giorno Osvaldo riceve la visita di suo zio Roderico, che si rivela essere un vero vampiro. Osvaldo cerca di avvertire di ci\u00f2 i vari ospiti dell'hotel, con l'unico risultato di essere preso per matto. Morso dallo zio, anche Osvaldo far\u00e0 stragi di donzelle che, improvvisamente, lo troveranno irresistibile e seducente. Ma solo l'unica che lo ama veramente, Lellina, riuscir\u00e0 a liberarlo dalla maledizione. Nel finale lo zio torner\u00e0 a casa, intenzionato, d'ora in avanti, a gustare pi\u00f9 il sesso che il sangue.\nProduzione.\nRiprese.\nIl film \u00e8 stato girato in gran parte presso l'Hotel dei Castelli di Sestri Levante.\nColonna sonora.\nLa musica del film \u00e8 opera di Renato Rascel e Armando Trovajoli. Sui titoli di coda viene eseguita la canzone \"Dracula cha-cha-cha\", di M. Brunini e Bruno Brighetti. Ma ancor meglio della versione di Rascel, ottennero il consenso del pubblico quelle di Marino Marini e soprattutto di Bruno Martino. Nel 1960, grazie alla traduzione di Fernand Bonifay, Henri Salvador lanci\u00f2 il brano anche in Francia.\nAccoglienza.\nIncassi.\n\"Tempi duri per i vampiri\" incass\u00f2 un totale di 385 milioni di lire al botteghino italiano."}
{"id": "2149681", "revid": "1391549", "url": "https://it.wikipedia.org/wiki?curid=2149681", "title": "Greenville (Delaware)", "text": "Greenville \u00e8 un census-designated place (CDP) degli Stati Uniti, situato nella Contea di New Castle nello stato del Delaware. La popolazione secondo il censimento del 2000 era di 2.332 abitanti.\nGeografia fisica.\nSecondo i rilevamenti dello United States Census Bureau, il CDP di Greenville si estende su una superficie totali di 7,1\u00a0km\u00b2, dei quali circa 7,1\u00a0km\u00b2 sono composti da terre, mentre poco meno di 0,1\u00a0km\u00b2 sono occupati dalle acque, e corrispondono allo 0,73% dell'intera superficie.\nPopolazione.\nSecondo il censimento del 2000, a Greenville vivevano 2.332 persone, ed erano presenti 679 gruppi familiari. La densit\u00e0 di popolazione era di 328,6 ab./km\u00b2. Nel territorio comunale si trovavano 1.329 unit\u00e0 edificate. Per quanto riguarda la composizione etnica degli abitanti, il 91,51% era bianco, il 2,02% era afroamericano, lo 0,13% era nativo, e il 4,89% era asiatico. Il restante 1,45% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,36% degli abitanti.\nPer quanto riguarda la suddivisione della popolazione in fasce d'et\u00e0, il 15,4% era al di sotto dei 18, il 4,0% fra i 18 e i 24, il 25,9% fra i 25 e i 44, il 29,0% fra i 45 e i 64, mentre infine il 25,7% era al di sopra dei 65 anni di et\u00e0. L'et\u00e0 media della popolazione era di 49 anni. Per ogni 100 donne residenti vivevano 83,7 maschi.\nGreenville e Henlopen Acres sono i due luoghi pi\u00f9 ricchi dell'intero Delaware, con un guadagno procapite annuale di circa 80.000 $. Il Zip Code 19710 inoltre, quello di Greenville, \u00e8 quello pi\u00f9 ricco degli interi Stati Uniti, con oltre 600.000 $ di guadagni complessivi ogni anno."}
{"id": "2149682", "revid": "228587", "url": "https://it.wikipedia.org/wiki?curid=2149682", "title": "Covington", "text": ""}
{"id": "2149684", "revid": "287204", "url": "https://it.wikipedia.org/wiki?curid=2149684", "title": "Elisir", "text": ""}
{"id": "2149690", "revid": "287204", "url": "https://it.wikipedia.org/wiki?curid=2149690", "title": "Campionato Italiano Supermoto", "text": "Il Campionato Italiano Supermoto nasce nel 1999 (l'anno prima esisteva solo in forma di coppa), due categorie: \"Sport\" (450cm\u00b3) e \"Prestige\" (Open). Il maggior numero di campionati vinti \u00e8 di Ivan Lazzarini.\nDal 2001 le classifiche delle due categorie di campionato sono divise in Italiano S1/S2 (che comprende i soli piloti italiani iscritti al campionato) e Internazionale d'Italia (che comprende tutti i piloti iscritti, anche gli stranieri) per non penalizzare troppo i piloti di casa, per un totale di 4 differenti classifiche finali. Dal 2008 sono accostate altre due nuove categorie, S4 e S5, meno costose, per piloti meno esperti, con obbligo di gommatura stradale. Dal 2009 gli Internazionali d'Italia tornano a essere racchiusi in una sola classifica mista come dal 2001 al 2004, comprendente i migliori 16 piloti di S1 e S2.\nNel 2010 una nuova classificazione crea la categoria S1 valevole come \"Internazionali d'Italia\" a cilindrata unica 450\u00a0cm\u00b3, la categoria Open per soli piloti italiani (esclusi i migliori 10 di S1 e S2 nel 2009) a cilindrata libera valevole come \"Campionato Italiano\", e la Coppa Italia Open per piloti italiani amatori (esclusi i migliori 5 di S4 e S5 nel 2009) anch'essa a cilindrata libera.\nTorna anche la categoria junior (soppressa nel 2008) per moto 50\u00a0cm\u00b3 2t e 125\u00a0cm\u00b3 4t nel 2010 (\"Coppa Young\"), che viene modificata in 125\u00a0cm\u00b3 2t e 250\u00a0cm\u00b3 4t nel 2011 (\"Trofeo Junior\"). Essa si disputa nell'arco di 3 dei 6 appuntamenti del Campionato Italiano Supermoto.\nDal 2012 il \"Trofeo Junior\" viene promosso a Campionato Italiano con il nome S3, e gli \"Internazionali d'Italia S1\" divengono Supermoto International Series, con una tappa del campionato che si disputa fuori dai confini italiani, all'Alpe d'Huez, in Francia.\nDal 2008 al 2009 vige tale denominazione delle categorie:\nDal 2010 si ha una nuova classificazione:\nCampioni d'Italia.\nCampioni International Series.\n\"Dal 2001 al 2011 Internazionali d'Italia\"\nCampioni Italiani.\n\"Nel 1998 con valenza di coppa; dal 2001 classifiche separate per piloti italiani\"\nVincitori di Coppa non professionisti.\n\"Dal 2010 S2/Open per piloti non professionisti e Coppa Italia per amatori\"\nCampioni Italiani Junior.\n\"Soppressa tra il 2008 e 2009\""}
{"id": "2149692", "revid": "767487", "url": "https://it.wikipedia.org/wiki?curid=2149692", "title": "Una figlia per il diavolo (film)", "text": "Una figlia per il diavolo (\"To the Devil a Daughter\") \u00e8 un film del 1976 diretto da Peter Sykes, tratto dall'omonimo romanzo di Dennis Wheatley.\nSi tratta dell'ultima pellicola horror prodotta dalla storica casa cinematografica inglese Hammer Film Productions prima della bancarotta del 1979.\nTrama.\nA Londra, una monaca \u00e8 in pericolo in quanto una setta satanica pensa a lei come possibile madre del demonio, uno scrittore di libri sull'occulto la protegger\u00e0."}
{"id": "2149698", "revid": "767487", "url": "https://it.wikipedia.org/wiki?curid=2149698", "title": "23 pugnali per Cesare", "text": "23 pugnali per Cesare (\"Julius Caesar\") \u00e8 un film del 1970, diretto da Stuart Burge.\nTrama.\nFilm storico incentrato sugli avvenimenti che videro la morte di Giulio Cesare alle Idi di marzo nell'anno 44 a.C., cos\u00ec come li vide Shakespeare. Pensando al generale come un futuro dittatore, un gruppo di congiurati guidati da Marco Giunio Bruto e Caio Cassio Longino attaccano Cesare, uccidendolo con colpi di pugnale (le 23 pugnalate). Marco Antonio lo vendicher\u00e0. Il monologo finale riabiliter\u00e0 Bruto."}
{"id": "2149699", "revid": "1953061", "url": "https://it.wikipedia.org/wiki?curid=2149699", "title": "Aldridge", "text": "Aldridge \u00e8 una localit\u00e0 di 25.200 abitanti della contea delle West Midlands, in Inghilterra, fino al 1974 comune insieme a Brownhills."}
{"id": "2149701", "revid": "1953061", "url": "https://it.wikipedia.org/wiki?curid=2149701", "title": "Amblecote", "text": "Amblecote \u00e8 una localit\u00e0 della contea delle West Midlands, in Inghilterra."}
{"id": "2149703", "revid": "287204", "url": "https://it.wikipedia.org/wiki?curid=2149703", "title": "Campionato Italiano Supermoto 2008", "text": "Nel 2008 per la prima volta un pilota italiano vince il Campionato Italiano Supermoto in sella a una Aprilia: \u00e8 Ivan Lazzarini in S1 che colleziona cos\u00ec il suo quinto titolo nazionale e secondo titolo internazionale. Nella S2 Davide Gozzini (TM) conquista il secondo titolo consecutivo, mentre il titolo internazionale va al campione del mondo Adrien Chareyre (Husqvarna).\nS2.\nClassifica Italiano S2 (Top 5).\n\"sql.= squalifica\"\nClassifica Internazionale d'Italia S2 (Top 5).\n\"sql.= squalifica\""}
{"id": "2149704", "revid": "466539", "url": "https://it.wikipedia.org/wiki?curid=2149704", "title": "Thomas Pinckney", "text": "Ha combattuto nella Guerra d'indipendenza americana.\nBiografia.\nPinckney nacque a Charleston in Carolina del Sud. Suo padre Charles Pinckney era un ufficiale coloniale. Quando il giovane Pickney aveva tre anni suo padr\u00e8 trasfer\u00ec la famiglia in Gran Bretagna. Dopo la morte del padre nel 1758 Pickney prosegu\u00ec i suoi studi in Gran Bretagna presso Westminster e poi presso la Oxford University. Nel 1774 ritorn\u00f2 in America per divenire un fervente patriota. Nel 1775 divenne comandante del primo reggimento dell'esercito continentale per divenire poco pi\u00f9 tardi l'aiutante del generale Horatio Gates. Fu anche ferito in guerra e catturato dagli inglesi, ma fu successivamente liberato in uno scambio di prigionieri. Fu successivamente congedato dall'esercito continentale ma combatt\u00e9 successivamente sotto il comando del marchese Lafayette.\nAlla fine della guerra di indipendenza Pickney torn\u00f2 presso la sua tenuta di famiglia prima di apparire nuovamente sulla scena politica. Dal 1787 al 1789 ricopr\u00ec la carica di governatore della Virginia e fu tra i padri fondatori che ratificarono la costituzione degli Stati Uniti. Sotto l'amministrazione del neoletto presidente George Washington fu nominato ambasciatore in Gran Bretagna. Fu successivamente inviato in Spagna dove fu il maggiore artefice del trattato di San Lorenzo, ratificato nel 1795. Il successo che ebbe Pickney in Spagna lo rese anche molto popolare in patria, tanto che il Partito Federalista lo candid\u00f2 per la carica di vicepresidente nel 1796. Nonostante avesse perso l'elezione per la carica di vicepresidente, che fu assegnata a Thomas Jefferson, nel 1797 fu eletto nella United States House of Representatives per occupare il seggio che si era liberato a causa delle dimissione del deputato William L. Smith. Serv\u00ec infine nella United States Army nel 1812 nella guerra contro la Gran Bretagna.\nPickney mor\u00ec infine il 2 novembre 1828 a Charleston all'et\u00e0 di 78 anni."}
{"id": "2149705", "revid": "1953061", "url": "https://it.wikipedia.org/wiki?curid=2149705", "title": "Balsall Common", "text": "Balsall Common \u00e8 un paese della contea delle West Midlands, in Inghilterra."}
{"id": "2149706", "revid": "1953061", "url": "https://it.wikipedia.org/wiki?curid=2149706", "title": "Bilston", "text": "Bilston \u00e8 una localit\u00e0 della contea delle West Midlands, in Inghilterra gi\u00e0 comune fino al 1966."}
{"id": "2149707", "revid": "339392", "url": "https://it.wikipedia.org/wiki?curid=2149707", "title": "Occupazione del Somaliland", "text": ""}
{"id": "2149708", "revid": "2052878", "url": "https://it.wikipedia.org/wiki?curid=2149708", "title": "Peppino di Capri e i suoi Rockers (1958)", "text": "Peppino di Capri e i suoi Rockers \u00e8 il primo album di Peppino di Capri.\nIl disco.\nL'album, pubblicato a dicembre del 1958 dalla Carisch, ha lo stesso titolo di alcuni altri successivi: si differenzia per\u00f2 per il formato, che \u00e8 di 25\u00a0cm (leggermente pi\u00f9 piccolo del consueto).\nRacchiude tutte le dieci canzoni che l'artista, accompagnato dal suo gruppo, I Rockers, aveva pubblicato in quel momento in cinque 45 giri: il primo, in ottobre, era stato Let me cry/You're divine dear, seguito poche settimane dopo dal secondo, L'autunno non \u00e8 triste/Mambo alfabetico, dal terzo, pubblicato agli inizi di novembre, Pummarola boat/Nun \u00e8 peccato, che gli porta il grande successo, grazie a \"Pummarola boat\", scritta da Tata Giacobetti e Antonio Virgilio Savona del Quartetto Cetra, che l'avevano incisa in precedenza con il gruppo ma soprattutto grazie al brano sul lato B, \"Nun \u00e8 peccato\" che diventa un evergreen della canzone italiana, dal quarto, Last train to San Fernando/Teach you to rock, pubblicato a fine mese (con sul lato A la cover di un\nsuccesso di Johnny Duncan e sul retro uno di Freddie Bell &amp; The Bellboys del 1956) e da 'mbraccio a mme/Malatia, il quinto, nei negozi in contemporanea all'album.\nIl disco ebbe, come del resto i singoli, un grande successo, risultando uno dei 33 giri pi\u00f9 venduti dell'anno successivo. In questo disco il sassofonista del complesso era Lello Arzilli ( amico di Gigi Proietti e musicista in molti dei suoi spettacoli fino ad arrivare al Sistina con i 7 Re di Roma musiche di Nicola Piovani piccola nota simpatica da giovane faceva l'idraulico \n, che accompagnava il gruppo con il sax contralto. Alcuni mesi dopo il musicista romano lascio la formazione e venne sostituito da Gabriele Varano che diventer\u00e0 uno dei musicisti simbolo della prima fase di carriera del cantante caprese e con il quale suoner\u00e0 fino al 1968.\nLa copertina, a colori, \u00e8 una fotografia realizzata negli studi di registrazione della Carisch a Milano (dove le canzoni erano state incise, tutte e dieci gli ultimi giorni di settembre), e raffigura Peppino sulla sinistra mentre canta al microfono a giraffa mentre sulla destra i quattro rockers cantano davanti a un microfono Eiar; Amenta ha il contrabbasso in mano, Arzilli il sax e Falconieri le maracas.\nTracce.\nLATO A\nLATO B"}
{"id": "2149709", "revid": "1651004", "url": "https://it.wikipedia.org/wiki?curid=2149709", "title": "Willenhall", "text": "Willenhall \u00e8 una localit\u00e0 della contea delle West Midlands, in Inghilterra, gi\u00e0 comune fino al 1966."}
{"id": "2149710", "revid": "1953061", "url": "https://it.wikipedia.org/wiki?curid=2149710", "title": "Wednesfield", "text": "Wednesfield \u00e8 dal 1966 una frazione di Wolverhampton nella contea delle West Midlands, in Inghilterra."}
{"id": "2149711", "revid": "125269515", "url": "https://it.wikipedia.org/wiki?curid=2149711", "title": "San Demetrio ne' Vestini", "text": "San Demetrio ne' Vestini \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl territorio del comune \u00e8 posto in territorio pianeggiante nella bassa valle dell'Aterno a circa 16\u00a0km da L'Aquila, da una quota di 640 metri s.l.m. fino a 1250 metri s.l.m., ai confini con l'altopiano delle Rocche.\nStoria.\nNel territorio dell'attuale comune di San Demetrio risiedeva il popolo italico dei Vestini, pi\u00f9 precisamente i Vestini cismontani, che occupavano la valle del fiume Aterno.\nLa cittadina era conosciuta gi\u00e0 nel Medioevo con il nome di \"Pagus chrementes\" e pi\u00f9 tardi come Demetra, ma il toponimo \"San Demetrio\" comparve nel X secolo presso il \"Chronicon Farfense\"; non si trattava allora di un centro fortificato unitario, bens\u00ec di un insieme di villaggi sparsi: Cavantoni, Cardamone, Cardabello, Colle, Collarano, Villagrande e Villa San Giovanni. Nel 1254 il castello di Sinizzo, nel territorio di San Demetrio ma ormai scomparso, partecip\u00f2 come castello fondatore della fondazione dell'Aquila, occupando un locale nel quarto di Santa Giusta.\nSan Demetrio fu coinvolta, come gli altri centri della zona, nella guerra dell'Aquila, portata avanti dal capitano aragonese Braccio da Montone, che nel 1423 occup\u00f2 il castello; solo il vicino castello di Stiffe riusc\u00ec a resistere all'assedio. Dopo la sconfitta di Braccio per mezzo degli angioini, San Demetrio richiese l'autonomia istituendo l'universit\u00e0; staccandosi dal controllo dell'Aquila, inizi\u00f2 a svilupparsi demograficamente ed economicamente, con la coltivazione dei cereali. In quest'epoca prosperarono le famiglie borghesi dei Marimpietri, dei Cappa, dei Cappelli e dei Visca, che, con il ricavato della pastorizia e della transumanza, si trasferirono anche all'Aquila. Nel 1442 soggiorn\u00f2 a San Demetrio il re Alfonso I d'Aragona, venuto per porre fine a una lotta territoriale tra il paese e L'Aquila.\nNel 1553 San Demetrio fu infeudata al capitano Ferdinando Aguilera, nel 1691 l'universit\u00e0 chiese al Regno di istituire il mercato pubblico ogni venerd\u00ec di settimana, tradizione rimasta sino ad oggi. Nel 1809 venne concesso a San Demetrio il favore di celebrare ogni anno una speciale fiera, il 5 luglio 1862, quando la citt\u00e0 era entrata nel nuovo Regno d'Italia, modific\u00f2 il nome, identico a quello di un altro comune della Calabria, in \"San Demetrio ne' Vestini\", in ricordo dell'antico popolo italico.\nIl 6 aprile 2009 l'alta provincia dell'Aquila fu colpita da un violento terremoto, che caus\u00f2 a San Demetrio ne' Vestini tre vittime e numerosi danni. Tra i pi\u00f9 ingenti, si segnalano i crolli della facciata della chiesa di Santa Maria dei Raccomandati, del campanile della chiesa di San Giovanni, nella frazione omonima, e la del lago Sinizzo.\nMonumenti e luoghi d'interesse.\nAree naturali.\nLe maggiori attrazioni naturalistiche nel territorio del comune sono le Grotte di Stiffe, nei pressi dell'omonima frazione, e il lago Sinizzo.\nCultura.\nEventi.\nOltre alle feste patronali il Comune organizza la \"Festa del Grano e del Pane\", che si tiene ad Agosto nelle diverse frazioni.\nInfrastrutture e trasporti.\nStrade.\nIl paese \u00e8 lambito dalla strada regionale 261 Subequana, che lo collega a L'Aquila e alle localit\u00e0 della valle dell'Aterno. Inoltre in corrispondenza dell'abitato, dalla SR 261 si diramano varie strade provinciali tra cui la n. 8 \"Peltuinate\", che conduce alla statale 17 dell'Appennino Abruzzese (principale collegamento tra il comune e Sulmona e Pescara).\nFerrovie.\nIl comune \u00e8 attraversato dalla ferrovia Sulmona-L'Aquila, linea secondaria a binario unico e trazione diesel, che lo serve con la stazione di San Demetrio de' Vestini, posta a circa 1,6\u00a0km dal paese."}
{"id": "2149713", "revid": "1953061", "url": "https://it.wikipedia.org/wiki?curid=2149713", "title": "Wednesbury", "text": "Wednesbury \u00e8 una localit\u00e0 della contea delle West Midlands, in Inghilterra."}
{"id": "2149717", "revid": "1699816", "url": "https://it.wikipedia.org/wiki?curid=2149717", "title": "Walsall", "text": "Walsall \u00e8 una citt\u00e0 della contea delle West Midlands, nell'Inghilterra centrale. Inclusa all'interno della grande conurbazione delle West Midlands, nel 2011 aveva una popolazione di abitanti, mentre il suo borgo metropolitano contava abitanti.\nGeografia.\nSituata nel cuore dell'Inghilterra centrale, nell'interno della microregione della Black Country, Walsall \u00e8 situata a a nord-ovest di Birmingham, a ad est di Wolverhampton. All'interno del borough di Walsall sono inclusi anche i sobborghi di Darlaston, Brownhills, Pelsall, Willenhall, Bloxwich ed Aldridge.\nStoria.\nIl toponimo deriva da \"Wahl Hahl\", ovvero valle dei gallesi, con riferimento alle popolazioni autoctone britanne che popolavano l'area. Nel XIII secolo Walsall inizi\u00f2 ad affermarsi come piccolo centro mercantile, grazie all'istituzione nel 1220 del mercato settimanale.\nNel 1554 fu aperta la Queen Mary's Grammar School.\nCon la rivoluzione industriale anche Walsall, al pari di altre realt\u00e0 delle Midlands, si trasform\u00f2 da villaggio a cittadina manifatturiera. La sua popolazione pass\u00f2 dai 2000 abitanti del XVI secolo, agli oltre 71.000 del 1891. L'industria cittadina, specializzata soprattutto nella lavorazione del ferro e del cuoio, finimenti in particolare, fu sostenuta sia dalla scoperta nei dintorni di grandi giacimenti di carbone sia dall'apertura di nuove e cruciali infrastrutture come canali navigabili (1799) e la ferrovia (1838).\nEconomia.\nWalsall \u00e8 stata una citt\u00e0 prospera nel campo manifatturiero e del mercato fin dal medioevo al punto da prendere l'appellativo di \u201ccitt\u00e0 dei cento commerci\u201d; il mercato di Walsall, sorto nel 1219, ancora oggi \u00e8 il cuore tradizionale della citt\u00e0. Walsall, in cui \u00e8 presente il \"Museo del Cuoio\", \u00e8 celebre per la sua industria di pellami e di selle che le hanno fatto guadagnare il titolo di capitale mondiale della lavorazione del pellame.\nNegli anni settanta del XX secolo inizi\u00f2 un processo di trasformazione del centro storico, con l'abbattimento di alcuni vecchi edifici per fare spazio a nuove aree commerciali. Nel 1974, in virt\u00f9 del Local Government Act 1972, fu staccata dallo Staffordshire ed inclusa nella neo-costituita contea delle West Midlands.\nInfrastrutture e trasporti.\nStrade.\nLa principale via d'accesso a Walsall \u00e8 l'autostrada M6, che unisce Londra a Glasgow, in Scozia.\nFerrovie.\nLa stazione di Walsall, aperta nel 1849, \u00e8 il principale scalo ferroviario della citt\u00e0.\nSport.\nLa squadra di calcio cittadina \u00e8 il Walsall Football Club, fondato nel 1888, che disputa le sue partite interne presso il Bescott Stadium."}
{"id": "2149729", "revid": "188323", "url": "https://it.wikipedia.org/wiki?curid=2149729", "title": "Tergicristalli", "text": ""}
{"id": "2149737", "revid": "139054", "url": "https://it.wikipedia.org/wiki?curid=2149737", "title": "Luigi Ferdinando di Prussia (1907-1994)", "text": "Biografia.\nLuigi Ferdinando nacque a Potsdam, terzo in linea di successione al trono dell'Impero tedesco e di Prussia, dopo il padre, il principe della corona tedesca Guglielmo e il fratello maggiore, principe Guglielmo di Prussia. La monarchia venne abolita dopo la rivoluzione avvenuta in Germania nel 1918. Quando il fratello Guglielmo rinunci\u00f2 nel 1933 ai suoi diritti successori per sposare una donna non di sangue reale (sarebbe poi morto tra le file dell'esercito tedesco durante un'azione militare in Francia nel 1940), Luigi Ferdinando prese il suo posto nella linea di successione e, a seguito delle morti del nonno, l'ex imperatore Guglielmo II e del padre, divenne pretendente al duplice trono.\nLuigi Ferdinando venne educato a Berlino e devi\u00f2 dalla tradizione di famiglia, tralasciando la carriera militare. Al contrario dei suoi predecessori viaggi\u00f2 molto e per un po' di tempo si stabil\u00ec a Detroit, dove divent\u00f2 amico di Henry Ford e Franklin Delano Roosevelt, tra gli altri. Egli aveva un grande interesse per l'ingegneria. Richiamato dagli Stati Uniti dopo la rinuncia al trono del fratello, si interess\u00f2 all'industria aeronautica tedesca, ma Hitler gli imped\u00ec di prendere parte a qualsiasi attivit\u00e0 militare. A causa di questo, Luigi Ferdinando si dissoci\u00f2 dal Nazismo. Non fu per\u00f2 implicato nell'attentato a Hitler del 20 luglio 1944, ma venne comunque interrogato dalla Gestapo immediatamente dopo l'avvenimento.\nNel 1938 egli spos\u00f2 la granduchessa Kira Kirillovna di Russia, prima con cerimonia russa-ortodossa a Potsdam ed in seguito con rito luterano a Huis ten Doorn, nei Paesi Bassi. Kira era la seconda figlia del granduca Kirill Vladimirovi\u010d Romanov e della principessa Vittoria Melita di Sassonia-Coburgo-Gotha. Ebbero quattro figli e tre figlie. I due figli maggiori rinunciarono entrambi ai loro diritti di successione per sposare delle donne borghesi. Il terzo figlio, ed erede, Luigi Ferdinando mor\u00ec nel 1977 durante una manovra militare, quindi il nipote Giorgio Federico, principe di Prussia, divenne, diciottenne, capo della famiglia Hohenzollern e pretendente al trono prussiano e tedesco dopo la morte di Luigi Ferdinando nel 1994.\nDopo la riunificazione della Germania, Luigi Ferdinando riusc\u00ec ad ottenere che i resti di molti degli Hohenzollern potessero venire sepolti nella cripta imperiale a Potsdam.\nFigli.\nLuigi Ferdinando e Kira Kirillovna ebbero i seguenti figli:"}
{"id": "2149750", "revid": "300322", "url": "https://it.wikipedia.org/wiki?curid=2149750", "title": "Tadalafil", "text": "Il Tadalafil (commercializzato con il nome di Cialis dall'azienda farmaceutica Eli Lilly and Company ma disponibile anche in formulazione generica equivalente), \u00e8 un farmaco usato per trattare la disfunzione erettile, l'iperplasia prostatica benigna e l'ipertensione polmonare arteriosa. Viene assunto per via orale e raggiunge l'effetto in circa mezz'ora.\nLa prima autorizzazione di immissione al commercio risale al 2002 in Unione Europea e nel 2003 negli Stati Uniti.\nFarmacologicamente \u00e8 un inibitore della fosfodiesterasi di tipo 5 (PDE-5): riuscendo a rilassare la muscolatura liscia, provoca una dilatazione dei vasi sanguigni; questo comporta un maggiore afflusso di sangue nei corpi cavernosi del pene provocandone l'erezione o una diminuzione della resistenza pressoria all'interno dei vasi polmonari. \nI pi\u00f9 comuni effetti indesiderati includono mal di testa, dolore muscolare, reazioni cutanee e nausea; va usato con attenzione nei pazienti con problemi cardiaci. Pi\u00f9 raramente possono verificarsi problematiche legate ad una erezione prolungata (che possono provocare danni al pene), alla vista o all'udito. Il tadalafil non \u00e8 raccomandato nelle persone che assumono vasodilatatori a base di monossido di azoto (come la nitroglicerina) in quanto potrebbe verificarsi un brusco abbassamento della pressione sanguigna.\nIl tadalafil nel tempo \u00e8 stato oggetto di fenomeni di disease mongering, come anche i suoi simili, dal momento che spesso \u00e8 usato fuori dai precisi e rigidi criteri medici di trattamento della disfunzione erettile per uso ricreazionale, come ormai una rilevante letteratura scientifica sugli inibitori della PDE-5 documenta.\nIndicazioni.\nDisfunzione erettile.\nIl tadalafil \u00e8 un inibitore selettivo e reversibile della fosfodiesterasi di tipo 5 (PDE5) guanosin monofosfato ciclico (cGMP) specifico. Quando la stimolazione sessuale determina il rilascio locale di ossido di azoto, l\u2019inibizione della PDE5 da parte del tadalafil provoca un aumento dei livelli di cGMP nel corpo cavernoso. Questo determina il rilassamento della muscolatura liscia e l\u2019afflusso di sangue nel tessuto del pene, provocando un\u2019erezione. \nIl tadalafil non ha effetto in assenza di stimolazione sessuale.\nIperplasia prostatica benigna.\nLa molecola si \u00e8 rivelata efficace nel trattamento e nella prevenzione dei sintomi dell'iperplasia prostatica come l'incontinenza urinaria.\nIpertensione polmonare arteriosa.\nIl farmaco presenta un effetto a livello arterioso polmonare causando vasodilatazione, cos\u00ec da abbassare la resistenza pressoria.\nFarmacodinamica e farmacocinetica.\nMeccanismo d'azione.\nL'erezione durante la stimolazione sessuale \u00e8 causata da un aumento del flusso sanguigno all'interno dei corpi cavernosi del pene. Questo meccanismo \u00e8 mediato dal rilascio di ossido nitrico (NO) dai terminali nervosi delle cellule endoteliali, il quale stimola la sintesi di GMP ciclico nelle cellule muscolari lisce che, a sua volta, provoca il loro rilassamento e quindi un aumento del flusso sanguigno.\nGli inibitori della fosfodiesterasi di Tipo 5 (PDE5), ossia tadalafil ma anche sildenafil e verdenafil, potenziano il processo andando ad aumentare la quantit\u00e0 di GMP ciclico presente nei tessuti. \nTuttavia senza una stimolazione sessuale, tali farmaci sono del tutto inefficaci.\nDurata d'azione.\nDei tre farmaci inibitori della PDE5 attualmente disponibili in commercio (sildenafil, tadalafil e verdenafil), il tadalafil si distingue per una durata d'azione nettamente maggiore (circa 17 ore) rispetto agli altri (circa 4-5 ore). Questo ha contribuito al suo soprannome di \"The week-end Pill\".\nInoltre, la maggiore emivita del farmaco \u00e8 alla base del suo impiego nel trattamento dell'ipertensione arteriosa polmonare.\nMetabolismo.\nLa metabolizzazione del tadalafil avviene quasi esclusivamente a carico del Citocromo P-450, di conseguenza l'uso concomitante di inibitori della sua isoforma CYP3A4 (come ritonavir, saquinavir, ketoconazolo, itraconazolo ed eritromicina) pu\u00f2 aumentarne notevolmente la concentrazione all'interno dell'organismo.\nConfronto con gli altri inibitori della PDE5.\nTadalafil, sildenafil e vardenafil agiscono inibendo non solo la PDE5 ma anche la PDE6, 1 e 11 sebbene in misura differente.\nIl sildenafil e il vardenafil agiscono sul PDE6, un enzima presente negli occhi in misura maggiore rispetto al taladalfil: alcuni utilizzatori di sildenafil hanno presentato una maggiore sensibilit\u00e0 alla luce a causa dell'inibizione di tale enzima; anche la PDE1 \u00e8 inibita maggiormente da sildenafil e verdenafil: presente nel cervello, cuore e muscolatura liscia, si ipotizza che una sua inibizione possa condurre a vasodilatazione, rossore e tachicardia.\nIl tadalafil riesce ad inibire maggiormente la PDE11, la quale \u00e8 espressa nella muscolatura scheletrica, nella prostata, nel fegato, nei reni. Gli effetti dell'inibizione di tale enzima per\u00f2 non sono attualmente conosciuti.\nEffetti indesiderati.\nI pi\u00f9 comuni effetti indesiderati che possono insorgere in seguito all'uso di tadalafil comprendono mal di testa, dolore o disordini gastrointestinali, dolori muscolari come mal di schiena, vampate o rinorrea. Tali effetti solitamente permangono finch\u00e9 la molecola non viene metabolizzata ed eliminata, quindi per un periodo di circa 36-48 ore.\nDisturbi visivi.\nNel maggio del 2005 (quindi quando il tadalafil era gi\u00e0 stato autorizzato al commercio) la FDA rilev\u00f2 che l'uso di inibitori della fosfodiesterasi di Tipo 5 era associato raramente ad un danneggiamento della vista collegato alla NAION (Neuropatia ottica ischemica anteriore non-arteritica). Sebbene non sia stata dimostrata una relazione diretta causa-effetto dall'uso del tadalafil, i medici vennero informati di tale scoperta e l'avvertenza riportata sui fogli illustrativi del medicinale.\nDisturbi uditivi.\nNell'ottobre del 2007 venne identificato un ulteriore effetto indesiderato non rilevato negli studi pre-autorizzazione: la rara possibilit\u00e0 di perdita improvvisa dell'udito.\nChimica.\nDa un punto di vista chimico il tadalafil \u00e8 considerato una 2,5-dichetopiperazina e una 1,2,3,4-tetraidro-\u03b2-carbolina;\nPu\u00f2 essere sintetizzato partendo dall'estere metilico del (D)-triptofano e piperonale attraverso una reazione di Pictet\u2013Spengler a cui segue una condensazione con cloruro cloroacetico e metilamina per chiudere l'anello dichetopiperazinico:"}
{"id": "2149754", "revid": "287204", "url": "https://it.wikipedia.org/wiki?curid=2149754", "title": "Friends (brano musicale)", "text": ""}
{"id": "2149756", "revid": "519641", "url": "https://it.wikipedia.org/wiki?curid=2149756", "title": "Alzacristallo", "text": "Un alzacristallo \u00e8 un dispositivo usato per alzare o abbassare i finestrini, ed \u00e8 presente praticamente su tutte le auto.\nGli alzacristalli possono anche essere installati su altri veicoli come bus, tram, locomotive, aerei e navi.\nTipologia.\nUn alzacristallo pu\u00f2 essere:\nLe tecnologie utilizzate in un alzacristallo elettrico sono almeno di 4 tipologie: \nSpesso i disegni delle soluzioni tecnologiche utilizzate dai produttori dei ricambi, pur essendo compatibili ed intercambiabili, non coincidono ai disegni del prodotto originale installato al momento dell'assemblaggio del veicolo.\nAzionamento.\nGli alzacristalli possono funzionare in diversi modi:\nAccorgimenti.\nGeneralmente negli autoveicoli moderni gli alzacristalli elettrici sono dotati di:"}
{"id": "2149757", "revid": "188323", "url": "https://it.wikipedia.org/wiki?curid=2149757", "title": "Alzacristalli", "text": ""}
{"id": "2149759", "revid": "188323", "url": "https://it.wikipedia.org/wiki?curid=2149759", "title": "Alzacristallo elettrico", "text": ""}
{"id": "2149761", "revid": "188323", "url": "https://it.wikipedia.org/wiki?curid=2149761", "title": "Alzacristalli elettrici", "text": ""}
{"id": "2149770", "revid": "439868", "url": "https://it.wikipedia.org/wiki?curid=2149770", "title": "Accademia alfonsiana", "text": "L'Accademia alfonsiana \u00e8 un istituto superiore di teologia morale sito in Roma.\nStoria.\nI padri redentoristi, dopo che sant'Alfonso Maria de' Liguori fu proclamato dottore della Chiesa (1871), avevano grande desiderio di fondare a Roma una scuola superiore generale che impartisse l'insegnamento della teologia morale di sant'Alfonso ai padri che avessero finito gli studi. L'insegnamento doveva perci\u00f2 servire ai giovani padri, affinch\u00e9 approfondissero gli studi teologici e filosofici e, a loro volta, fossero abilitati all'insegnamento.\nIl primo istituto materializzava il desiderio dei padri redentoristi poich\u00e9 offriva corsi di teologia morale, dogmatica, diritto canonico, filosofia ed ebraico. Tuttavia la grande guerra costrinse alla chiusura l'edificio. Vani furono gli sforzi di riapertura durante la seconda guerra mondiale.\nIl 9 febbraio 1949 l'istituto pass\u00f2, con il nome di Accademia alfonsiana, sotto la giurisdizione del superiore generale dei padri redentoristi e divenne interno della congregazione. Il 25 marzo 1957 ottenne dalla Congregazione dei religiosi il riconoscimento di \"Scuola pubblica di teologia morale\".\nSuccessivamente, in data 2 agosto del 1960, l'Accademia venne inserita nella Facolt\u00e0 di teologia della Pontificia universit\u00e0 lateranense. La Congregazione per i seminari e le universit\u00e0 degli studi confer\u00ec all'Accademia la dignit\u00e0 di istituto superiore di teologia morale. Da tale data l'Accademia alfonsiana pot\u00e9 conferire licenze e dottorati riconosciuti universalmente. Nel gennaio del 2021 l'Accademia Alfonsiana \u00e8 stata riconosciuta dalla Congregazione per l'Educazione Cattolica come Istituto \"ad instar Facultatis\" inserita nella Pontifica Universit\u00e0 Lateranense.\nSituazione.\nL'Accademia si trova vicino al Colosseo e alla basilica di Santa Maria Maggiore e viene frequentata da studenti provenienti da pi\u00f9 di sessanta nazioni diverse. La lingua ufficiale \u00e8 l'italiano, ma ci sono lezioni in inglese, tedesco, spagnolo, francese e portoghese. La preparazione degli allievi, fondata sull'insegnamento scientifico alfonsiano, si basa sulle fonti e sul magistero della Chiesa.\nDirettori e presidi.\nFonte"}
{"id": "2149772", "revid": "3115", "url": "https://it.wikipedia.org/wiki?curid=2149772", "title": "La nave dei folli (Brant)", "text": "La nave dei folli (\"Das Narrenschiff\") \u00e8 un'opera satirica in tedesco alsaziano di Sebastian Brant, la cui prima edizione fu pubblicata nel 1494 a Basilea.\nDescrizione dell'opera.\nComposta da una serie di 112 satire brevi (con l'aggiunta di due capitoli nell'edizione del 1495), illustrata con xilografie, \u00e8 degna di nota anche perch\u00e9 molte di esse sono state eseguite da Albrecht D\u00fcrer, gi\u00e0 attivo a Basilea negli anni precedenti. Buona parte del libro ha un contenuto di critica verso la societ\u00e0 dell'epoca. Brant, in effetti, fustiga con vigore e senza posa la debolezza e i vizi del suo tempo. In tal contesto concepisce la figura di \"San\" Grobian, immaginario patrono della gente volgare e screanzata.\nIl tema della follia era un tropo retorico diffuso nel periodo ante-Riforma per giustificare la critica, utilizzato, in particolare, da Erasmo da Rotterdam nel celebre \"Elogio della follia\", cos\u00ec come Martin Lutero in \"Alla nobilt\u00e0 cristiana della nazione tedesca.\" I \"pazzi di corte\" (giullari e simili) erano autorizzati a dire quasi tutto quello che volevano.\nSpiegazione del titolo.\n\"La nave dei folli\" forse s'ispirava a un motivo frequente nell'arte medievale, segnatamente nella letteratura satirica, giocato su un bisticcio con la parola latina \"navis\" (\"barca\"), maccheronicamente correlata alla \"navata di una chiesa\".\nSuccesso presso l'opinione pubblica europea.\nQuesto lavoro ottenne immediatamente una grandissima popolarit\u00e0, testimoniata dalle sei edizioni autorizzate - e forse ancor pi\u00f9 dalle sette edizioni \"pirata\" - pubblicate prima del 1521. Va comunque considerato il fatto che i libri stampati non avevano i numeri odierni e l'altissimo tasso di analfabetismo dell'epoca. Brant non appoggiava il movimento della Riforma\",\" ma molte delle sue critiche alla Chiesa riflettevano temi che i riformatori avrebbero fatto propri.\nIl libro fu tradotto in latino da Jacob Locher \"(Stultifera navis)\" nel 1497, in francese da Paul Riviere nel 1497 e da Jehan Droyn nel 1498; ebbe ben due traduzioni in inglese nel medesimo anno (1509), per mano di Alexander Barclay e Henry Watson.\nIn occasione del cinquecentenario della prima edizione di Basilea del 1494, su suggerimento di L. R. Nemirovskij, \u00e8 stato dato il nome \"5896 Narrenschiff\" a un asteroide della fascia principale scoperto nel 1982.\nInfluenza artistica su altre opere.\nMolte xilografie della prima edizione sono attribuite a D\u00fcrer. Le rimanenti sono merito del cosiddetto Haintz-Nar-Meister, lo Gnad-Her-Meister, e altri due anonimi artisti. Un omonimo dipinto allegorico di Hieronymus Bosch (frammento di un trittico), custodito al Louvre, \u00e8 forse riferito al testo in esame.\nArtisti del XX secolo, quali Art Hazelwood, Dusan K\u00e1llay, Istv\u00e1n Orosz, Brian Williams, crearono opere d'arte fondate su \"Das Narrenschiff,\" o curarono le illustrazioni per edizioni moderne di quel libro. Shio Sat\u014d, un artista manga giapponese, realizz\u00f2 una serie manga riferita a questo libro.\nIl primo capitolo di \"Storia della follia nell'et\u00e0 classica\" di Michel Foucault \u00e8 intitolato \"Stultifera navis\", con esplicita allusione al libro di Brant (\"Stultifera navis\" \u00e8, infatti, il titolo di una traduzione latina dello stesso testo). Nello stesso capitolo Foucault precisa che la \"nave dei folli\" non era, poi, totalmente un parto della fantasia. Al contrario, era piuttosto comune la prassi di allontanare i \"matti\" dalla comunit\u00e0 dei \"normali\", eventualmente proprio affidandoli a \"gente di mare:\""}
{"id": "2149773", "revid": "2111283", "url": "https://it.wikipedia.org/wiki?curid=2149773", "title": "Sasso di San Zanobi", "text": "Il Sasso di San Zanobi (chiamato \"Sasso di San Zenobi\" in Emilia-Romagna) \u00e8 una formazione rocciosa che si trova nell'Appennino tosco-romagnolo, nella valle del torrente Diaterna, a poca distanza dal passo della Raticosa, in localit\u00e0 Caburaccia (comune di Firenzuola). In questo luogo si trovava anche la chiesetta di San Zanobi, distrutta dal passaggio della guerra, segnata nel libro delle \"decime\" del 1299.\nIl Sasso di San Zanobi \u00e8 un'ofiolite (dalle parole greche \"ofis\", serpente, e \"lithos\", roccia), a causa della presenza di striature verdastre e violacee che la percorrono. Le ofioliti sono frammenti di antica crosta oceanica che sono scampati alla distruzione in aree di subduzione, e sono stati obdotti su un margine continentale. Come tali, la loro origine era basaltica. Il Sasso di San Zanobi \u00e8 un frammento di crosta oceanica a composizione basaltica e parzialmente metamorfizzato (minerali metamorfici quali serpentino e talco sono presenti nella roccia).\nIl sasso di San Zanobi si innalza vicino al luogo in cui sorgeva l'omonima chiesetta e dove nel Medioevo la famiglia Ubaldini possedeva una rocca. In questa zona si trovano due piccoli monti ferrigni, che non hanno molta affinit\u00e0 col vicino terreno cretaceo.\nNon molto distanti dal Sasso di San Zanobi si trovano altre due ofioliti: il Sasso della Mantesca e il Sasso delle Macine.\nLeggenda del Sasso di San Zanobi.\nNel IV secolo, il vescovo sant'Ambrogio di Milano si incontr\u00f2 col vescovo di Firenze san Zanobi, vicino a Malomonte, dove quest'ultimo si era recato per la sua opera pastorale. In seguito a questo incontro, san Zanobi sent\u00ec raddoppiare le proprie forze ed ottenne nuove conversioni nella zona tra la Diaterna, Caburaccia e l'Idice.\nSecondo la leggenda, il diavolo convoc\u00f2 allora un concilio infernale, per stabilire il modo di porre termine alle conversioni e propose a san Zanobi una scommessa, secondo la quale chi avesse portato dall'Idice fino alla cima della collina il pi\u00f9 grosso macigno sarebbe stato il vincitore e avrebbe preso tutte le anime. San Zanobi si affid\u00f2 a Dio e firm\u00f2 questo patto. Il demonio raccolse un macigno e se lo mise sulle spalle con molta fatica e si incammin\u00f2, San Zanobi raccolse un macigno molto pi\u00f9 grande sollevandolo con leggerezza e tenendolo sul dito mignolo e, superato il diavolo, lo pos\u00f2 nel luogo dove oggi si trova. Il demonio allora vedendo che aveva perso la scommessa and\u00f2 su tutte le furie e gett\u00f2 il suo macigno che and\u00f2 in frantumi fra fuoco e fiamme (trattasi del Sasso della Mantesca, situato a non molta distanza dal Sasso di San Zanobi, nella vicina Valle del Sillaro).\nFesta.\nLa \u00abfesta di San Zanobi\u00bb si celebra ai piedi del Sasso la prima domenica di luglio.\nNel cinema e in televisione.\nIl Sasso di San Zanobi \u00e8 mostrato all'inizio del film \"La settimana della Sfinge\" di Daniele Luchetti, del 1990; anche se poi, vedendo il prosieguo del film, la sceneggiatura d\u00e0 l'impressione, ovviamente sbagliata, che sia ubicato nell'Appennino vicino a Rimini.\nIl Sasso di San Zanobi nel 2011 \u00e8 stato ripreso a lungo durante il programma di Rai Uno \"Easy Driver\"."}
{"id": "2149776", "revid": "729019", "url": "https://it.wikipedia.org/wiki?curid=2149776", "title": "Tramway du Mont-Blanc", "text": "Il Tramway du Mont-Blanc (\"TMB\"), letteralmente \"tranvia del Monte Bianco\", \u00e8 una ferrovia a cremagliera a scartamento metrico che collega la stazione di Saint-Gervais-les-Bains-Le Fayet (altitudine 580\u00a0m) al ghiacciaio di Bionnassay (altitudine 2.372\u00a0m) in Alta Savoia (Francia): \u00e8 la linea ferroviaria che raggiunge la maggior altezza in Francia ed \u00e8 gestita dalla Compagnie du Mont-Blanc, la quale si occupa di numerose installazioni di risalita meccanica nel massiccio del Monte Bianco come la ferrovia Chamonix-Montenvers.\nStoria.\nIl progetto originale prevedeva di condurre i turisti sulla vetta del Monte Bianco ma i lavori vennero interrotti a causa della prima guerra mondiale. In realt\u00e0 i lavori oltre il termine attuale, il \"Nid d'Aigle\", sarebbero stati eccessivamente difficili se non di impossibile realizzazione. I lavori sono ripresi recentemente per modificare il punto terminale della ferrovia, per farla arrivare al pianoro. Un ristorante-rifugio \u00e8 stato inaugurato nel luglio 2006, all'altezza di 2412 metri sul livello del mare, per rimpiazzare quello antico, che era affiancato al termine attuale, distrutto da un incendio anni addietro.\nTurismo.\nDurante l'inverno una parte della linea \u00e8 aperta per permettere agli sciatori l'accesso alle piste di Les Houches.\nDurante l'estate tutta la linea \u00e8 aperta per permettere agli alpinisti un accesso pi\u00f9 facile ai rifugi: T\u00eate Rousse e Go\u00fbter. Il Nid d'Aigle, stazione terminale del Tramway du Mont Blanc, \u00e8 considerato come il punto di partenza della Via Reale di salita al Monte Bianco."}
{"id": "2149778", "revid": "287204", "url": "https://it.wikipedia.org/wiki?curid=2149778", "title": "Gold (album)", "text": ""}
{"id": "2149780", "revid": "1123126", "url": "https://it.wikipedia.org/wiki?curid=2149780", "title": "Accademia Alfonsiana", "text": ""}
{"id": "2149781", "revid": "80598", "url": "https://it.wikipedia.org/wiki?curid=2149781", "title": "Giuseppe Faiella", "text": ""}
{"id": "2149784", "revid": "339392", "url": "https://it.wikipedia.org/wiki?curid=2149784", "title": "Stultifera navis", "text": ""}
{"id": "2149798", "revid": "188323", "url": "https://it.wikipedia.org/wiki?curid=2149798", "title": "Taximetro", "text": ""}
{"id": "2149804", "revid": "71433", "url": "https://it.wikipedia.org/wiki?curid=2149804", "title": "The adventures of Merlin", "text": ""}
{"id": "2149809", "revid": "1318658", "url": "https://it.wikipedia.org/wiki?curid=2149809", "title": "Ballando con le stelle (quinta edizione)", "text": "La quinta edizione di Ballando con le stelle \u00e8 andata in onda da sabato 10 gennaio a sabato 21 marzo 2009 per 10 puntate su Rai 1, condotta da Milly Carlucci con la partecipazione di Paolo Belli e la sua band. Sabato 21 febbraio \"Ballando con le stelle\" non \u00e8 andato in onda per lasciare il posto alla finalissima del Festival di Sanremo 2009. Questa edizione \u00e8 stata vinta dal principe Emanuele Filiberto di Savoia e dalla ballerina Natalia Titova.\nTabellone.\nLegenda:\nBallerini per una notte.\nPer le prime quattro puntate un personaggio famoso che, per una sera, si \u00e8 cimentato a ballare, \u00e8 stato giudicato dalla giuria e i suoi punti sono stati sommati a quelli di una coppia a rischio sfida, decisa sempre dalla giuria.\nBallando con le stelline.\nDalla quinta puntata si svolge la seconda edizione della gara creata per ragazzini famosi, soprannominata \"Ballando con le stelline\"."}
{"id": "2149817", "revid": "486946", "url": "https://it.wikipedia.org/wiki?curid=2149817", "title": "Ferrovia del Monte Bianco", "text": ""}
{"id": "2149823", "revid": "729019", "url": "https://it.wikipedia.org/wiki?curid=2149823", "title": "Porte de la Chapelle (metropolitana di Parigi)", "text": "Porte de la Chapelle \u00e8 una stazione sulla linea 12 della Metropolitana di Parigi ed \u00e8 ubicata nel XVIII arrondissement di Parigi.\nLa stazione.\nLa stazione venne aperta nel 1916.\nEssa verr\u00e0 ristrutturata in occasione del prolungamento della linea verso nord. Nel 2009 verr\u00e0 iniziata la costruzione di un nuovo ascensore per aprire un accesso supplementare che sar\u00e0 pronto nel 2012.\nLa \"porte de la Chapelle-Saint-Denis\" \u00e8 stata una porta delle fortificazioni del 1840 che controllava la strada imperiale n. 1 Calais - Saint-Denis a cui faceva seguito la \"rue de la Chapelle\", ex Grand-Rue del comune di \"la Chapelle\" (riannesso nel 1860). Segue il tracciato dell'antica via romana da Lutezia verso le citt\u00e0 del nord."}
{"id": "2149832", "revid": "287204", "url": "https://it.wikipedia.org/wiki?curid=2149832", "title": "Giuseppe Franchetti", "text": "Biografia.\nNato in una famiglia ebrea mantovana, dedic\u00f2 tutta la vita alle pubbliche cariche amministrative e a opere di beneficenza.\nPer 26 anni fu presidente della locale Camera di Commercio (dal 1876 al 1902), membro dei consigli della Banca d'Italia e della Banca Mutua Popolare.\nAccumul\u00f2 nella sua lunga vita innumerevoli cariche: fu membro della Congregazione della Carit\u00e0, socio della Reale Accademia Virgiliana e membro del consiglio direttivo, membro del comitato del monumento a Virgilio, presidente delle Scuole serali commerciali; presidente della Commissione Israelitica di Culto e Beneficenza, vice presidente del Consorzio Agrario, presidente del Consorzio idraulico di IV categoria, Valle di Paiolo, ed altre ancora.\nIl contenuto del testamento di Giuseppe Franchetti fu reso noto due giorni dopo la morte.\nIstituto Giuseppe Franchetti.\nGiuseppe Franchetti lasci\u00f2 erede universale del suo ricco patrimonio il Comune di Mantova. I beni lasciati da Giuseppe Franchetti furono valutati in circa due milioni e mezzo di lire. Tolti legati a parenti, assegni agli impiegati delle sue aziende di Mantova, di Milano ed altri paesi, elargizioni e rendite vitalizie ai domestici, donazioni a tutti gli istituti cittadini, rimasero un milione e 650.000 lire per la costituzione dell'Istituto che avrebbe dispensato ogni anno assegni e premi di studio agli studenti pi\u00f9 bisognosi e meritevoli.\nIl 28 giugno 1906, con atto firmato da Vittorio Emanuele III e controfirmato dall'allora presidente del consiglio Giovanni Giolitti, si costitu\u00ec l\"'Istituto Giuseppe Franchetti\" in \u201c\"Ente Morale sotto un'amministrazione autonoma\"\u201d. \nOltre all'originario lascito di Giuseppe Franchetti si aggiunsero i lasciti della maestra Ada Vincenzi e dell'Ing. Ploner. \nDal 1\u00ba gennaio 2004 l'Istituto si \u00e8 trasformato in Fondazione di diritto privato e senza scopo di lucro ai sensi della legge Regionale n\u00b0 1 del 13 febbraio 2003. Il Consiglio di Amministrazione \u00e8 composto da 5 membri compreso il Presidente, di cui due nominati dal Comune di Mantova, uno dall'Amministrazione Provinciale di Mantova e due dal Consiglio della Comunit\u00e0 ebraica di Mantova."}
{"id": "2149834", "revid": "2056951", "url": "https://it.wikipedia.org/wiki?curid=2149834", "title": "Panificio", "text": "Il panificio \u00e8 il singolo laboratorio dedicato alla produzione completa del pane, ed alla sua vendita diretta al pubblico.\nPer produzione si intende, in dettaglio, la dosatura degli ingredienti, l'impastatura, la lievitazione e la cottura del pane.\nNon possono pertanto essere definiti panifici le strutture che attendono solo ad una parte di queste operazioni, ad esempio che provvedono alla sola impastatura, alla sola cottura o alla sola vendita del prodotto. Per tali esercizi si dovrebbero usare, rispettivamente, i termini di \"laboratorio di produzione\", \"forno\" e \"panetteria\".\nStoria.\nL'accezione completa del termine panificio fa riferimento alle tecniche moderne di panificazione, un'attivit\u00e0 sviluppatasi non solo in relazione al miglioramento della tecnologia e della tecnica, ma anche attraverso l'esperienza dei popoli, a partire da una lavorazione semplice e pi\u00f9 elementare. Pertanto la storia delle panetterie, dei panettieri e quella dello sviluppo della panificazione sono estremamente legate.\nLe prime testimonianze di quest'attivit\u00e0 sono riconducibili all'antico Egitto attorno al 3500 a.C., dove il lavoro di fornaio era una vera e propria professione. Sono numerose le pitture parietali che raffigurano infatti la cottura del pane o la raccolta del grano, come quelle dell'aratura nella Tomba di Sennedjen.\nMa gli egizi non furono l'unico popolo antico dedito alla panificazione: nell'antica Grecia il culto della dea Demetra sottolinea l'importanza del raccolto, in qualit\u00e0 di divinit\u00e0 del grano e dell'agricoltura. Moltissimi erano i tipi di pane, diversi i loro nomi, le loro forme, a seconda dei loro cereali e della loro destinazione. In pi\u00f9 si deve proprio ai Greci l'introduzione dei primi forni pubblici e delle associazioni di panificatori con determinate regole di lavoro.\nSuccessivamente, nel II secolo a.C., a seguito della conquista romana della Grecia, la professione dei fornai, prediletta dai liberti greci, comparve anche a Roma. Tra le importanti modernizzazioni tecnologiche romane, si deve a Vitruvio la sostituzione della macina a pietra a funzionamento manuale con il mulino ad acqua. Nell'Et\u00e0 Augustea la panificazione divenne poi un servizio pubblico.\nA seguito delle invasioni barbariche per\u00f2 quest'attivit\u00e0 fu limitata all'ambito domestico, finch\u00e9 nell'et\u00e0 feudale non cominci\u00f2 a fruttare ai signorotti: \u00e8 nel Medioevo che il procedimento di panificazione diviene pi\u00f9 elaborato, e si prediligono labburattamento, fase in cui crusca e farina venivano separate con uno strumento detto buratto, la lievitazione e l'asciugatura.\nNel Rinascimento i fornai delle corporazioni, associazioni che limitavano i privilegi dei lavoratori, venivano sorvegliati sempre pi\u00f9. Le estreme condizioni della crisi seicentesca condussero a carestie dilaganti, all'aumento dei prezzi dei cereali e del pane e ad assalti ai forni, come ad esempio quello milanese del 1628 descritto da Alessandro Manzoni nei Promessi Sposi; la crisi condusse durante il 1570 ad una \"politica del pane\" che impose ulteriori limitazioni ai panettieri, come l'utilizzo di un determinato quantitativo d'acqua.\nDurante il XVII e il XVIII secolo si diffuse la fermentazione del pane e l'utilizzo del lievito di birra. La svolta nel settore della panificazione avvenne nel XVIII secolo con la creazione delle impastatrici meccaniche e dei forni non pi\u00f9 a legna ma elettrici; ma non solo: nella prima met\u00e0 del XIX secolo la commercializzazione dei lieviti chimici avvi\u00f2 la panificazione verso la produzione industriale di massa.\nConfigurazione delle panetterie.\nI forni delle panetterie hanno una configurazione molto simile a quelli medioevali, con una nicchia e uno sportello di chiusura; le dimensioni erano per\u00f2 limitate, al massimo fino ad una capacit\u00e0 di 80 kg di impasto. Venivano per\u00f2 costruiti attenendosi a norme di sicurezza in maniera tale da evitare gli incendi. Il riscaldamento avveniva mediante un focolare a legna interno al forno.\nTra gli strumenti fondamentali ci sono la madia, un bancone rettangolare destinato all'impasto, il paiolo, una pentola contenente l'acqua per l'impasto, e le pale da forno; i tavoli lunghi sono indispensabili per far riposare i panetti."}
{"id": "2149840", "revid": "1705737", "url": "https://it.wikipedia.org/wiki?curid=2149840", "title": "Specchio retrovisore", "text": "Lo specchio retrovisore \u00e8 un dispositivo atto a incrementare la sicurezza alla guida, tramite l'aumento della visibilit\u00e0 posteriore e laterale al conducente di un veicolo.\nStoria.\nL'inventore dello specchio retrovisore \u00e8 considerato il pilota Ray Harroun che nel 1911 vinse la 500 Miglia di Indianapolis su una vettura con tale dispositivo (una Marmon per la precisione). Infatti, mentre tutti gli altri concorrenti ospitavano un meccanico sulle proprie vetture per informarli sul traffico alle loro spalle, Harroun pose uno specchio sul cofano in posizione centrale per vedere cosa succedeva dietro risparmiando il peso del meccanico.\nDall'uso in gara si pass\u00f2 rapidamente all'impiego sulle vetture di serie e poi all'obbligo per le case costruttrici di montare tale dotazione. Le obbligatoriet\u00e0, variamente disposte dalle legislazioni dei diversi paesi, vennero raccomandate in Europa con le direttive comunitarie 70/221 CEE e 71/127 CEE. In Italia la\n introdusse l'obbligo del retrovisore esterno anche per le automobili gi\u00e0 circolanti, a partire dal 1 gennaio 1977.\nDescrizione.\nGli specchi retrovisori sono costituiti da:\nSicurezza e normativa.\nQuesti dispositivi aumentano la sicurezza alla guida, perch\u00e9 permettono d'impiegare meno tempo per visualizzare gli altri veicoli e di ridurre l'angolo cieco, anche se non riescono ad annullarlo: questo permette di poter eseguire le manovre con una maggiore sicurezza, riducendo gli incidenti accidentali.\nLa presenza o meno degli specchietti retrovisori \u00e8 normata in modo molto articolato e variegato a seconda dei veicolo, del periodo di produzione e di alcune caratteristiche del mezzo, nei paesi europei che l'hanno recepita vige la direttiva 2003/97/CE del 10 novembre 2003.\nIn caso di traino di un rimorchio di larghezza (a libretto) maggiore della motrice (es. caravan trainata da un'auto), \u00e8 obbligatorio l'utilizzo di specchi supplementari che non sporgano oltre 20 cm rispetto alla larghezza massima del rimorchio.\nIl \"Blind Spot Information System\" \u00e8 una dotazione di sicurezza opzionale che consente di monitorare l'angolo cieco, la zona d'ombra in cui un veicolo in avvicinamento resta non visibile agli specchi retrovisori.\nPer migliorare la visuale e ridurre l'angolo cieco esistono in commercio accessori per autoveicoli quali lenti convesse grandangolari autoadesive circolari, aventi pochi cm di diametro, e che vengono montati nell'angolo in basso, come complemento che non sostituisce lo specchietto retrovisore interno o esterno. Alcuni modelli sono integrati con una dash cam.\nPosizione.\nGli specchi retrovisori rispetto all'asse centrale del mezzo, possono essere posizionati:\nInoltre possono avere o l'attacco pi\u00f9 centrale (soluzione tipica) o l'attacco pi\u00f9 esterno (come su alcune moto custom).\nGli specchi retrovisori, rispetto all'altezza del mezzo, possono essere posizionati:\nGli specchi retrovisori laterali, rispetto all'abitacolo, possono essere posizionati:\nGli specchi retrovisori laterali fra loro, possono essere posizionati:\nRegolazione.\nGli specchi retrovisori possono essere regolati:\nVarianti ed evoluzioni digitali.\nAlcune varianti sull'utilizzo dello specchio retrovisore:\nPer superare i limiti dello specchio esterno, la resistenza che oppongono all'aria durante la marcia, e permettere agli automobilisti di avere una visione che includa anche l'angolo morto, le case automobilistiche e aziende del settore stanno studiando sistemi alternativi sempre pi\u00f9 evoluti, legati a sistemi di camere e monitor, denominati \"digital mirrors.\" Nel 2012 venne testato sull'Audi R18 TDI della 24 Ore di Le Mans uno specchietto retrovisore elettronico, caratterizzato dall'uso di un tablet, che grazie a una telecamera permette di vedere in retrovisione senza l'inconveniente dei disturbi visivi dati dalla struttura interna e/o dai suoi occupanti o contenuto e con una superficie di visione maggiore. Nel 2016 al CES di Las Vegas, BMW ha presentato un esemplare dell'ibrida i8 con due videocamere al posto dei retrovisori esterni e una sopra al lunotto posteriore.\nAngolo cieco e incidenti.\nIn Inghilterra le statistiche dell'incidentalit\u00e0 indicano come i mezzi pesanti che sono maggiormente afflitti dal problema degli angoli ciechi, soprattutto se muniti di cabina alta, rappresentano la maggiore fonte d'incidenti (coinvolti nel 22,5% dei casi mortali di pedoni e 58% di quelli dei ciclisti) pur essendo essi una minima parte dei mezzi circolanti (circa il 4%)."}
{"id": "2149841", "revid": "320578", "url": "https://it.wikipedia.org/wiki?curid=2149841", "title": "Specchietto retrovisore", "text": ""}
{"id": "2149843", "revid": "327773", "url": "https://it.wikipedia.org/wiki?curid=2149843", "title": "Carta termica", "text": "La carta termica \u00e8 una speciale tipologia di carta destinata alla stampa di piccolissime tirature.\nI fogli, che all'occhio risultano semilucidi da un lato, sono ricoperti da un'emulsione formata dal colorante e dallo specifico reattivo.\nAll'atto della stampa la testina della stampante viene surriscaldata e sfiorando il foglio fa avvenire la reazione tra colorante e reattivo generando l'immagine.\nLargamente utilizzata fino a pochi anni fa come supporto di stampa per Fax, la carta termica sta trovando un grande campo d'applicazione nel ramo dei registratori di cassa come supporto cartaceo per la stampa degli scontrini.\nStoria.\nIl primo tipo di carta termica venne sviluppato da NCR Corporation (con l'uso di colorante sintetico) e 3M (con l'uso di sali metallici). La tecnologia di NCR, anche se meno duratura della pi\u00f9 costosa ma pi\u00f9 affidabile tecnologia di 3M, divenne col tempo la leader del mercato.\nTexas Instruments invent\u00f2 la prima testina di stampa nel 1965, e il Silent 700, un terminale con stampante termica, venne immesso sul mercato nel 1969. Il Silent 700 fu il primo sistema a stampa termica a stampare su carta termica.\nNegli anni '70 e pi\u00f9 tardi negli '80, produttori giapponesi (come Ricoh, Jujo, e Kanzaki) usando coloranti con una base chimica simile formarono delle societ\u00e0 con i produttori di stampanti di codici a barre (come TEC, Sato, e altri) ed entrarono nell'emergente industria globale dei codici a barre, specialmente nei supermercati. I produttori statunitensi come Appleton (su licenza di NCR), Nashua Corporation, Graphic Controls, e altri lottarono per guadagnare quote di mercato. Con l'arrivo di etichette sensibili alla pressione, produttori quali Avery Dennison divennero i maggiori acquirenti per l'utilizzo di carta termica per le etichette.\nNei tardi anni '80 e '90, trasferimento a caldo, stampa laser, elettrofotografia, e, in misura minore, stampa a getto d'inchiostro cominciarono ad essere utilizzate nella stampa di codici a barre nelle industrie e nei magazzini grazie alla loro migliore resistenza. La stampa termica diretta ha fatto un rapido ritorno con la stampa di scontrini fiscali (le pompe di benzina, i registratori di cassa, ricevute di noleggio auto, ecc.).\nNel 2006, la divisione Systemedia di NCR Corporation ha introdotto una tecnologia per stampare su carta termica a doppia faccia, chiamata \"2ST\".\nVantaggi e svantaggi.\nLa stampa \u00e8 assolutamente silenziosa, ma sono possibili cancellazioni accidentali dello stampato causate da fonti di calore, come sole o termosifoni. La stampa inoltre tende a sbiadire nel tempo, dando luogo al noto fenomeno per cui dopo un po' di tempo gli scontrini a stampa termica diventano illeggibili.\nSono attualmente allo studio sostanze alternative all'uso del bisfenolo A sospetto cancerogeno, contenuto nella carta ."}
{"id": "2149845", "revid": "228587", "url": "https://it.wikipedia.org/wiki?curid=2149845", "title": "Peppino di Capri e i suoi Rockers (1960)", "text": "Peppino di Capri e i suoi Rockers \u00e8 il secondo album di Peppino di Capri.\nIl disco.\nAl contrario del precedente con lo stesso titolo, questo disco pubblicato dalla Carisch ad aprile del 1960 \u00e8 di formato normale.\nDue canzoni, \"Malatia\" del cantautore Armando Romeo e \"Nun \u00e8 peccato\", erano gi\u00e0 contenute nel disco precedente, mentre le altre erano comunque tutte gi\u00e0 state pubblicate su 45 giri, tranne \"Nun giur\u00e0\" e \"Suonno\", uscite contemporaneamente al disco.\nDi particolare successo era stata \"Voce e' notte\", rielaborazione di un classico partenopeo del 1904, incisa dal cantante con i suoi musicisti nel novembre dell'anno precedente, e che subito era entrata in hit parade piazzandosi alla settima posizione.\nAnche \"Nun giur\u00e0\", scritto da Romeo per il cantante caprese, avr\u00e0 molto successo, pur non entrando tra i primi dieci singoli pi\u00f9 venduti. Vi sono poi presenti alcune rielaborazioni di successi come \"\u00c8 mezzanotte\" di Joe Sentieri e \"Libero\" di Modugno, entrambe presentate al Festival di Sanremo 1960, \"Marina\" di Rocco Granata, una delle canzoni pi\u00f9 vendute del 1959, qui eseguita in versione inglese nella traduzione di John Maxwell diffusa nei paesi anglosassoni, e \"Danny Boy\" di Conway Twitty, basata su una musica tradizionale irlandese.\nLa copertina raffigura Di Capri con i suoi Rockers, seduti sulla tribuna dello Stadio San Paolo di Napoli.\nAnche quest'album riscosse molto successo, risultando uno dei pi\u00f9 venduti del 1960.\nTracce.\nLATO A\nLATO B "}
{"id": "2149846", "revid": "275274", "url": "https://it.wikipedia.org/wiki?curid=2149846", "title": "Val-Hala", "text": "Val-Hala \u00e8 una canzone scritta ed interpretata da Elton John. Il testo \u00e8 di Bernie Taupin.\nIl brano.\nProviene dall'album Empty Sky del 1969, del quale \u00e8 la seconda traccia. Il brano potrebbe essere definito folk-rock, con una particolarit\u00e0: vede Elton alle prese con il clavicembalo per tutta la durata della melodia. John suona anche l'organo; troviamo quindi Caleb Quaye alla chitarra acustica, Tony Murray al basso e Roger Pope alla batteria.\nSignificato del testo.\nIl brano \u00e8 chiamato \"Val-Hala\" sia sull'LP del 1969 che sul CD del 1995; sull'LP americano viene invece riportato il nome corretto, \"Valhalla\". Il testo di Bernie Taupin parla, appunto, del Valhalla e del mondo guerriero vichingo. \u00c8 l'unica canzone del duo John/Taupin trattante il tema della mitologia nordica.\nEsibizioni live.\nElton inizialmente esegu\u00ec il brano in radio; negli anni successivi, per\u00f2, \"Empty Sky\" fu oscurato da album ben pi\u00f9 blasonati della discografia eltoniana, ragion per cui \"Val-Hala\" non \u00e8 mai stata suonata in concerto."}
{"id": "2149850", "revid": "1305772", "url": "https://it.wikipedia.org/wiki?curid=2149850", "title": "Hair of the Dog", "text": ""}
{"id": "2149854", "revid": "717966", "url": "https://it.wikipedia.org/wiki?curid=2149854", "title": "Tomchei Temimim", "text": "Tomchei Temimim (, \"Sostenitori dei Puri\") \u00e8 la principale yeshiva (accademia talmudica) del movimento chassidico di Chabad-Lubavitch. Fondata nel 1896 nella citt\u00e0 di Lubavitch dall'allora Rebbe alla guida del movimento, Rabbi Sholom Dovber Schneersohn. Oggi \u00e8 diventata una rete mondiale di istituti per lo studio approfondito della \"Torah\".\nStoria.\nVerso la fine del XIX secolo la posizione tradizionale dell'ebraismo ortodosso era in declino. Vari nuovi movimenti stavano erodendo il tessuto tradizionale della vita ebraica, specialmente le correnti dell'Haskalah e del sionismo. Molti studenti abbandonavano l'educazione della yeshiva per frequentare i licei e le universit\u00e0. Anche la struttura della yeshiva stava cambiando; non esisteva pi\u00f9 quell'atmosfera di esclusiva devozione all'ebraismo, per il quale lo studio della \"Torah\" non \u00e8 semplicemente l'acquisizione di una conoscenza ma un fine di per s\u00e9 stesso. I venti dell'illuminismo spiravano, gli studenti leggevano libri considerati eretici dalle yeshivot e, per la prima volta, venivano esposti ad idee in contrasto con l'ebraismo ortodosso. Sempre pi\u00f9 spesso gli studenti si ritrovavano a violare le leggi basilari dell'Halakhah e infine si univano ai detti movimenti secolari.\nIn opposizione a questa situazione Rabbi Sholom Dovber credette necessario fondare un nuovo tipo di yeshiva, nella quale venisse studiata regolarmente la filosofia chassidica (\"Chassidut\") secondo la tradizione Chabad, immunizzando quindi i suoi studenti contro le vedute laiche considerate eretiche, che si diffondevano nel mondo ebraico ortodosso ed esprimendo la sua convinzione che gli studenti di questa nuova yeshiva (che chiam\u00f2 \"temimim\" \u05ea\u05de\u05d9\u05de\u05d9\u05dd; sing. \"tamim\" \u05ea\u05de\u05d9\u05dd = puro, perfetto) sarebbero stati appropriatamente preparati a superare i problemi che affliggevano la comunit\u00e0 della yeshiva e gli ebrei in generale.\nTempi caotici.\nNel 1917 la rivoluzione bolscevica inizi\u00f2 in Russia e in breve tempo praticamente ogni tipo di istruzione ebraica formale venne dichiarata illegale dai nuovi capi comunisti. La yeshiva si mise a funzionare in segreto, con gli insegnanti a rischio di pesanti condanne se scoperti: pene di dieci o pi\u00f9 anni di lavori forzati in Siberia o condanna a morte effettuata da un plotone d'esecuzione. Decine di giovani rabbini pagarono questo caro prezzo per prolungare a tutti i costi la sopravvivenza dell'ebraismo nell'Unione Sovietica.\nQuando Rabbi Yosef Yitzchok Schneersohn (il \"Rebbe Rayatz\") usc\u00ec dall'Unione Sovietica, nel 1927, la yeshiva si ristabil\u00ec a Varsavia e successivamente a Otwock, in Polonia. Poi, durante la seconda guerra mondiale, il Rebbe fu fatto arrivare New York e la yeshiva prima venne messa a Shanghai, insieme ad alcune altre yeshivot (come la Mir yeshiva), e dopo negli Stati Uniti d'America, dove rimane tuttora.\nOggi.\nLa Yeshiva centrale oggi ha sede nel quartier generale mondiale Lubavitch, a 770 Eastern Parkway, con circa 400 studenti. Altre sedi della yeshiva, formalmente indipendenti ma riconosciute come parte di un'unica rete globale, sono presenti nelle citt\u00e0 principali degli Stati Uniti, del Canada, Europa, Sud America, Sudafrica, Australia e Russia, con una catena distinta di yeshivot in Israele. Molte di queste sedi eseguono anche quelle funzioni necessarie per la celebrazione della Semicha e l'ordinazione dei propri studenti. Un notevole numero di diplomati della Tomchei Temimim continua a lavorare nell'ambito di Chabad, in Case Chabad o nell'istruzione ricoprendo i ruoli di \"shluchim\" (\"emissari\").\nSulla Yeshiva.\nRabbi Menachem Mendel Schneerson ebbe ad affermare che l'impatto di studiare alla Tomchei Temimim rimane per sempre:\n\"Chiunque abbia studiato alla Tomchei Temimim rimane un \"Tamim\", uno studente di Tomchei Temimim, per sempre.\"\nOrario tipico.\nIl seguente rappresenta un programma giornaliero tipico per gli studenti della Yeshiva Chabad:"}
{"id": "2149856", "revid": "767487", "url": "https://it.wikipedia.org/wiki?curid=2149856", "title": "La furia dei Baskerville", "text": "La furia dei Baskerville (\"The Hound of the Baskervilles\") \u00e8 un film del 1959 diretto da Terence Fisher.\n\u00c8 un adattamento cinematografico del romanzo \"Il mastino dei Baskerville\" di Arthur Conan Doyle, le cui tenebrose atmosfere gotiche ben si adattano al moderno film horror. Non a caso, sia il regista Terence Fisher che la casa di produzione Hammer Film Productions sono generalmente riconosciuti come i pionieri e gli specialisti inglesi del genere, insieme con i volti degli attori Peter Cushing e Christopher Lee, anch'essi inglesi.\nTrama.\nIl film inizia rievocando la vicenda settecentesca del crudele sir Hugo Baskerville che, dopo aver pugnalato a morte una giovane nella paludosa brughiera di Dartmoor, viene a sua volta assalito e ucciso da un'enorme creatura canina. L'episodio d\u00e0 origine alla credenza popolare secondo cui tutti i maschi di casa Baskerville sono minacciati di sterminio da questa oscura e misteriosa \"furia\" animalesca.\nDue secoli dopo, il dottor Richard Mortimer narra la leggenda a Sherlock Holmes e al dottor Watson invitandoli a indagare sulla recente e inquietante morte di sir Charles Baskerville e a proteggere il suo erede e ultimo discendente della famiglia, sir Henry, appena giunto dal Sudafrica e molto scettico circa la presunta maledizione che, sotto le sembianze di un cane mastino, graverebbe sul suo prestigioso casato. Holmes accetta l'incarico ma, dovendo assolvere alcuni impegni inderogabili, spedisce Watson a Baskerville Hall a far da guardia del corpo a sir Henry promettendo di raggiungerli presto.\nDopo strani e minacciosi incontri, sinistre fiammelle che lampeggiano nel buio della brughiera, lugubri latrati notturni, pericolosi inseguimenti e inutili cacce alle ombre, la scoperta di un nuovo cadavere e di ossa umane, una trappola mortale e i numerosi altri eventi pi\u00f9 o meno naturali attraverso cui si dipana la vicenda, alla fine Holmes risolve l'arcano giusto in tempo per salvare sir Henry dal destino ferale che gli \u00e8 stato preparato e per eliminare quanti lo minacciavano, compreso il ben poco soprannaturale e solo in apparenza mostruoso mastino della leggenda.\nProduzione.\nParticolarmente complesse si rivelarono le scene di lotta con il mastino in quanto venne utilizzato un alano di dimensioni gigantesche ma mitissimo che non ne voleva sapere di essere aggressivo. Per renderlo minaccioso gli venne applicata una protesi di pelle sul muso e si girarono anche alcune scene con dei nani vestiti come i protagonisti per farlo apparire ancora pi\u00f9 spaventoso; la scarsa credibilit\u00e0 del girato port\u00f2 a non utilizzarle."}
{"id": "2149860", "revid": "1305772", "url": "https://it.wikipedia.org/wiki?curid=2149860", "title": "Ho visto anche degli zingari felici", "text": ""}
{"id": "2149864", "revid": "287204", "url": "https://it.wikipedia.org/wiki?curid=2149864", "title": "Humanity", "text": "Humanity (umanit\u00e0 in inglese) pu\u00f2 riferirsi a:"}
{"id": "2149867", "revid": "438678", "url": "https://it.wikipedia.org/wiki?curid=2149867", "title": "La vendetta di Frankenstein", "text": " La vendetta di Frankenstein (\"The Revenge of Frankenstein\") \u00e8 un film del 1958 diretto da Terence Fisher, sequel di \"La maschera di Frankenstein\". A sua volta, il film ha avuto sia un sequel, (\"La rivolta di Frankenstein\") del 1967 che un remake (\"Gli orrori di Frankenstein\") del 1970.\nTrama.\nRiuscito a salvarsi dalla condanna a morte facendo giustiziare al suo posto il cappellano del carcere grazie alla complicit\u00e0 del deforme Karl, il Barone Frankenstein riesce a fuggire per rifarsi un'altra vita.\nAnni dopo, Frankenstein, che ora si nasconde dietro l'identit\u00e0 dello stimato Dottor Stein, \u00e8 divenuto un medico di successo nella cittadina di Carlsbruck, che oltre a curare i pazienti del proprio studio, assiste gratuitamente i malati dell'ospedale dei poveri. Il Dottor Hans Kleve, giovane medico membro del consiglio cittadino, smaschera il passato di Stein e si offre come suo apprendista essendo enormemente affascinato dalle sue teorie.\nAiutati da Karl, un gobbo affetto da varie altre deformit\u00e0 che aveva aiutato il Barone ad evadere, Frankenstein e Kleve continuano quindi gli esperimenti sulla rivitalizzazione dei cadaveri: trapiantare un cervello vivo in un corpo diverso, ricreato in laboratorio utilizzando membra ed organi asportati ai pazienti indigenti. Il deforme Karl si offre come volontario per il trapianto, desideroso di acquistare un nuovo corpo vigoroso e senza handicap, in particolare dopo aver incontrato la bella figlia del Pastore locale, Margaret, nuova assistente all'ospedale dei poveri.\nInizialmente il trapianto sembra avere successo, ma quando l'eccitato Dr. Kleve racconta a Karl che diventer\u00e0 celebre come caso clinico, Karl si spaventa e convince Margaret a liberarlo dalle cinghie che lo bloccano a letto dopo l'operazione. Intanto, Kleve nota che lo scimpanz\u00e9 (prevalentemente vegetariano) al quale Frankenstein aveva trapiantato in precedenza il cervello di un orangutan, ora si ciba voracemente di carne e si preoccupa per Karl, ma i suoi dubbi sono fugati da Frankenstein, anche se il Barone gli racconta che la scimmia, dopo l'operazione, aveva divorato la sua compagna.\nKarl fugge dall'ospedale dei poveri e si nasconde nel laboratorio del Dr. Stein, dove distrugge il suo precedente corpo deforme incenerendolo in un forno crematorio. L\u00ec viene sorpreso dal custode, che scambiandolo per un ladro, inizia a percuoterlo prima di finire a sua volta strangolato da Karl. Frankenstein e Kleve scoprono la fuga di Karl e si precipitano a cercarlo.\nLa mattina seguente, Margaret trova Karl nella stalla. Egli la supplica di non rivelare la sua posizione al Dottor Stein, la ragazza accetta ma si precipita a comunicare il tutto al Dr. Kleve, nel frattempo Karl ricomincia ad avere difficolt\u00e0 a muovere un braccio e una gamba. Quando Kleve e Margaret arrivano sul posto, egli se ne \u00e8 gi\u00e0 andato. Di notte, Karl uccide per strada una ragazza, probabilmente con l'intenzione di cibarsene. La sera seguente, irrompe in un ricevimento signorile. Avendo ormai riacquistato la sua deformit\u00e0, l'infelice creatura supplica Frankenstein di aiutarlo, chiamandolo con il suo vero nome davanti a tutti, prima di stramazzare al suolo morto.\nFrankenstein, non dando retta al consiglio di Kleve di andarsene dalla citt\u00e0, si presenta davanti al consiglio medico negando risolutamente di essere il famigerato Barone Frankenstein. I membri del consiglio, non soddisfatti della testimonianza del Dottor Stein, fanno riesumare il cadavere del Barone, e scoprono al suo posto il corpo decapitato di un prete, concludendo che il vero Frankenstein \u00e8 ancora vivo.\nAllo stesso tempo, Frankenstein viene brutalmente aggredito dai pazienti dell'ospedale dei poveri venuti a conoscenza della sua vera identit\u00e0. Kleve arriva appena in tempo per sottrarre il corpo del Barone alla folla inferocita quando lo ha quasi linciato a morte, e lo porta nel suo laboratorio dove estrae il cervello del morente Frankenstein dal suo corpo martoriato prima dell'arrivo della polizia, giunta l\u00ec per arrestarlo. Kleve mostra agli agenti il corpo senza vita di Frankenstein, affermando di non escere riuscito a salvargli la vita. Rimasto solo, Kleve trapianta il cervello del Barone in un nuovo corpo che Frankenstein aveva preparato in precedenza.\nQualche tempo dopo a Londra, Kleve assiste Frankenstein, che ora si fa chiamare Dr. Franck, mentre accoglie alcuni pazienti.\nCuriosit\u00e0.\nIl film venne girato nei britannici Bray Studios, quasi in contemporanea con \"Dracula il vampiro\" (1958), nel quale Cushing recitava anch'esso, sempre diretto da Fisher. Entrambi i film fecero uso degli stessi set in svariate occasioni. Infatti, per esempio, la cripta di Dracula divent\u00f2 la camera operatoria di Frankenstein, e gli esterni del castello del vampiro furono riutilizzati come esterni del laboratorio del Barone.\nAccoglienza critica.\nCome il suo predecessore, \"La vendetta di Frankenstein\" venne generalmente ben accolto dai critici, ed attualmente detiene un indice di gradimento del 92% sul sito Rotten Tomatoes, giudizio basato su otto recensioni della pellicola."}
{"id": "2149869", "revid": "15756", "url": "https://it.wikipedia.org/wiki?curid=2149869", "title": "Mannesmann", "text": "Mannesmann \u00e8 un gruppo industriale tedesco che \u00e8 stato fondato nel 1890 come produttore di tubi di acciaio con la denominazione Deutsch-\u00d6sterreichische Mannesmannr\u00f6hren-Werke AG. Nel ventesimo secolo la gamma produttiva della Mannesmann venne accresciuta e la societ\u00e0 si espanse in svariati settori \u2013 a partire dai pi\u00f9 diversi prodotti siderurgici e attivit\u00e0 commerciali, fino al settore ingegneristico dell'industria meccanica ed elettrotecnica, al settore automobilistico e a quello delle telecomunicazioni. A partire dal 1955, la \"Holding\" del Gruppo, con sede principale a D\u00fcsseldorf, ha assunto la denominazione Mannesmann AG.\nIl particolare successo delle attivit\u00e0 del Gruppo nel settore delle telecomunicazioni, avviato nel 1990, \u00e8 stata la principale causa che motiv\u00f2 l'acquisizione della Mannesmann nel 2000 da parte della societ\u00e0 inglese della telefonia Vodafone \u2013 che ancora oggi rappresenta una delle pi\u00f9 rilevanti operazioni di acquisizione a livello mondiale. All'epoca, il Gruppo Mannesmann contava 130.860 dipendenti nel mondo e vantava un fatturato di 23,27 miliardi di Euro.\nIl nome Mannesmann ha cessato di esistere nei settori dell'engineering, dell'industria automobilistica e delle telecomunicazioni subito dopo la sua acquisizione da parte di Vodafone; peraltro esso vive ancora nel settore siderurgico, in particolare nel settore industriale dei tubi di acciaio, in quanto la societ\u00e0 siderurgica tedesca Salzgitter AG acquis\u00ec, insieme al marchio Mannesmann, la divisione della Mannesmann pi\u00f9 ricca di tradizione, vale a dire quella della Mannesmannr\u00f6hren-Werke AG (oggi Mannesmannr\u00f6hren-Werke GmbH), operante nella produzione di tubi.\nStoria.\nCostituzione e crescita come produttore internazionale di tubi.\nNel 1886, i fratelli tedeschi Reinhard (1856- 1922) e Max Mannesmann (1857- 1915) ottennero il primo brevetto mondiale per aver inventato un procedimento per la laminazione di tubi di acciaio senza saldatura. Fra il 1887 ed il 1889 essi fondarono alcuni tubifici, insieme a diversi \"partner\" industriali, a Bous/Germania, a Komotau/ Boemia, Germania (ora Repubblica Ceca), a Landore/Galles e nella loro stessa citt\u00e0 natale Remscheid/Germania. Nel 1890, a causa di problemi di natura finanziaria e tecnica legati all'avviamento delle societ\u00e0, i tubifici presenti sul continente furono riuniti nella societ\u00e0 Deutsch-\u00d6sterreichische Mannesmannr\u00f6hren-Werke AG. La nuova societ\u00e0 stabil\u00ec la sua sede principale a Berlino. Reinhard e Max Mannesmann crearono il primo consiglio di amministrazione, ma lo lasciarono gi\u00e0 nel 1893. Nello stesso anno il quartier generale della societ\u00e0 fu trasferito a D\u00fcsseldorf \u2013 all'epoca il cuore industriale tedesco del settore dei tubi. Nel 1908 la societ\u00e0 cambi\u00f2 nome in Mannesmannr\u00f6hren-Werke AG.\nNegli anni seguenti il posizionamento della societ\u00e0 nelle attivit\u00e0 di export, peraltro gi\u00e0 importanti fin dal suo inizio, fu consolidato e si espanse grazie all'acquisizione del tubificio Mannesmann di Landore/Galles e grazie alla costituzione di un tubificio Mannesmann a Dalmine/Italia. Sedi secondarie per lo stoccaggio e per le attivit\u00e0 commerciali dirette, a volte comprendenti anche officine di lavorazione dei tubi e strutture operanti nella costruzione di condotte, furono costituite in cooperazione con societ\u00e0 locali ben avviate in tutto il mondo, con particolare riferimento all'America Meridionale, all'Asia e al Sudafrica. Inoltre, Mannesmannr\u00f6hren-Werke acquis\u00ec attivit\u00e0 di produzione di tubi di acciaio saldati, di tubi di acciaio inossidabile e di tubi di altro tipo. La societ\u00e0 divenne il principale produttore a livello mondiale nel settore dei tubi e delle tubazioni di acciaio.\nEspansione fino a divenire un Gruppo industriale integrato nei settori del carbone e dell'acciaio.\nNei primi decenni della sua esistenza, Mannesmann \u00e8 stato un mero produttore e, come tale, in grande misura dipendente dalle forniture da parte di terzi per le necessarie materie prime. Al fine di ridurre i rischi conseguenti, nella prima met\u00e0 del ventesimo secolo la societ\u00e0 ha iniziato a espandersi verticalmente fino a divenire un Gruppo integrato nei settori del ferro e dell'acciaio. Il Gruppo disponeva di minerale di ferro e carbone, di acciaierie e di impianti di trasformazione propri, nonch\u00e9 di una divisione commerciale integrata. Negli anni cinquanta, Mannesmann ha costruito tubifici in Brasile, Canada e Turchia.\nUlteriore diversificazione.\nNel 1955, la \"holding\" di controllo del Gruppo cambi\u00f2 nome in Mannesmann AG. Il Gruppo ha continuato a svilupparsi come gruppo industriale integrato, altamente diversificato. I settori del Gruppo operanti nell'engineering e nell'industria automobilistica vennero fusi nei tardi anni sessanta; il processo coinvolse societ\u00e0 rilevanti e nomi famosi come, ad esempio, Rexroth, Demag, Dematic, Sachs, VDO, Boge, Kienzle e Krauss-Maffei. All'interno del Gruppo Mannesmann alcune di queste societ\u00e0 si svilupparono a livello mondiale fino a divenire \"leader\" del mercato nelle loro rispettive aree di attivit\u00e0.\nTelecomunicazioni.\nNel 1990, a seguito della liberalizzazione del mercato tedesco delle telecomunicazioni, Mannesmann avvi\u00f2 un nuovo settore di attivit\u00e0 per la gestione della prima rete cellulare di propriet\u00e0 privata in Germania, nota come D2 Mannesmann. La societ\u00e0 di gestione della rete venne denominata Mannesmann Mobilfunk GmbH. Essa rappresentava il principale concorrente di Deutsche Telekom, l'operatore locale tedesco, ovvero la T-Mobile, nota anche come D1. Mannesmann ampli\u00f2 inoltre la sua divisione operante nelle telecomunicazioni fornendo servizi integrati associati alle reti telefoniche fissa e mobile, Internet e al commercio on-line, con societ\u00e0 in Germania, Italia, UK ed Austria.\nAcquisizione da parte di Vodafone e relative conseguenze.\nLa divisione di Mannesmann operante a livello europeo nelle telecomunicazioni ottenne un successo straordinario, tanto che nel 1999 il Gruppo Mannesmann elabor\u00f2 un progetto per il suo scorporo dalle altre divisioni. Mediante la sua quotazione in borsa sotto il nome Mannesmann Atecs AG, le divisioni industriali coinvolte avrebbero dovuto essere concentrate in una societ\u00e0 separata, che sarebbe divenuta una delle pi\u00f9 grandi societ\u00e0 quotate nell'indice della borsa tedesca DAX 30. Tuttavia, prima che questo progetto potesse concretizzarsi, nel 2000 ebbe luogo una storica battaglia in borsa, durata diversi mesi, che si concluse con l'acquisizione della Mannesmann da parte della societ\u00e0 inglese Vodafone, operante nella telefonia mobile. Il 4 Febbraio 2000, il consiglio di amministrazione (\"Aufsichtsrat\") della Mannesmann approv\u00f2 il \"takeover\" al prezzo di 190 miliardi di Euro, che rappresentava allora il pi\u00f9 alto prezzo mai pagato fino a quel momento ed ancora oggi rappresenta uno dei pi\u00f9 elevati prezzi mai pagati per un \"takeover\". La divisione telecomunicazioni della Mannesmann venne conseguentemente incorporata nel Gruppo Vodafone, mentre le altre divisioni furono rivendute, subito dopo la loro acquisizione, a varie societ\u00e0. Le radici storiche della Mannesmann, ovvero le attivit\u00e0 di produzione di tubi della Mannesmannr\u00f6hren-Werke AG, furono vendute alla Salzgitter AG, che ancora oggi le gestisce sotto il marchio Mannesmann.\nControversie.\nNel corso della seconda guerra mondiale, quando la societ\u00e0 era guidata dall'attivista del partito nazista Wilhelm Zangen, furono impiegati lavoratori schiavi nei suoi laminatoi. A causa del suo coinvolgimento, Zangen fu detenuto per quattro mesi in prigione, ma nondimeno mantenne in Mannesmann un ruolo dirigenziale di alto livello, fino al suo pensionamento, avvenuto nel 1966.\nNel 2000, Mannesmann fu acquisita da Vodafone Group Plc. mediante un concambio (\"steuerfrei\", cio\u00e8 detassato) a livello di 53,7 azioni Vodafone per ciascuna azione Mannesmann. Si tratt\u00f2 di un'acquisizione piuttosto controversa, giacch\u00e9 mai fino ad allora in Germania una societ\u00e0 tanto grande e florida come Mannesmann era stata oggetto di acquisizione mediante una scalata ostile da parte di una societ\u00e0 non tedesca. Si riteneva che la fusione fosse stata concepita nel corso di una trattativa privata fra il management di Mannesmann e quello di Vodafone. L'acquisizione fu guidata dal Chief Executive di Vodafone, Chris Gent e da quello di Goldman Sachs, Scott Mead, che allora operava come \"chief advisor\" dell'operazione. Sia le circostanze della trattativa che anche l'entit\u00e0 particolarmente elevata (non solo rispetto alle normali consuetudini tedesche) delle somme riconosciute a titolo di buonuscita ai \"manager\" della societ\u00e0 portarono nel 2004 all'apertura di un procedimento presso il tribunale provinciale di D\u00fcsseldorf \u2013 il cosiddetto \"Mannesmann trial\". Gli imputati, fra cui il presidente del \"supervisory board\" al momento dell'acquisizione, Josef Ackermann, e il precedente CEO di Mannesmann, Klaus Esser, furono in un primo momento pienamente assolti dalla corte. Tuttavia, a seguito della revisione del processo, la Corte federale di giustizia dispose l'annullamento della sentenza opposta e rinvi\u00f2 quindi il giudizio a un nuovo procedimento presso il tribunale provinciale. Il 29 Novembre 2006 il processo si concluse con l'accordo conciliativo dei difensori per accomodamenti dell'entit\u00e0 di milioni di Euro.\nTra le condizioni che furono concordate in sede di acquisizione, Mannesmann incluse quella che Vodafone avrebbe dovuto mantenere il nome e il marchio di Mannesmann anche con la nuova propriet\u00e0. Questa condizione fu approvata e fu quindi annunciata l'acquisizione. Tuttavia, poco tempo dopo, Vodafone la rinneg\u00f2 e cambi\u00f2 marchio.\nImprese individuali.\nMannesmann Arcor era una societ\u00e0 di telefonia fissa e Internet. Era parzialmente posseduta da Vodafone fino al maggio 2008, quando Deutsche Bahn (18.17 %) e Deutsche Bank (8.18 %) cedettero le proprie quote a Vodafone.\nNel settembre 1997 crea con Olivetti, Oliman Holding B. V. che deteneva il 100% di Omnitel Pronto Italia S.p.A. e di Infostrada S.p.A.. Le quote erano Olivetti al 75% e Mannesmann al 25%. Nel 1999 Mannesmann acquista da Olivetti il rimanente 49.9% di Oliman, acquisendone il totale controllo. Nel novembre 1999 acquista la compagnia di telecomunicazioni francese Orange. Nel 2001 cede Infostrada a ENEL.\nNel 1995 in cordata con altre aziende acquisisce Italimpianti, dal gruppo IRI."}
{"id": "2149873", "revid": "1186766", "url": "https://it.wikipedia.org/wiki?curid=2149873", "title": "Martellini", "text": ""}
{"id": "2149877", "revid": "1632387", "url": "https://it.wikipedia.org/wiki?curid=2149877", "title": "Banda Black Rio", "text": "Banda Black Rio \u00e8 un gruppo musicale brasiliano formatosi a Rio de Janeiro nel 1976.\nHa un repertorio sulla base di funk, ma anche samba, jazz e ritmi brasiliani.\nLa sua dominante \u00e8 senza dubbio il Funk, evidenziato dal forte e potente sound del Basso abbinato alla tecnica dello \"Slap\".\n\u00c8 un gruppo nella cui musica si sente molto l'influenza di gruppi di quel periodo (anni '70) come gli Earth, Wind &amp; Fire e i Kool &amp; the Gang.\nIl gruppo ha prodotto 4 album nel periodo di oltre 20 anni (quasi 30) di attivit\u00e0 musicale.\nMaria Fumaca (1976).\nTracce dall'album.\nAlbum di inizio percorso della Band. \u00c8 l'album che li fa conoscere al grande pubblico e, per gli esperti musicofili, li impone come un nuovo gruppo funk, innovativo grazie alla mescolanza con altri generi come i suddetti Samba e Jazz.\nSaci Perer\u00ea (1980).\nTracce dall'album.\nSaci Perer\u00ea \u00e8 l'album pi\u00f9 influenzato dagli Earth, Wind &amp; Fire. Le canzoni sono contornate da un sound molto Disco music e con coretti che condiscono la composizione musicale."}
{"id": "2149878", "revid": "767487", "url": "https://it.wikipedia.org/wiki?curid=2149878", "title": "Lucas Barrios", "text": "\u00c8 soprannominato \"La Pantera\".\nCarriera.\nClub.\nHa militato nella formazione cilena del Colo Colo, con la quale ha vinto il Torneo Clausura 2008.\nNella stagione 2008 ha vinto la classifica cannonieri sia del \"Torneo Apertura\" che del \"Torneo Clausura\", realizzando rispettivamente 19 e 18 reti, per un totale di 37 reti in 36 partite disputate.\nNel luglio 2009 \u00e8 stato ceduto per 4,5 milioni di euro al .\nAl primo anno in Germania si \u00e8 conquistato ben presto un posto da titolare, e ha chiuso la stagione andando a segno per 17 volte (terzo miglior marcatore del campionato dietro a Edin D\u017eeko e Stefan Kie\u00dfling).\nGuangzhou Evergrande.\nIl 2 maggio 2012 il giocatore viene acquistato dal Guangzhou Evergrande per una cifra intorno agli 8.5 milioni, firmando un contratto quadriennale, e si aggrega al suo nuovo club il 1\u00ba giugno. Il suo debutto in Cina avviene il 15 luglio nel derby perso 1-0 contro il Guangzhou R&amp;F, dove l'allenatore Marcello Lippi lo manda in campo al posto di Cl\u00e9o. Il 22 luglio si rende decisivo realizzando il primo gol nel nuovo campionato durante la partita vinta 2-1 contro l'Henan Jianye.\nSpartak Mosca.\nIl 9 agosto 2013 passa allo Spartak Mosca per 7 milioni di euro.\nNazionale.\nHa scelto di giocare per la nazionale del Paraguay. Il suo debutto con la maglia della nazionale \u00e8 avvenuto il 25 maggio 2010 in occasione della partita amichevole disputata contro l'Eire, in quest'occasione ha anche realizzato il suo primo gol. Il 30 maggio ha giocato la sua seconda partita, subentrando al 70\u00ba minuto dell'amichevole contro la Costa d'Avorio, realizzando il secondo gol con la maglia della nazionale \"albirroja\". Barrios \u00e8 stato uno dei 23 convocati dal CT paraguayano Gerardo Martino per i mondiali di Sudafrica 2010. Con la nazionale paraguayana ha conquistato il secondo posto nella Coppa America 2011.\nStatistiche.\nTra club e nazionale ha giocato 503 incontri segnando 214 reti, alla media di 0,42 gol a partita.\nPresenze e reti nei club.\n\"Statistiche aggiornate all'11 gennaio 2018.\""}
{"id": "2149880", "revid": "1494169", "url": "https://it.wikipedia.org/wiki?curid=2149880", "title": "Ghiacciaio di Bionnassay", "text": "Con ghiacciaio di Bionnassay ci si riferisce a:"}
{"id": "2149882", "revid": "287204", "url": "https://it.wikipedia.org/wiki?curid=2149882", "title": "Quando i cavalli avevano le dita", "text": "Quando i cavalli avevano le dita (\"Hen's Teeth and Horse's Toes\")\u00e8 un libro di Stephen Jay Gould, professore di geologia, biologia e storia della scienza all'Universit\u00e0 Harvard, e raccoglie 30 saggi su argomenti di varia natura, principalmente nel campo della biologia e dell'evoluzione. L'autore mostra la sua poliedrica capacit\u00e0 di divulgazione, rendendo semplici e alla portata di tutti argomenti e tematiche di una certa complessit\u00e0.\nContenuto.\nIl libro si suddivide in 30 capitoli:"}
{"id": "2149892", "revid": "163662", "url": "https://it.wikipedia.org/wiki?curid=2149892", "title": "Azienda", "text": "Un\u2019azienda (ramo d'azienda se si tratta di una parte della medesima, solitamente preposta ad attivit\u00e0 specifiche) in economia aziendale, \u00e8 un'organizzazione di beni e capitale umano finalizzata alla soddisfazione di bisogni umani attraverso la produzione, la distribuzione o il consumo di beni economici e servizi verso clienti, strutturata secondo una certa organizzazione aziendale e amministrata secondo una certa amministrazione aziendale (governance) da parte del management aziendale.\nIl soggetto che conduce l'attivit\u00e0 economica \u00e8 anche detto imprenditore, mentre il complesso delle funzioni aziendali che l'azienda esercita per il raggiungimento degli obiettivi prefissati (core business) \u00e8 detta attivit\u00e0 aziendale realizzata attraverso processi aziendali, nell'ambito della sua gestione operativa, che seguono un'accurata pianificazione aziendale. Un'azienda pu\u00f2 appartenere a uno qualunque dei settori del sistema economico: settore primario (es. azienda agricola/allevamento), settore secondario (es. industria), settore terziario (ad es. societ\u00e0 di servizi).\nOrigine del termine.\nLa parola italiana \"azienda\" \u00e8 derivata dal termine spagnolo \"hazia\", poi divenuto \"hacienda\" (dal latino \"facienda\"; \"cosa da farsi, faccende\").\nClassificazione.\nLe aziende possono essere classificate secondo vari criteri, come, ad esempio:\nClassificazione in relazione all'attivit\u00e0 economica.\nEsistono tre categorie:\nClassificazione in relazione al fine.\nSe per fine si intende la creazione, l'accrescimento e la distribuzione di valore, allora \u00e8 possibile delineare cinque diverse tipologie di azienda:\nQuale che sia la \"veste\" e il \"fine\" specifico di ogni categoria di azienda, qualora assuma contenuto imprenditoriale si ritiene che comunque non possa prescindere dall'affrontare positivamente il tema della responsabilit\u00e0 sociale d'impresa.\nClassificazione in relazione al soggetto economico.\nIl soggetto economico \u00e8 la persona o il gruppo di persone che di fatto ha o esercita il potere decisionale nell'azienda. La definizione di soggetto economico \u00e8 stata estesa a tutti gli stakeholders.\nI principali stakeholders, presenti in maniera differente nelle diverse tipologie di azienda sono:\nClassificazione in relazione al soggetto giuridico.\nSi distinguono due tipi di soggetti giuridici:\nA queste classi corrispondono diverse definizioni:\nLe aziende non sono solo espressione di imprese private: anche la Pubblica amministrazione d\u00e0 vita ad aziende (a volte sono ex enti di diritto pubblico), quali societ\u00e0 multiservizi, societ\u00e0 partecipate, societ\u00e0 a capitale misto, ecc.\nClassificazione in relazione alla dimensione.\nQuesto tipo di suddivisione necessita di un discorso particolare. Infatti, mentre \u00e8 pressoch\u00e9 immediato stabilire quali possono essere le classi, non \u00e8 cos\u00ec semplice trovare un criterio uniforme di assegnazione.\nLe tre classi sono:\nTra i molteplici criteri si pu\u00f2 citare:\nL'Unione europea ha stabilito una convenzione unificata basata sui primi tre, vedi PMI in Europa.\nAvviamento.\nL\"'avviamento\" di un'azienda \u00e8 la sua capacit\u00e0 di produrre utili in misura superiore all'ordinario.\nDipende dal fatto che il complesso dei cespiti dell'azienda ha un valore superiore a quello della somma dei singoli cespiti separati; non \u00e8 n\u00e9 un bene n\u00e9 un diritto, ma una semplice qualit\u00e0 dell'azienda, non attribuibile ai singoli beni ma solo all'insieme degli stessi in quanto gestiti e organizzati unitariamente.\nLa legge garantisce tutela all'avviamento attraverso il \"divieto di concorrenza\", cio\u00e8 impedendo al precedente titolare di intraprendere una nuova impresa che, per oggetto o altre circostanze, sia idonea a sviare i clienti dell'azienda ceduta nei 5 anni successivi il trasferimento della prima.\nL'avviamento pu\u00f2 essere positivo (\"goodwill\") o negativo (\"badwill\") e in bilancio viene indicato nello stato patrimoniale.\nTrasferimento.\nNatura.\nIl trasferimento \u00e8 disciplinato da specifiche disposizioni che in parte derogano il diritto comune per quanto riguarda la successione nei contratti, la cessione di crediti e debiti, in particolare per quel che riguarda il consenso del debitore, deroga all' dato che il lavoratore non pu\u00f2 opporsi.\nL'azienda pu\u00f2 essere trasferita sia per atto \"inter vivos\" sia \"mortis causa\", ma pu\u00f2 anche avvenire sia con accordo delle parti, sia in forma coattiva con provvedimento amministrativo o giudiziario. Si \u00e8 recentemente considerata l'ipotesi che fusione e scissione possano operare un trasferimento d'azienda: se prima ci\u00f2 non era considerato trasferimento d'azienda, con la consistente riforma societaria degli anni 2000 la fusione, specialmente eterogenea, non \u00e8 stata pi\u00f9 vista come scomparsa e ricostituzione dell'ente.\nIl trasferimento d'azienda \u00e8 disciplinato dall'art. 2112 c.c. che obbliga l'acquirente a mantenere i rapporti di lavoro e lo impegna solidalmente dei crediti maturati dai lavoratori.\nL'azienda pu\u00f2 essere trasferita dall'imprenditore ai propri discendenti tramite la stipulazione di un apposito atto inter vivos, il patto di famiglia (contratto), istituto disciplinato dagli artt. 768-bis segg. del codice civile.\nOggetto del trasferimento.\nSi \u00e8 discusso molto in dottrina su quale fosse l'oggetto del trasferimento. Due sono le interpretazioni principali:\nLa legislazione comunitaria ha contribuito all'evoluzione del concetto di trasferimento d'azienda: se in particolare le varie direttive sembrano identificare l'azienda come complesso di beni organizzato per l'attivit\u00e0 d'impresa, la giurisprudenza comunitaria d\u00e0 un indirizzo ben preciso nella sentenza Suzen stabilendo che,\nLa sentenza pone pertanto come parametro il \"momento causale del trasferimento\".\nAlla luce dell'attuale normativa viene considerato trasferimento d'azienda ogni processo che determina il cambiamento di titolarit\u00e0 di un'attivit\u00e0 economica organizzata: il 5\u00ba comma dell'art. 2112 c.c. parla di \"attivit\u00e0 economica organizzata\", che interpretata anche con la direttiva comunitaria d\u00e0 una definizione dell'oggetto del trasferimento concernente \"organizzazione e attivit\u00e0\".\nTrasferimento del ramo d'azienda.\nIl \"ramo d'azienda\" \u00e8 trasferibile cos\u00ec come l'azienda intera, anche se non ha le stesse garanzie per i lavoratori dell'intero complesso aziendale: identificato come \"articolazione funzionalmente autonoma\", dopo la riforma del 2003 \u00e8 liberamente identificabile dagli imprenditori che operano il trasferimento purch\u00e9 risponda al requisito dell'autonomia funzionale. Il lavoratore pu\u00f2 solo presentare le dimissioni per giusta causa se le condizioni di lavoro subiscono una sostanziale modifica.\nC'\u00e8 da sottolineare che il ramo d'azienda non viene menzionato dall'art. 2112 c.c. ed, essendo molto pi\u00f9 flessibile rispetto all'intera azienda, spesso i lavoratori invocano l'art.1406 c.c. in modo che possano bloccare un trasferimento per loro svantaggioso.\nEsternalizzazioni.\nAltro problema suscitano i trasferimenti operanti in quei settori d'azienda identificati come outsourcing, fra tutti l'appalto. Il legislatore si \u00e8 preoccupato nel 2003 di disciplinare questi fenomeni coordinandoli alla disciplina dell'art. 2112 c.c. In particolare fissa la solidariet\u00e0 dell'appaltante \"fino alla concorrenza del debito che il committente ha verso l'appaltatore nel tempo in cui i lavoratori propongono la domanda\". Nell'appalto di servizi, il committente \u00e8 obbligato in solido fino al termine di un anno dalla fine dell'appalto.\nRapporti giuridici dell'azienda ceduta.\nOltre a essere un \"complesso di beni\" l'azienda \u00e8 anche un \"fascio di rapporti giuridici\", rappresentato dai rapporti contrattuali che il titolare costituisce per esigenze aziendali. Dalla gestione aziendale nascono crediti e debiti, che fanno parte anch'essi dell'azienda. Dobbiamo considerare tre casi:\nL'insegna.\nL\"'insegna\" \u00e8 il segno distintivo dell'azienda, cio\u00e8 dei locali dell'impresa. Essa, come gli altri segni distintivi, opera come collettore di clientela, ed \u00e8 particolarmente importante per quelle imprese che ricevono i clienti nei propri locali. Con la diffusione di internet e dei mezzi multimediali, numerose imprese vengono ora tuttavia identificate principalmente tramite il proprio sito web, come nel caso delle imprese virtuali.\nIl codice civile dedica un solo articolo all'insegna, il 2568, che impone di integrare o modificare l'insegna che, essendo uguale o simile a quella di un altro imprenditore, possa creare confusione per l'oggetto dell'impresa o per il luogo in cui essa \u00e8 esercitata. Per tutte le questioni non disciplinate, \u00e8 incerto se si debba far riferimento alla normativa sulla ditta o a quella sul marchio; spesso si preferisce fare riferimento a quest'ultima, in quanto pi\u00f9 articolata."}
{"id": "2149893", "revid": "767487", "url": "https://it.wikipedia.org/wiki?curid=2149893", "title": "I've Been Loving You/Here's to the Next Time", "text": "I've Been Loving You/Here's to the Next Time \u00e8 il primo 45 giri di Elton John, pubblicato nel 1968.\nIl disco.\nFu il suo primo singolo accreditato ad \"Elton John\" e non a \"Reg Dwight\" (il vero nome dell'artista britannico). \nEntrambi i brani, scritti da Bernie Taupin per il testo e da Elton John per la musica, nel 1992 vennero inclusi nella raccolta \"Rare Masters\" (in un nuovo remix stereo).\nIl 45\" \u00e8 noto tra i collezionisti per la sua estrema rarit\u00e0: una copia \u00e8 stata venduta su eBay il 18 ottobre 2009 a 782,73 $. Ma il pezzo pi\u00f9 raro della discografia di Elton John risulta essere un EP del 1968 (stampato esclusivamente in Portogallo e praticamente introvabile) contenente \"I've Been Loving You\", \"Here's to the Next Time\", \"Angel Tree\" (la prima vera composizione di Elton e Bernie ad essere pubblicata) e \"Thank You for All of Your Loving\" (composta da Elton e Caleb Quaye). Una delle pochissime copie esistenti \u00e8 stata venduta su eBay nel 2007 a 2,551 $."}
{"id": "2149895", "revid": "125402945", "url": "https://it.wikipedia.org/wiki?curid=2149895", "title": "Joseph Sarno", "text": "Note biografiche.\nAutore di molti film erotici degli anni sessanta, si spos\u00f2 con Peggy Steffans, ed ebbe da lei un figlio, Matthew."}
{"id": "2149900", "revid": "767487", "url": "https://it.wikipedia.org/wiki?curid=2149900", "title": "Deep Throat III", "text": "Deep Throat III \u00e8 un film pornografico del 1989 mai uscito nei cinema; il suo mercato ha avuto diffusione solo attraverso l'home video. Fu il seguito del film \"La vera gola profonda\" \"(Deep Throat) \" distribuito inizialmente come \"Gola profonda\", un film pornografico del 1972, interpretato da Linda Lovelace e diretto da Gerard Damiano. \"Deep Throat III\" non \u00e8 mai stato doppiato in lingua italiana."}
{"id": "2149902", "revid": "1568601", "url": "https://it.wikipedia.org/wiki?curid=2149902", "title": "Ghiacciaio di Bionnassay (Francia)", "text": "Il ghiacciaio di Bionnassay \u00e8 un ghiacciaio del Massiccio del Monte Bianco che si trova sul versante francese.\nIl ghiacciaio scende dal D\u00f4me du Go\u00fbter e dall'Aiguille de Bionnassay ed arriva fino ad un'altezza di circa 2.000 metri.\nSul bordo del ghiacciaio arriva la stazione terminale del Tramway du Mont Blanc chiamata \"Nid d'Aigle\"."}
{"id": "2149908", "revid": "75421", "url": "https://it.wikipedia.org/wiki?curid=2149908", "title": "ANTI-", "text": ""}
{"id": "2149909", "revid": "76963", "url": "https://it.wikipedia.org/wiki?curid=2149909", "title": "Leonard Whiting", "text": "Biografia.\nLeonard Whiting \u00e8 nato nel distretto di Wood Green, a Londra, ed \u00e8 il solo figlio maschio di Arthur Leonard Whiting, gestore di un negozio di materiali da esibizione, e Peggy Joyce O'Sullivan, operaia in una fabbrica di apparecchi telefonici. Ha due sorelle minori, Linda e Anne, e ha antenati inglesi, irlandesi e zingari. Scolaro medio, ha frequentato la \"St. Richard of Chichester School\" dove si \u00e8 diplomato giusto un paio di settimane prima dell'inizio del lavoro sul set di Romeo e Giulietta.\nHa iniziato la sua carriera all'et\u00e0 di dodici anni, quando venne avvistato da un agente in uno studio di registrazione. Dopo averlo sentito cantare, l'agente sugger\u00ec di fagli fare un provino per il musical \"Oliver!\" di Lionel Bart, che aveva continuo bisogno di sostituti per i ruoli dei bambini protagonisti. \nWhiting ottenne il ruolo di Jack Dawkins, e lo port\u00f2 in scena per diciotto mesi; in seguito recit\u00f2 per tredici mesi nella produzione del \"National Theatre\" tratta dal romanzo \"Love for Love\" di Congreve, andando in tour a Mosca e a Berlino.\nPer il ruolo di Romeo Montecchi venne scelto da Franco Zeffirelli dopo tre mesi di provini ad altri trecento ragazzi, e venne cos\u00ec descritto dal regista:\nA met\u00e0 degli anni \u201870, la sua voce cattur\u00f2 l'attenzione del tecnico del suono Alan Parsons, che era in procinto di registrare quello che sarebbe stato il primo album del The Alan Parsons Project, \"Tales of Mystery and Imagination - Edgar Allan Poe\". In esso Whiting ha cantato il brano \"The Raven\". Successivamente si \u00e8 focalizzato sulla sua carriera teatrale come attore e scrittore.\nVita privata.\n\u00c8 stato sposato dal 1971 al 1977 con Cathee Dahmen, con cui poi ha divorziato, e dal 1995 \u00e8 unito in matrimonio con Lynn Presser. Ha due figlie: Sarah, avuta con la prima moglie, e Charlotte Westenra, la cui madre \u00e8 Valerie Tobin."}
{"id": "2149911", "revid": "585241", "url": "https://it.wikipedia.org/wiki?curid=2149911", "title": "Kren", "text": ""}
{"id": "2149912", "revid": "1568601", "url": "https://it.wikipedia.org/wiki?curid=2149912", "title": "Ghiacciaio del Taconnaz", "text": "Il ghiacciaio del Taconnaz \u00e8 un ghiacciaio del massiccio del Monte Bianco che si trova sul versante francese del medesimo. Interessa il dipartimento dell'Alta Savoia ed il comune di Chamonix.\nIl ghiacciaio scende dal D\u00f4me du Go\u00fbter in direzione nord. Corre parallelo al ghiacciaio dei Bossons e termina ad un'altezza di circa 1.700 m"}
{"id": "2149914", "revid": "287204", "url": "https://it.wikipedia.org/wiki?curid=2149914", "title": "Maurizio Moscatelli", "text": "Carriera.\nCalciatore.\nCresciuto nel vivaio del , esordisce nel professionismo nel 1974 passando in prestito al , militante in Serie C. Inizialmente riserva di Stefano Lazzara, si guadagna il posto da titolare nel girone di ritorno, contribuendo con 17 presenze alla promozione in Serie B della squadra allenata da Giovan Battista Fabbri. Nella stagione successiva \u00e8 il vice di Gianni Candussi, e colleziona 6 presenze nella serie cadetta, anche a causa di problemi fisici.\nRientrato al Cesena, viene nuovamente girato in prestito nelle serie inferiori, questa volta allo Spezia. I liguri di Nedo Sonetti ottengono il terzo posto nel campionato di Serie C 1976-1977 e Moscatelli viene premiato come miglior portiere del campionato di Serie C, oltre ad essere convocato nella nazionale di categoria. A fine stagione fa ritorno al Cesena, con il quale debutta in prima squadra giocando 11 partite nel campionato di Serie B 1977-1978, prima di passare per due stagioni alla , sempre nella serie cadetta. In Toscana Moscatelli \u00e8 titolare inamovibile (76 partite disputate su 76 di campionato, relegando in panchina Lido Vieri), e contribuisce alla prima promozione in Serie A degli arancioni.\nNel 1980 passa alla , appena retrocessa in Serie B a causa dello scandalo calcioscommesse, per sostituire lo squalificato Massimo Cacciatori. Inizialmente titolare, subisce la rottura del tendine d'Achille nella partita contro il del 7 dicembre 1980, e rimane fuori squadra per quattordici mesi. Ristabilitosi, non ritrova il posto da titolare a causa della concorrenza interna di Felice Pulici e Dario Marigo e successivamente Fernando Orsi, e dopo la promozione in Serie A nel 1983 viene ceduto alla Cavese, con cui disputa la sua settima stagione consecutiva di Serie B.\nNel 1984 scende in Serie C1 tornando a vestire la maglia della Pistoiese, con cui scende in campo solamente in 4 occasioni e non evita la retrocessione in Serie C2. Chiude la carriera militando nell', nella Vis Pesaro (dove avr\u00e0 per secondo Alberto Fontana) e nel Riccione.\nIn carriera ha collezionato complessivamente 125 presenze in Serie B.\nAllenatore.\nTerminata la carriera agonistica, ha ricoperto il ruolo di preparatore dei portieri delle giovanili e della prima squadra del Cesena per diverse stagioni."}
{"id": "2149917", "revid": "228587", "url": "https://it.wikipedia.org/wiki?curid=2149917", "title": "Le voyage '96", "text": "Le voyage '96 \u00e8 un cd raccolta di Gigi D'Agostino, comprende alcune sue tracce pi\u00f9 altre di vari autori come Mauro Picotto.\nVenne pubblicata nel Febbraio del 1996, sotto l'etichetta della Media Records - Virgin - BXR.\nAl giorno d'oggi, raramente \u00e8 ancora possibile trovar la compilation in vendita nel formato cassetta o cd. Pi\u00f9 ricercati sono i cd, ma data la medesima et\u00e0, i prezzi arrivano a diverse decine di euro."}
{"id": "2149918", "revid": "1543377", "url": "https://it.wikipedia.org/wiki?curid=2149918", "title": "Anello d'arresto", "text": "Un anello d'arresto o anello di sicurezza \u00e8 un elemento meccanico atto a impedire il movimento di elementi di una macchina. Un particolare tipo di anello d'arresto detto Seegerring o anello Seeger prende il nome dal suo inventore tedesco Seeger, della Seeger-Orbis. Cos\u00ec come un altro tipo detto anello Benzing prende il nome da Hugo Benzing.\nEsistono due tipi fondamentalmente di anelli d'arresto, per interni e per esterni. Il primo viene montato in fori il secondo su alberi.\nLa lavorazione delle sedi per tali anelli viene originariamente regolamentata dalle norme DIN 471 per alberi e 472 per fori.\nGli anelli tipo Seeger vengono montati con appositi utensili, pinze con becchi:\nTra i vari tipi si possono elencare:"}
{"id": "2149919", "revid": "72455874", "url": "https://it.wikipedia.org/wiki?curid=2149919", "title": "Polifagia", "text": "Dalla lingua greca antica: molti cibi."}
{"id": "2149920", "revid": "247222", "url": "https://it.wikipedia.org/wiki?curid=2149920", "title": "Live Johnny Winter And", "text": "Live Johnny Winter And \u00e8 un album del cantante e chitarrista Johnny Winter, pubblicato per l'etichetta discografica Columbia Records nel marzo 1971.\nSi tratta di un disco registrato dal vivo (ottobre 1970) al Bill Graham's Fillmore East (di New York) e nei primi giorni di gennaio del 1971 al Pirate's World di Dania in Florida (Stati Uniti).\nL'album raggiunse la quarantesima posizione (29 maggio 1971) della classifica statunitense The Billboard 200.\nMusicisti.\nNote aggiuntive"}
{"id": "2149932", "revid": "729019", "url": "https://it.wikipedia.org/wiki?curid=2149932", "title": "Ipertrigliceridemia", "text": "Per ipertrigliceridemia in campo medico, si intende un quantitativo abnorme di trigliceridi nel circolo sanguigno.\nForme.\nLa forma familiare, o iperlipidemia tipo IV, \u00e8 una malattia autosomica a trasmissione dominante.\nEziologia.\nFra le varie cause di tale aumento si riscontrano:\nPatologie correlate.\nCon un elevato tasso triglicerico nel sangue possono manifestarsi diverse anormalit\u00e0 che sfociano in neuropatie e pancreatite.\nTerapia.\nPer contenere i trigliceridi occorre seguire una dieta equilibrata ed effettuare esercizio fisico.\nNel caso la dieta non sortisca gli effetti desiderati, si pu\u00f2 ricorrere ai farmaci a base di Omega-3."}
{"id": "2149933", "revid": "287204", "url": "https://it.wikipedia.org/wiki?curid=2149933", "title": "Randolph Morris", "text": ""}
{"id": "2149934", "revid": "339392", "url": "https://it.wikipedia.org/wiki?curid=2149934", "title": "Ghematria", "text": ""}
{"id": "2149940", "revid": "380654", "url": "https://it.wikipedia.org/wiki?curid=2149940", "title": "Revival", "text": ""}
{"id": "2149945", "revid": "1573940", "url": "https://it.wikipedia.org/wiki?curid=2149945", "title": "Pachyneuridae", "text": "Pachyneuridae , \u00e8 una piccola famiglia di insetti dell'ordine dei Ditteri (Nematocera: Bibionomorpha) comprendente solo cinque specie. \u00c8 l'unica famiglia compresa nella superfamiglia Pachyneuroidea . Alcuni caratteri strutturali della base dell'ala fanno ritenere che si tratti di un gruppo relitto di ditteri presenti sulla Terra dal Permiano.\nDescrizione.\nGli adulti hanno il corpo simile a quello di una zanzara, esile e delicato, con lunghe ali e lunghe zampe. Il capo \u00e8 libero, piccolo rispetto al resto del corpo, provvisto di tre ocelli e di due occhi di forma emisferica. Le antenne sono composte da 17-17 articoli e sono in genere pi\u00f9 brevi del torace. Il torace \u00e8 corto e convesso, privo di sutura trasversa e provvisto di lunghe setole dorsocentrali.\nLe ali sono ben sviluppate. La ramificazione della radio differenzia il genere \"Pachyneura\" dagli altri tre generi, \"Cramptomyia\", \"Haruka\" e \"Pesgratospes\": in \"Pachyneura\" termina con quattro ramificazioni (R1, R2, R3 e R4+5) ed \u00e8 priva di vene trasverse radiali, negli altri generi termina invece in tre rami terminali (R1, R2+3 e R4+5) con una vena trasversa radiale che connette R2+3 a R4+5. La vena trasversa r-m, inoltre, parte dal settore radiale (Rs) in corrispondenza della sua biforcazione in R2+3 e R4+5, facendo apparire una croce nel sistema di venature.\nLe larve vivono nel legno marcescente.\nSistematica.\nL'inquadramento sistematico di questi ditteri \u00e8 stato oggetto di varie revisioni. (1974) includeva le cinque specie relitte della famiglia Pachyneuridae nella superfamiglia Pachyneuridea, inquadrandola nell'infraordine Tipulomorpha. Nettamente diversa era l'interpretazione di (1974), includeva la superfamiglia Pachyneuroidea nell'infraordine Bibionomorpha. I Pachyneuroidea \"sensu Steyskal\", tuttavia, comprendevano anche le famiglie Perissommatidae e Axymyiidae, che attualmente hanno invece differenti collocazioni. (1989) spostarono le famiglie Axymyiidae e Perissomatidae in differenti infraordini (rispettivamente Axymyiomorpha e Psychodomorpha), lasciando perci\u00f2 la superfamiglia Pachyneuroidea, con i soli Pachyneuridae, nell'infraordine Bibionomorpha.\nLa collocazione dei Pachyneuroidea nell'ambito dei Bibionomorpha \u00e8 oggi largamente condivisa, mentre sussistono ancora due differenti orientamenti in merito alla suddivisione della superfamiglia.\nL'orientamento meno ricorrente \u00e8 quello di suddividere la superfamiglia in due famiglie:\nL'orientamento pi\u00f9 diffuso fa capo alla suddivisione di (1989), che include la famiglia Cramptonomyiidae in Pachyneuridae. Diverse fonti distinguono all'interno dei Pachyneuridae i generi \"Cramptonomyia\", \"Haruka\" e \"Pergratospes\" in un raggruppamento al rango di sottofamiglia, con il nome Cramptonomyiinae ; va per\u00f2 specificato non \u00e8 contemplata una suddivisione dicotomica che vedrebbe il genere \"Pachyneura\" incluso nella sottofamiglia Pachyneurinae: il \"taxon\" Pachyneurinae \u00e8 infatti citato in letteratura solo nelle vecchie pubblicazioni, mentre non compare nelle pubblicazioni pi\u00f9 recenti e nelle banche dati tassonomiche.\nAdottando la classificazione di (1989), la famiglia risulta perci\u00f2 composta da cinque specie esistenti, ripartite in quattro generi:"}
{"id": "2149951", "revid": "62221", "url": "https://it.wikipedia.org/wiki?curid=2149951", "title": "Pachyneuroidea", "text": ""}
{"id": "2149952", "revid": "62221", "url": "https://it.wikipedia.org/wiki?curid=2149952", "title": "Cramptonomyiidae", "text": ""}
{"id": "2149957", "revid": "466539", "url": "https://it.wikipedia.org/wiki?curid=2149957", "title": "George Smiley", "text": "George Smiley \u00e8 un personaggio immaginario, ufficiale dirigente dei servizi segreti inglesi (MI6), e vice-capo del Circus, protagonista di diversi romanzi di John le Carr\u00e9: \"La talpa\", \"L'onorevole scolaro\", \"Tutti gli uomini di Smiley\", \"Chiamata per il morto\", \"Un delitto di classe\".\nDescrizione.\nSmiley viene descritto da John le Carr\u00e9 come un personaggio dotato di un'intelligenza, e una memoria, quasi fuori dal comune, abbinato a una capacit\u00e0 di concentrazione e di vedere sempre l'obiettivo da raggiungere che gli permetteranno di essere considerato sia dagli amici che dai nemici come una persona degna della massima considerazione e attenzione. A queste caratteristiche si deve per\u00f2 aggiungere una spiccata incapacit\u00e0 nella vita quotidiana: rapporto turbolento e poi troncato con la moglie, scarsa attenzione al vestirsi, rapporti personali di difficile gestione. Fisicamente Smiley si presenta al contrario dello stereotipo di eroe: basso, grasso, passo lento, inadeguato allo scontro fisico, fisicamente poco allenato. \u00c8 difficile ottenere dati precisi sull'et\u00e0 di Smiley, si pu\u00f2 per\u00f2 desumere che sia nato non oltre il 1910. Dal punto di vista familiare, non abbiamo notizie precise, \u00e8 probabile che Smiley venga dalla classe operaia. Aristocratica \u00e8 invece la moglie, Ann Sercombe, il cui lontano cugino, Bill Haydon diventer\u00e0 una delle persone pi\u00f9 significative dell'intera vicenda affrontata in \"La talpa\".\nAltro parente della signora Smiley sar\u00e0 ministro contro cui Smiley si scontrer\u00e0, mai direttamente, nel corso del romanzo. La signora Ann, di carattere tagliente, netta nei giudizi e indipendente nelle azioni, nel corso del tempo si dimostrer\u00e0 infedele al marito numerose volte, anche se l'affetto tra i due sempre comunque sar\u00e0 presente. Dal punto di vista della crescita accademica di Smiley, gli studi intrapresi riguardano il periodo barocco, e suo hobby \u00e8 la storia tedesca di quel periodo, compresa una conoscenza approfondita della letteratura tedesca.\nNel 1937 il servizio segreto britannico decide di reclutare Smiley. Tra le sue missioni di maggiore rilevanza vi \u00e8 di costruire una rete di spie tra il blocco occidentale e quello sovietico; motivo che porta la sua vita a sdoppiarsi tra Inghilterra e Germania, tanto da far pensare allo stesso Smiley che il tedesco sia la sua prima lingua. Durante la seconda guerra mondiale assistiamo a missioni operative in Svizzera e anche in Svezia, sempre per\u00f2 in numero minore rispetto alla presenza di Smiley in terra tedesca. Nel corso della guerra fredda Smiley ritorna in servizio, dopo un periodo di riposo. Nei primi anni della guerra fredda avviene l'incontro tra Smiley e Karla, in India, a Nuova Delhi; quest'incontro sar\u00e0 l'origine de \"La talpa\" e \"Tutti gli uomini di Smiley\".\nI libri.\nLa prima volta che vediamo la comparsa di Smiley in veste di protagonista \u00e8 in \"Chiamata per il morto\" (1961): in questo romanzo, Smiley veste i panni di investigatore, in un momento in cui non riesce a trovare spazio nel servizio segreto; la storia vede subito delinearsi i caratteri fondanti della personalit\u00e0 di George Smiley, in un contesto in cui non mancano colpi di scena e che rappresenta la prima opera di John le Carr\u00e9.\nSempre nei panni di investigatore di omicidi ritroviamo il personaggio di John le Carr\u00e9 nel libro \"Un delitto di classe\" (1962), in cui Smiley \u00e8 chiamato a risolvere l'omicidio che sconvolge la comunit\u00e0 scolastica di Carne, che si dimostra essere diffidente con l'ispettore, che riuscir\u00e0 per\u00f2 a portare a termine il lavoro, facendo emergere le sue qualit\u00e0.\nLa fama di Smiley cresce enormemente con la pubblicazione de \"La talpa\". Nel romanzo, Smiley \u00e8 sempre fuori dai giochi all'interno del servizio segreto britannico (siamo nell'anno 1973), ma la necessit\u00e0 di trovare la talpa all'interno del servizio impone ai capi della \u201cDitta\u201d, quelli del quinto piano, di chiamare qualcuno esterno per questo penoso compito. Nel susseguirsi delle vicende vediamo anche come Smiley si confronta con episodi che lo toccano in prima persona, ritrovando antichi amici su cui fare affidamento e scoprendo nuovi nemici da mettere in disparte. Alla fine della sua missione, nominato direttore temporaneo, nel romanzo \"L'onorevole scolaro\" Smiley avr\u00e0 l'arduo compito di ricostruire dall'interno il servizio segreto, per restituirgli la sua efficienza dopo la devastante stagione di presenza della talpa, e traghettarlo ad un periodo di tranquillit\u00e0 e calma, raggiunto il quale Smiley abbandona nuovamente i rapporti con il \"Circus\" (il nomignolo con cui, nei romanzi di John le Carr\u00e9, gli addetti ai lavori definiscono l'MI6).\nSi tratta per\u00f2 di un breve periodo di abbandono, in \"Tutti gli uomini di Smiley\", viene richiamato, sempre in via non ufficiale, a risolvere una questione spinosa per il servizio segreto: l'uccisione di un generale estone collaboratore del servizio segreto ad opera dei russi. Smiley indaga con la sua scrupolosit\u00e0 e il suo metodo, e cercando di mettere insieme i tasselli si imbatte in una serie di eventi che lo porteranno ad una caccia aperta verso il suo nemico che pi\u00f9 di ogni altri lo ha ferito: Karla. Stavolta \u00e8 Smiley che, unendo tutti i pezzi del mosaico che si va delineando riesce a mettere il russo in una situazione tale da lasciargli pochi margini di azioni. La caccia all'uomo coinvolger\u00e0 molti suoi vecchi amici, come Guillam, suo allievo, e personaggi del servizio segreto che avevano collaborato fianco a fianco con Smiley.\nQuesta vicenda sar\u00e0 talmente influente nella vita di Smiley che ne perdiamo le tracce, salvo ritrovarlo nel 1990 in \"Visitatore Segreto\".\nRappresentazioni cinematografiche.\nPi\u00f9 volte il personaggio di Smiley \u00e8 stato rappresentato all'interno di trasposizioni televisive e cinematografiche dei romanzi di John le Carr\u00e9:\nEvoluzione del personaggio.\nNella duplice storia in cui si deve confrontare con la talpa all'interno dei servizi segreti, e successivamente con la cattura del capo degli agenti segreti russi, troviamo tutta la personalit\u00e0 di Smiley, sicuramente uno dei personaggi meglio riusciti nell'attivit\u00e0 di John le Carr\u00e9, se non il migliore. Sono evidenti i richiami alla mediocrit\u00e0 della vita quotidiana di Smiley, la sua incapacit\u00e0 di vivere da solo senza la moglie, l'affanno nel camminare a lungo o l'incapacit\u00e0 di gestire delle situazioni pratiche di poco conto. Proprio queste situazioni diventano rilevanti di come cambi la personalit\u00e0 di Smiley quando si tratta di lavorare di ragionamento o di apprendere notizie, in cui riesce a surclassare tutti gli altri per capacit\u00e0 di ragionamento, deduzione, memoria dei particolari, molto spesso seguendo un filo logico cos\u00ec personale e criptato da risultare ostico agli altri.\nParticolare importante \u00e8 vedere il rapporto che lega Smiley alle altre figure che man man vengono presentate nei romanzi, e anche il rapporto che lo lega all'istituzione servizio segreto: Smiley verso le persone cui ha un rapporto di amicizia, Guillam su tutti, si dimostra sempre leale e presente, coinvolgendolo nei suoi ragionamenti e ipotesi; mai per\u00f2 accetta di parlare di argomenti che riguardano la sua psiche e il suo rapporto con la moglie Ann, segno evidente sia di una certa incapacit\u00e0 a gestire i rapporti non fidandosi mai del tutto di nessuno, sia la volont\u00e0 di tenere per s\u00e9 certe sfere della sua vita. Rispetto al \"Circus\", Smiley \u00e8 legato, in maniera univoca, in modo inscindibile: sempre pronto a correre alle sirene che lo chiamano dal servizio segreto, quasi non se ne volesse separare.\nCome si evince bene dalle prime pagine de \"La talpa\", Smiley si sente responsabile per tutto ci\u00f2 che accade, e questo suo atteggiamento lo seguir\u00e0 in molte delle vicende, portandolo ad avere molti dubbi sulle sue azioni. Proprio le sue azioni meritano un'analisi: Smiley \u00e8 sempre stato un uomo ligio alle regole, che segue la prassi della burocrazia. Le ultime pagine di \"Tutti gli uomini di Smiley\" rappresentano un'inversione di tendenza; Smiley cambia le regole del suo gioco, accettando azioni eticamente discutibili, pur di raggiungere il suo scopo, decidendo di non seguire la sua morale, presente e forte.\nSmiley appare in definitiva come un uomo da cui nessuno si aspetterebbe questo genere di vita, appare come una persona incapace di organizzare la propria vita, ma questa forza \u00e8 il motivo per cui John le Carr\u00e9 con George Smiley ha centrato un personaggio vero, umano, non un eroe, ma una persona capace di architettare piani perfetti, armato della voglia di farlo e di un buon cervello.\nIn tal senso, con l'avvento di Smiley, John le Carr\u00e9 rovescia totalmente il modello di agente segreto invincibile e dotato di \"glamour\", rappresentato ancora in quegli anni da James Bond e da tutti i suoi svariati epigoni. Smiley \u00e8 infatti un personaggio agli antipodi rispetto a questi modelli, un antieroe, un uomo apparentemente grigio e fragile, che fa per\u00f2 della pazienza, della capacit\u00e0 di osservazione e di deduzione le sue armi vincenti."}
{"id": "2149960", "revid": "2052878", "url": "https://it.wikipedia.org/wiki?curid=2149960", "title": "Revival (New Trolls)", "text": "Revival \u00e8 la terza raccolta del gruppo musicale italiano New Trolls, pubblicato nel 1977.\nIl disco.\nContiene brani incisi dal gruppo durante il periodo in cui erano legati all'etichetta di Vittorio De Scalzi, tra cui una versione in lingua inglese di \"Somewhere\" (originariamente incisa dai New Trolls Atomic System) e l'inedito \"Solamente tu\", estratto come singolo."}
{"id": "2149962", "revid": "339392", "url": "https://it.wikipedia.org/wiki?curid=2149962", "title": "Das Narrenschiff", "text": ""}
{"id": "2149963", "revid": "767487", "url": "https://it.wikipedia.org/wiki?curid=2149963", "title": "Istituto di studi politici di Lione", "text": "L'Istituto di studi politici di Lione (francese: \"Institut d'\u00e9tudes politiques de Lyon\"), conosciuto come Sciences Po Lyon, \u00e8 un istituto francese pubblico d'insegnamento superiore creato nel 1948, situato a Lione e legato all'universit\u00e0 Lumi\u00e8re Lyon II.\n\u00c8 uno dei nove Istituti di studi politici di Francia, ed \u00e8 dunque una Grande \u00e9cole."}
{"id": "2149967", "revid": "124452815", "url": "https://it.wikipedia.org/wiki?curid=2149967", "title": "Castro Theatre", "text": "Il Castro Theatre \u00e8 un popolare edificio di San Francisco adibito a sala cinematografica, ubicato al 429 di Castro Street, nel quartiere Castro.\nL'edificio \u00e8 stato costruito nel 1922 in puro stile coloniale spagnolo con una facciata barocca, al centro della quale vi \u00e8 una grande finestra arcata alla cui sommit\u00e0 \u00e8 presente una piccola nicchia. Il suo progettista \u00e8 stato Timothy L. Pflueger, noto architetto di molte sale cinematografiche californiane di quel periodo.\nStoria.\nIl Castro Theatre \u00e8 stato originariamente aperto al 479 di Castro Street nel 1910. A met\u00e0 del 1920, per volere dei fratelli Nasser, il teatro \u00e8 stato costruito al 429 di Castro Street, a poca distanza dal teatro originale.\nIl 22 giugno 1922, alla presenza delle pi\u00f9 vista della citt\u00e0, tra cui il sindaco James \"Sunny Jim\" Rolph, fu inaugurato con la proiezione del film muto \"Across the Continent\". Il giorno successivo il teatro \u00e8 stato aperto al grande pubblico. Il tendone e l'enorme insegna al neon sono stati aggiunti nel 1930. La grande insegna al neon con la scritta Castro in verticale \u00e8 visibile da gran parte della citt\u00e0 ed \u00e8 leggibile da entrambe le parti.\nI fratelli Nasser sono ancora proprietari del teatro e di molte altre sale cinematografiche sparse nell'area di San Francisco. L'auditorium contiene 1400 posto a sedere. L'interno \u00e8 estremamente lussuoso, ornato da finimenti in oro, le pareti sono ricoperte da delicati murales, creati con una tecnica attualmente ritenuta rara. Il lampadario in art d\u00e9co, affisso al centro della sala, risale al 1937, dopo che un incendio distrusse la struttura precedente. Nel 1982 il vecchio organo \u00e8 stato sostituito con un modello Wurlitzer.\nIl Castro Theatre mette in scena diversi eventi, tra cui retrospettive e festival cinematografici, tra cui San Francisco International Film Festival, che viene ospitato ogni anno a fine aprile, mentre a fine giugno, nella settimana che precede il Gay Pride, ospita il Frameline Film Festival, festival dedicato alla cinematografia LGBT.\nNel 2008, in occasione delle riprese del film di Gus Van Sant \"Milk\", il teatro \u00e8 stato ristrutturato, ridipingendo la facciata e cambiando neon e tendoni."}
{"id": "2149968", "revid": "25152", "url": "https://it.wikipedia.org/wiki?curid=2149968", "title": "Flamen Carmentalis", "text": ""}
{"id": "2149975", "revid": "119764659", "url": "https://it.wikipedia.org/wiki?curid=2149975", "title": "Bice Mortara Garavelli", "text": "Nata Bice Mortara, ha preso il secondo cognome in seguito al matrimonio col magistrato Mario Garavelli.\nBiografia.\nSi diplom\u00f2 nel 1950 al Liceo classico \u201cPlana\u201d di Alessandria, per poi laurearsi in Lettere classiche nel 1954, all'Universit\u00e0 degli Studi di Torino, avendo come relatore il glottologo Benvenuto Terracini.\nDopo alcuni anni trascorsi insegnando in varie scuole medie e superiori, prese servizio nel 1972 all'Universit\u00e0 di Torino, dove divenne docente ordinario di Grammatica italiana.\nGi\u00e0 socia corrispondente dal 1991, dal 1995 \u00e8 accademica ordinaria della prestigiosa Accademia della Crusca ed \u00e8 membro dell'Accademia delle Scienze di Torino.\nPer la Casa editrice Einaudi ha collaborato al \"Dizionario di linguistica e di filologia, metrica, retorica\" (Torino, 1994), diretto da Gian Luigi Beccaria.\nSi \u00e8 occupata di linguistica testuale, di linguaggi settoriali, di stilistica linguistica e letteraria e di retorica, attraverso una lunga serie di apprezzate pubblicazioni.\nNel 2002 le \u00e8 stato dedicato il libro \"La parola al testo. Scritti per Bice Mortara Garavelli\", a cura di Gian Luigi Beccaria e Carla Marello (Alessandria, Edizioni dell'Orso, 2002). Un'ulteriore opera in suo onore \u00e8 stata pubblicata nel 2013: \"Linguistica applicata con stile. In traccia di Bice Mortara Garavelli\", a cura di Francesca Geymonat (Alessandria, Edizioni dell'Orso, 2013)."}
{"id": "2149983", "revid": "71433", "url": "https://it.wikipedia.org/wiki?curid=2149983", "title": "Banda black rio", "text": ""}
{"id": "2149993", "revid": "16758", "url": "https://it.wikipedia.org/wiki?curid=2149993", "title": "Gwyn Jones", "text": "Tra i suoi lavori figurano traduzioni di saghe, sotto i seguenti titoli: \"Four Icelandic Sagas\" (1935), \"The Vatndalers' Saga\" (1944), \"The Mabinogion\" (1948), \"Egil's Saga\" (1960), \"Eirik the Red and Other Icelandic Sagas\" (1961) e \"The Norse Atlantic Saga\" (1964).\nInoltre fu autore di \"A History of the Vikings\" (1968) e \"Kings, Beasts and Heroes\" (1972).\nSi dedic\u00f2 anche ad importanti studi e traduzioni delle tradizioni anglo-gallesi. Le sue novelle e raccolte di storie comprendono \"Richard Savage\" (1935), \"Times Like These\" (1936), \"The Nine Days' Wonder\" (1937) e \"Garland of Hays\" (1938), \"The Buttercup Field\" (1945), \"The Flowers beneath the Scythe\" (1952), \"Shepherd's Hey\" (1953) e \"The Walk Home\" (1962).\nA Jones si deve pure la fondazione, nel 1939, di \"The Welsh Review\", che stamp\u00f2 sino al 1948; questo periodico svolse un'opera preziosa per portare su un piano pi\u00f9 elevato la discussione sugli studi e scritti gallesi ed attir\u00f2 su questii l'interesse di autori come T. S. Eliot e J. R. R. Tolkien.\nIl suo costante impegno nel valorizzare la letteratura gallese gli valse un posto nel \"Welsh Committee of the Arts Council of Great Britain\". Contribu\u00ec inoltre alla letteratura anglo-gallese con tre testi: \"The First Forty Years\" (1957), \"Being and Belonging\" (1977), e \"Babel and the Dragon's Tongue\" (1981).\nFu professore di lingua e letteratura inglese all'universit\u00e0 di Aberystwyth e di Cardiff nel Galles.\nPremi.\nIn riconoscimento delle sue conoscenze, Jones ricevette la Croce del Commendatore dell'Ordine del Falcone dal presidente islandese \u00c1sgeir \u00c1sgeirsson nel 1963.\nCollegamenti esterni.\n^ a b Meic Stephens (Dec 10,1999), \"Obituary: Professor Gwyn Jones\", The Independent, http://findarticles.com/p/articles/mi_qn4158/is_19991210/ai_n14276658"}
{"id": "2149999", "revid": "767487", "url": "https://it.wikipedia.org/wiki?curid=2149999", "title": "Zombie Self-Defense Force - Armata mortale", "text": ", in inglese \"Zombie SDF\" \u00e8 un film del 2006, diretto da Naoyuki Tomomatsu.\nTrama.\nUna voce fuori campo declama un discorso contro la politica guerrafondaia degli Stati Uniti d'America, mentre sventola orgogliosamente una bandiera giapponese. Alla fine del discorso, la voce over confessa di apprezzare alcune cose della cultura statunitense, come gli hamburger, Hollywood, ma soprattutto George Romero, definito \u00abun genio\u00bb.\nUn disco volante sorvola il Fuji, si schianta in un bosco ed emette una grande onda verde che colpisce tutte le persone presenti nella zona: un gruppo di militari impegnati in un'esercitazione, che stanno vegliando una donna impiccata, uno yakuza e il suo tirapiedi che hanno appena ucciso un uomo, Hitomi, una idol che sta realizzando un servizio fotografico, e il padrone di un albergo in compagnia della sua amante.\nIn seguito all'onda verde emessa dal disco volante il cadavere dell'uomo giustiziato torna improvvisamente in vita e aggredisce lo yakuza, strappandogli le dita delle mani a morsi, quindi lo uccide insieme ad altri zombi. Il tirapiedi dello yakuza fugge impaurito. Intanto anche la troupe che stava realizzando il servizio fotografico viene aggredita dagli zombi, mentre Hitomi riesce a fuggire e incontra il tirapiedi. I due scorgono il gruppo di militari, che accorre in loro aiuto. Tra i militari vi \u00e8 una ragazza, Yuri, che ha continui mal di testa durante i quali vede se stessa in una sala operatoria.\nIntanto il padrone dell'albergo e la sua amante hanno un diverbio, durante il quale la donna cade e batte violentemente la testa, rimanendo uccisa. L'uomo, sconvolto, trascina il cadavere fuori dall'albergo, ma improvvisamente il corpo della donna scompare. I militari e i due civili si recano all'albergo e notano subito lo strano comportamento dell'uomo. Yuri scopre il cadavere della donna, che riprende improvvisamente vita e aggredisce l'uomo. Uno dei militari gli spara, ma successivamente il ventre della donna si ingrossa ed esplode, facendone uscire un feto zombi, che si mette a volare e aggredisce tutti i presenti, fuggendo quindi nel bagno, dove Hitomi si sta asciugando i capelli. Hayakawa, uno dei militari, accorre in aiuto della ragazza, insieme al tirapiedi dello yakuza che viene per\u00f2 morso dal feto. Questi viene finalmente catturato e quindi legato insieme ai corpi del gestore dell'albergo e della sua amante.\nHakayawa distrae gli zombi, mentre Yuri e altri due militari escono per prendere una macchina. Il capitano dei militari viene aggredito dagli zombi e ucciso da un colpo di pistola partito da uno dei militari, che viene ferito. Yuri entra in macchina con lui, ma le chiavi sono rimaste a terra. In macchina, il ragazzo confessa a Yuri che lei in realt\u00e0 non \u00e8 un essere umano, bens\u00ec il primo soldato cyborg, frutto di un esperimento che, se andato a buon fine, sarebbe continuato su larga scala cos\u00ec da permettere al Giappone di prendersi la rivincita sugli Stati Uniti dopo la sconfitta subita nella seconda guerra mondiale. Prima di morire, il ragazzo dice a Yuri di schiacciare il suo molare, per entrare in modalit\u00e0 di combattimento.\nYuri rientra nell'albergo, dove Hitomi \u00e8 stata aggredita dal tirapiedi dello yakuza e da Hayakawa, divenuti zombi. Hitomi chiede aiuto a Yuri, ma questa le tronca di netto la testa con una katana, quindi uccide anche i due uomini e gli altri zombi. Una volta uscita, Yuri deve affrontare il fantasma di un soldato che ha combattuto la seconda guerra mondiale. Lo scontro \u00e8 cruento, e Yuri perde il braccio destro, ma alla fine riesce a uccidere il fantasma.\nLa voce fuori campo sostiene che gli esseri umani non dovrebbero combattere, ma amarsi a vicenda. Yuri si incammina, mentre un disco volante si schianta sul Monte Fuji, facendolo eruttare. Decine di altri dischi volanti sorvolano la zona, mentre Yuri si trova davanti decine di zombi ed \u00e8 pronta a combatterli.\nDistribuzione.\nIl film venne distribuito in Giappone il 25 aprile 2005."}
{"id": "2150000", "revid": "91078", "url": "https://it.wikipedia.org/wiki?curid=2150000", "title": "Abarth &amp; C.", "text": ""}
{"id": "2150002", "revid": "149485", "url": "https://it.wikipedia.org/wiki?curid=2150002", "title": "Bob Webster", "text": ""}
{"id": "2150014", "revid": "287204", "url": "https://it.wikipedia.org/wiki?curid=2150014", "title": "Harvey Stephens", "text": "Esistono pi\u00f9 persone di nome Harvey Stephens:"}
{"id": "2150015", "revid": "1534511", "url": "https://it.wikipedia.org/wiki?curid=2150015", "title": "Steven Strogatz", "text": "\u00c8 professore di matematica applicata alla Cornell University.\nFormazione scolastica.\nStrogatz frequent\u00f2 il liceo allo Loomis Chaffee dal 1972 al 1976. Dopo la laurea alla Universit\u00e0 di Princeton, con lode, con un Bachelor of Arts in matematica nel 1980, \u00e8 stato un Marshall Scholar al Trinity College di Cambridge dal 1980 al 1982, e poi ha conseguito un PhD in matematica applicata, presso l'Universit\u00e0 di Harvard nel 1986, per le sue ricerche sulle dinamiche del ciclo sonno-veglia umano.\nCarriera.\nDopo aver trascorso tre anni come un membro post-dottorato della National Science Foundation a Harvard e alla Universit\u00e0 di Boston, Strogatz \u00e8 entrato a far parte della facolt\u00e0 del Dipartimento di Matematica del MIT nel 1989. La sua ricerca sui sistemi dinamici \u00e8 stata riconosciuta con un Presidential Young Investigator Award dalla National Science Foundation nel 1990. Nel 1994 si \u00e8 trasferito a Cornell, dove \u00e8 il professore di Jacob Gould Schurman di Matematica applicata, nonch\u00e9 professore di matematica.\nRicerche.\nAll'inizio della sua carriera, Strogatz ha lavorato su una variet\u00e0 di problemi in biologia matematica, tra cui la geometria del DNA Supercoiled, La topologia delle onde chimiche tridimensionali, e il comportamento collettivo degli oscillatori biologici, come sciami di lucciole sincronicamente lampeggianti. Negli anni '90, il suo lavoro si concentrava sulla dinamica non lineare e sul caos applicato alla fisica, all'ingegneria e alla biologia. Molti di questi progetti riguardavano oscillatori accoppiati, come laser, giunzioni Josephson superconduttori e grilli che cinguettano all'unisono. Il suo lavoro pi\u00f9 recente esamina i sistemi complessi e le loro conseguenze nella vita di tutti i giorni, come il ruolo della sincronizzazione della folla nell'oscillazione del Millennium Bridge di Londra il giorno dell'inaugurazione e la dinamica dell'equilibrio strutturale nei sistemi sociali.\nForse il suo contributo di ricerca pi\u00f9 noto \u00e8 il suo documento Nature nel 1998 con Duncan J. Watts, intitolato \"Collective dynamics of small-world networks\". Questo documento \u00e8 ampiamente considerato come un contributo fondamentale al campo interdisciplinare delle reti complesse, le cui applicazioni raggiungono dalla teoria dei grafi e dalla fisica statistica alla sociologia, agli affari, all'epidemiologia e alle neuroscienze. Come misura della sua importanza, \u00e8 stato l'articolo pi\u00f9 citato sulle reti tra il 1998 e il 2008 e il sesto articolo pi\u00f9 citato in tutta la fisica.\nScritti e divulgazione.\nLa scrittura di Strogatz per il grande pubblico comprende tre libri e articoli di giornali frequenti. Il suo libro \"Sync\" \u00e8 stato scelto come Miglior Libro del 2003 da Discover Magazine. Il suo libro del 2009 \"The Calculus of Friendship\" \u00e8 stato definito \"un vero strappalacrime\" e \"biografia di parti, parte di autobiografia e una parte del percorso di calcolo del sentiero battuto\". Il suo libro del 2012, \"The Joy of x\", ha vinto il premio Euler Book 2014.\nStrogatz ha parlato a TED ed \u00e8 un ospite frequente su Radiolab e Science Friday. Ha anche filmato una serie di conferenze sulla teoria del caos per la serie \"Great Courses\" della Teaching Company.\nRiconoscimenti.\nStrogatz \u00e8 membro della Society for Industrial and Applied Mathematics, dell'American Academy of Arts and Sciences, American Physical Society, e American Mathematical Society.\nStrogatz \u00e8 stato lodato per la sua abilit\u00e0 come insegnante e comunicatore. Nel 1991 ha ricevuto l'E.M. Baker Memorial Award per l'eccellenza nell'insegnamento universitario, l'unico premio di insegnamento dell'istituto MIT selezionato e assegnato esclusivamente dagli studenti. Ha anche vinto diversi premi di insegnamento alla Cornell, incluso il pi\u00f9 alto premio per l'insegnamento universitario di Cornell, la \"Stephen F. Weiss Presidential Fellowship\" (2016). A livello nazionale, Strogatz ha ricevuto il JPBM Communications Award nel 2007. Presentato annualmente, questo premio riconosce risultati eccezionali nella comunicazione della matematica ai non matematici. Il JPBM rappresenta la American Mathematical Society, l'American Statistical Association, la Mathematical Association of America e la Society for Industrial and Applied Mathematics. Nel 2013 ha ricevuto l'AAAS Public Engagement with Science Award, per \"il suo eccezionale impegno e passione per trasmettere la bellezza e l'importanza della matematica al pubblico in generale\".\nStrogatz \u00e8 stato selezionato per essere il \"Rouse Ball Lecturer\" del 2009 a Cambridge e un \"MIT Mathematics 2011 Simons lecturer\".\nNel 2014 gli \u00e8 stato conferito l'Euler Book Prize dalla The Mathematical Association of America per \"The Joy of x\".La citazione del premio descrive il libro come \"un capolavoro di scrittura espositiva\" e osserva che \u00e8 \"diretto ai milioni di lettori che affermano di non aver mai veramente capito che cosa fosse la matematica studiata, per cui la matematica era una serie di tecniche da padroneggiare senza una ragione apparente. \" Insieme a Ian Stewart, Strogatz \u00e8 stato insignito del Premio Lewis Thomas 2015 per \"Writing on Science\"."}
{"id": "2150020", "revid": "695564", "url": "https://it.wikipedia.org/wiki?curid=2150020", "title": "Bios (Tazenda)", "text": "Bios (sottotitolato \"Live in Ziqqurat\") \u00e8 un album dal vivo dei Tazenda, pubblicato nel 2001.\nIl disco.\nRegistrato in presa diretta, nell'album figurano le canzoni pi\u00f9 rappresentative del gruppo fino ad allora; orfani di Andrea Parodi, che ha lasciato il gruppo nel 1997, Marielli e Camedda si alterneranno alla voce su queste canzoni con l'aggiunta di una voce femminile, quella di Claudia Crabuzza, che servir\u00e0 per colmare il vuoto vocale in alcune delle parti nelle quali cantava Parodi."}
{"id": "2150028", "revid": "1442080", "url": "https://it.wikipedia.org/wiki?curid=2150028", "title": "Cesare Nebbia", "text": "Biografia.\nFu allievo di Girolamo Muziano e mentre era ancora apprendista aiut\u00f2 a completare le decorazioni aggiunte alla Cattedrale di Orvieto negli anni sessanta del 1500. Quasi tutto il resto dei lavori che realizz\u00f2 in Orvieto sono tuttora conservati nel Museo dell'Opera del Duomo.\nSuccessivamente Nebbia e Muziano furono attivi in molti dei principali progetti del tardo XVI secolo a Roma. Seguendo una \u00abprassi consolidata nella bottega di Muziano\u00bb \u00e8 del 1579 il contratto sottoscritto per la decorazione della cappella del Vescovo Marc'Antonio Florenzi in San Silvestro al Quirinale, realizzata insieme a Ludovico Scalza per quanto riguardava gli stucchi, di cui il responsabile della scelta e dell\u2019operato degli artisti rimaneva comunque il Muziano. Un loro assistente, Giovanni Guerra, decor\u00f2 la \"Cappella gregoriana\" nella Basilica di San Pietro durante il papato di Gregorio XIII (1572-1585). Altri pittori manieristi coinvolti nell'impresa erano Taddeo e Federico Zuccari, Niccol\u00f2 Circignani e Hendrick van den Broeck (detto Arrigo Fiammingo).\nSempre a Cesare Nebbia sono state attribuite le decorazioni degli affreschi di \"Palazzo Simonelli\" a Torre San Severo (nei pressi di Orvieto). Nel 1576 egli dipinse una \"Resurrezione di Lazzaro\" per la Chiesa di Santa Maria dei Servi a Citt\u00e0 della Pieve.\nDurante il papato di Sisto V (1585-1590) Nebbia e Guerra lavorarono insieme alla decorazione ad affresco delle due maggiori opere commissionate dal papato: la costruzione e decorazione della \"Cappella Sistina\" nella Basilica di Santa Maria Maggiore e i lavori di restauro della Scala Santa e della \"Cappella di San Lorenzo\" in posizione adiacente al palazzo Laterano e alla chiesa di San Giovanni in Laterano.\nLa \"Cappella Sistina\" di Santa Maria Maggiore del 1586, destinata a diventare cappella funebre per papa Sisto V, fu costruita su quelle che si supponeva fossero le reliquie del \"presepe\", e non deve essere confusa con l'assai pi\u00f9 famosa Cappella Sistina nel Palazzo Apostolico in Vaticano.\nIn riferimento a questo progetto Baglione ci riporta secondo la tradizione un elenco di dieci pittori attivi nella decorazione ad affresco: Hendrick van den Broek, Angelo da Orvieto, Ercolino da Bologna, Salvatore Fontana, Lattanzio Mainardi, Ferdinando Sermei, Giacomo Stella, Giovanni Battista Pozzo, e Paris Nogari. A questi \u00e8 stato aggiunto il nome di Girolamo Nanni. La decorazione della chiesa e quella della cappella che contiene le reliquie della Nativit\u00e0 (la mangiatoia del Presepe originale) mostrano scene della vita della Vergine. \nIl progetto della Scala Santa comprendeva un insieme variegato di strutture, ed era costituito da cinque scalinate parallele che portavano ad un corridoio comune sul quale si aprivano le cappelle; la cappella centrale era la cappella papale privata di San Lorenzo nonch\u00e9 il Sancta Sanctorum del gotico Palazzo Laterano, e al suo interno erano conservate numerose reliquie inclusa l'icona del \"Santissimo Salvatore Acheiropoieton\" (fatto senza mani). Si raccontava che le scalinate fossero quelle del palazzo di Pilato a Gerusalemme. Per gli affreschi fu impiegato anche un secondo gruppo di artisti in aggiunta che comprendeva lo stesso Giovanni Baglione, Stella, G.B. Pozzo, Nogari, ma anche Prospero Orsi, Ferra\u00f9 Fenzoni, Paul Bril, Paolo Guidotti, Giovanni Battista Ricci, Cesaro Torelli, Antonio Vivarini, Andrea Lilio, Cesare e Vicenzo Conti, Baldassare Croce, Ventura Salimbeni e Antonio Scalvati. Per questi affreschi esistono molti schizzi preparatori di Nebbia.\nCesare Nebbia contribu\u00ec anche alle pitture delle gallerie della Biblioteca Vaticana, compreso il soffitto della \"Galleria delle Mappe\". Sotto Clemente VIII progett\u00f2 mosaici sospesi di Matteo e Marco per la Basilica di San Pietro. Dipinse anche una \"Crocifissione\" per la Cappella Borghese a Trinit\u00e0 dei Monti, una \"Resurrezione\" per San Giacomo degli Spagnoli e un'\"Incoronazione della Vergine \"per Santa Maria dei Monti.\nAl seguito del Bertoja, Federico Zuccari e altri partecip\u00f2 alla realizzazione degli affreschi sulle pareti dell'Oratorio del Gonfalone a Roma. Contribu\u00ec anche alla decorazione dell'\"Oratorio del Santissimo Crocifisso\".\nNegli anni 1603-1604 si trasfer\u00ec a Milano dove lavor\u00f2 per Federigo Borromeo realizzando una serie di affreschi che avevano per soggetto la vita di San Carlo Borromeo destinati a varie collocazioni, fra cui l'Almo Collegio Borromeo a Pavia, la collegiata di Arona e il Palazzo Borromeo sull'Isola Bella (Lago Maggiore).\nFu \"principe\" dell'Accademia di San Luca nel 1597."}
{"id": "2150035", "revid": "124808", "url": "https://it.wikipedia.org/wiki?curid=2150035", "title": "Sindrome del golfo", "text": ""}
{"id": "2150036", "revid": "124808", "url": "https://it.wikipedia.org/wiki?curid=2150036", "title": "Sindrome del Golfo", "text": ""}
{"id": "2150038", "revid": "24989", "url": "https://it.wikipedia.org/wiki?curid=2150038", "title": "Fiat Automobiles", "text": ""}
{"id": "2150039", "revid": "91078", "url": "https://it.wikipedia.org/wiki?curid=2150039", "title": "Alfa Romeo Automobiles", "text": ""}
{"id": "2150044", "revid": "91078", "url": "https://it.wikipedia.org/wiki?curid=2150044", "title": "Fiat Light Commercial Vehicles", "text": ""}
{"id": "2150045", "revid": "416264", "url": "https://it.wikipedia.org/wiki?curid=2150045", "title": "Lancia Automobiles", "text": ""}
{"id": "2150050", "revid": "695564", "url": "https://it.wikipedia.org/wiki?curid=2150050", "title": "\u00a1\u00a1\u00a1Bum-ba!!!", "text": "\u00a1\u00a1\u00a1Bum-ba!!! \u00e8 il sesto album in studio dei Tazenda, pubblicato nel 2005 da Tronos.\nIl disco.\nLa grande particolarit\u00e0 di quest'album sta nel fatto che \u00e8 prettamente di genere latino-americano, novit\u00e0 assoluta per i Tazenda, ed \u00e8 cantato per gran parte in lingua spagnola, alternata con il sardo e l'italiano. Viene anche ingaggiato un terzo cantante, Gian Mario Masu, che per\u00f2 finir\u00e0 per cantare solo in \"El comandante\" e \"Sienda e ruinzos\" (canzone ispirata a \"Diamond and Rust\" di Joan Baez), oltre che ai cori aggiuntivi in alcune altre tracce. Masu \u00e8 stato selezionato in un concorso fra giovani voci della Sardegna (durante questo periodo fu considerato di ingaggiare anche il futuro cantante del gruppo Beppe Dettori, che fu inizialmente scartato a favore di Masu poich\u00e9 viveva a Milano). La canzone \"Bandidos\" era gi\u00e0 uscita come singolo 2 anni prima con arrangiamento diverso."}
{"id": "2150054", "revid": "84662872", "url": "https://it.wikipedia.org/wiki?curid=2150054", "title": "Reatinella", "text": "La Reatinella era una piccola campana della Torre del municipio dell'Aquila, cos\u00ec chiamata poich\u00e9 nel 1418 venne trafugata dai reatini uomini de \" La Foresta \"guidati da Marco Salvato , come viene riportato dai registri presenti all'archivio vescovile di Rieti, per essere recuperata dagli aquilani 197 anni pi\u00f9 tardi.\nVeniva utilizzata per assolvere a funzioni civili quali le adunanze dei consigli cittadini, segnare la cessazione della vendita del pesce, dell'apertura e chiusura del mercato, della apertura e chiusura delle porte, ecc..\nLa campana segu\u00ec la sorte di numerose altre campane della citt\u00e0, venendo fusa nel Cinquecento dagli spagnoli al seguito di Don Pedro da Toledo per punire la rivolta della citt\u00e0 e il metallo fu utilizzato per produrre i pezzi di artiglieria per il forte spagnolo. La Reatinella fu fatta cadere dalla torre il 6 febbraio 1545."}
{"id": "2150055", "revid": "306856", "url": "https://it.wikipedia.org/wiki?curid=2150055", "title": "Edward Joseph Dent", "text": "Biografia.\nEdward Dent studi\u00f2 al College di Eton e presso la University of Cambridge, universit\u00e0 presso la quale in seguito divenne professore di musica, dal 1926 al 1941. Fu fondatore e presidente della International Society for Contemporary Music dall'anno di fondazione (1922) sino al 1938. \nGrande appassionato e studioso della musica antica, scrisse un'importante monografia (1905) su Alessandro Scarlatti. Da ricordare anche i suoi testi dedicati a Georg Friedrich H\u00e4ndel (1934), alle origini dell'opera inglese, alle opere di Mozart ed a Ferruccio Busoni (1933). Tra i suoi allievi si pu\u00f2 menzionare il compositore Cecil Armstrong Gibbs."}
{"id": "2150056", "revid": "1185701", "url": "https://it.wikipedia.org/wiki?curid=2150056", "title": "Campionato sudamericano di calcio a 5 Under-20 2008", "text": "Il Campionato sudamericano di calcio a 5 Under-20 2008 (ufficialmente \"Sudamericano de Futsal Sub-20 2008\") \u00e8 la 3\u00aa edizione del torneo. La competizione \u00e8 iniziata il 7 dicembre 2008 per finire il 14 dello stesso mese. La manifestazione ha vissuto anche un certo numero di vicende \"burocratiche\" prima del suo esordio: le nazionali di Messico e Costa Rica sono state invitate successivamente per coprire i buchi lasciati dalla nazionale paraguayana, ritiratasi per problemi economici, e dal Per\u00f9, sospeso dalla FIFA."}
{"id": "2150061", "revid": "767487", "url": "https://it.wikipedia.org/wiki?curid=2150061", "title": "D.H.T.", "text": "I D.H.T. (abbreviazione di Dance.House.Trance) sono un gruppo musicale belga.\nStoria.\nIl gruppo \u00e8 nato nel 2003 dall'unione della cantante Edm\u00e9e Daenen (nata il 25 marzo 1985 a Kortrijk) e del musicista e disc jockey Flor Theeuwes (nato il 28 luglio 1976 a Turnhout). Il loro primo singolo, \"Listen to Your Heart\" (cover di un famoso brano del gruppo pop svedese Roxette), fu pubblicato da Data Records il 30 novembre 2003. Il singolo raggiunse rapidamente la Top 10 in tre paesi (in Francia e Regno Unito al 7\u00ba posto, negli Stati Uniti all'8\u00ba; il duo \u00e8 uno dei pochissimi artisti che abbiano mai raggiunto la top 10 della Billboard Hot 100 con un singolo trance), e negli Stati Uniti si aggiudic\u00f2 anche il disco d'oro. Il secondo singolo, \"My Dream\", fu pubblicato il 13 giugno 2004, e non entr\u00f2 in nessuna classifica estera (nella classifica belga Ultratop 50 arriv\u00f2 comunque al 39\u00ba posto). Dopo una pausa, venne pubblicato il terzo singolo, \"Driver's Seat\" (cover del gruppo rock inglese Sniff 'n' the Tears), il 23 gennaio 2005, e poco dopo il quarto, \"Sun \"teuduh-duh-te-te\"\", l'8 giugno 2005; il primo raggiunse la 33\u00ba posizione nella classifica Ultratop, mentre il secondo non entr\u00f2 neanche in classifica. Il 18 luglio venne pubblicato il primo album del gruppo, \"Listen to Your Heart\", contenente anche i singoli \"Listen to Your Heart\" e \"Driver's Seat\". L'album fu un grande successo, e il 23 gennaio 2006 fu pubblicato l'EP \"Listen to Your Heart - UK Remixes\", contenente quattro remix dell'omonimo brano. Poco dopo, il 1\u00ba febbraio, venne pubblicato il singolo \"Someone\". Questi si rivel\u00f2 il loro singolo meno venduto, non raggiungendo la top 50 nemmeno in Belgio. Le vendite del gruppo si risollevarono col singolo successivo, \"I Go Crazy\" (cover del cantautore statunitense Paul Davis), che raggiunse la 3\u00ba posizione in Belgio; entr\u00f2 anche in alcune classifiche estere, sebbene senza raggiungere posizioni molto elevate (76\u00ba posizione in Francia, 56\u00ba nei Paesi Bassi). Il singolo (pubblicato il 19 marzo) venne poi remixato in cinque nuove verisioni, pubblicate il 22 giugno all'interno dell'EP \"I Go Crazy - The Remixes\". Pochi giorni dopo, il 30 giugno, vennero pubblicati due nuovi album dal duo: \"Listen to Your Heart - Dance\" e \"Listen to Your Heart - Unplugged\". Entrambi gli album contengono gli stessi brani del loro primo album: \"Dance\" in nuove versioni remixate, \"Unplugged\" in versioni soft e acustiche.\nIl 31 luglio 2007, dopo un anno di silenzio, venne pubblicato un nuovo singolo, \"I Miss You\", nella versione apparsa in \"Listen to Your Heart - Unplugged\".\nDopo un altro anno di silenzio, il duo pubblic\u00f2 un altro singolo, \"Heaven Is a Place on Earth\" (cover di Belinda Carlisle), il 14 ottobre 2008."}
{"id": "2150062", "revid": "59645", "url": "https://it.wikipedia.org/wiki?curid=2150062", "title": "Edward Dent", "text": ""}
{"id": "2150079", "revid": "74173", "url": "https://it.wikipedia.org/wiki?curid=2150079", "title": "Le Forche Caudine", "text": "Le Forche Caudine fu un periodico letterario, politico e satirico dell'Ottocento unitario. \nStoria.\nFu fondato dal giornalista, sociologo e deputato Pietro Sbarbaro, professore di economia politica all'Universit\u00e0 di Modena (da qui licenziato per aver preso le difese di due studenti espulsi per essersi iscritti ad un'associazione repubblicana) ed edito da Angelo Sommaruga. Usc\u00ec negli anni 1884 e 1885 come settimanale e poi bisettimanale, arrivando a tirare 150\u00a0000 copie: all'epoca la pi\u00f9 ragguardevole tiratura mai raggiunta in Italia.\nPartito da posizioni di sinistra democratica, organo di denuncia della dilagante corruzione del boom economico edilizio di fine secolo, fin\u00ec su posizioni moraliste denunciando in particolare, con netto anticipo, gli scandali collegati alla Banca Romana. Il giornale si mise in evidenza soprattutto per la perseveranza nella ricerca della verit\u00e0 nel malaffare italiano e per la sua incorruttibilit\u00e0. Attacc\u00f2 duramente deputati \"venderecci\", ministri con \"frasario da libertini\", scrocconi e cortigiani, persino signore presentate come \"sgualdrine\".\nA determinare la fine del giornale fu proprio una clamorosa inchiesta sui sospetti movimenti di denaro intorno alla Banca Romana, scandalo che poi determiner\u00e0 la caduta del governo di Giovanni Giolitti e l'arresto di Costanzo Chauvet, direttore de \"Il Popolo Romano\" e uno dei pi\u00f9 duri oppositori di Sbarbaro. Il giornale, in breve tempo, calamit\u00f2 su di s\u00e9 le accuse dell'intera classe politica, con convergenze tra destra e sinistra. Fu proprio una denuncia per diffamazione, legata alle inchieste sulla Banca Romana, a far finire in carcere il direttore Sbarbaro, che qui mor\u00ec debilitato a soli 55 anni nel 1893.\nLa direzione del periodico fu quindi assunta dall'avvocato e giornalista siciliano Vincenzo Macaluso, noto per una campagna giornalistica contro la tortura del sordomuto Antonio Cappello, avvenuta nell'ospedale militare di Palermo. Ma il clima ormai ostile determin\u00f2 la definitiva cessazione delle pubblicazioni."}
{"id": "2150083", "revid": "1645873", "url": "https://it.wikipedia.org/wiki?curid=2150083", "title": "Kisangani", "text": "Kisangani, precedentemente chiamata Stanleyville o Stanleystad, \u00e8 una citt\u00e0 della Repubblica Democratica del Congo in Africa centrale. Capoluogo della provincia di Tshopo, Kisangani \u00e8 situata nel punto in cui il fiume Lualaba diviene il fiume Congo, a nord delle cascate Boyoma. Kisangani \u00e8 nota come \"Kisangani Boyoma\" e gli abitanti sono detti \"Boyomani\" (\"Boyomais\" in francese). \u00c8 il punto navigabile pi\u00f9 lontano a monte della capitale Kinshasa.\nLa citt\u00e0 \u00e8 dotata di un aeroporto internazionale (Bangoka). Un tratto di ferrovia supera le cascate e porta alla citt\u00e0 di Ubundu, mentre una strada nazionale mette in comunicazione Kisangani con Goma nell'estrema parte orientale del paese e con il Ruanda.\nStoria.\nHenry Morton Stanley fond\u00f2 Stanley Falls Station nel dicembre del 1883, su un'isola del fiume Congo presso l'attuale citt\u00e0 di Kisangani. Vi lasci\u00f2 Mr. Binnie, un ingegnere scozzese, con l'incarico di commerciare con la popolazione locale e di rappresentare lo Stato Libero del Congo. Ben presto gli schiavisti dell'Africa orientale provenienti da Zanzibar (spesso chiamati erroneamente \"arabi\" dagli scrittori europei dell'epoca) raggiunsero Stanley Falls. Si stabilirono relazioni commerciali fra i rappresentanti dello Stato Libero e gli schiavisti e dopo una battaglia Stanley Falls Station fu abbandonata (1887). Nel 1888, una certa forma di governo dello Stato Libero fu ristabilita nominando Tippu Tip, uno dei maggiori trafficanti di schiavi di Zanzibar, governatore del distretto di Stanley Falls district.\nDal dicembre 1960 al gennaio 1962 fu la capitale della Repubblica libera del Congo. Nella seconda met\u00e0 del 1964 i ribelli Simba si impadronirono della citt\u00e0 di Stanleyville e presero pi\u00f9 di 1.600 ostaggi europei. Dopo 111 giorni di negoziazione, gli Stati Uniti e il Belgio nel novembre 1964 lanciarono l'operazione \"Dragon Rouge\" con paracadutisti belgi che occuparono la citt\u00e0, allo scopo di liberare gli ostaggi. Nel 1966 e nel 1967 Kisangani fu teatro degli ammutinamenti dei mercenari europei. Nel 1999 Kisangani assistette ai primi scontri aperti tra forze ugandesi e ruandesi nella Seconda guerra del Congo. I combattimenti avevano per obiettivo il controllo delle miniere d'oro vicino alla citt\u00e0. Nel 2002 fu sottoscritto un accordo di pace, mentre la citt\u00e0 era sotto il controllo delle truppe appoggiate dai ruandesi. \nEconomia.\nSituata a 2000\u00a0km dalla foce del fiume Congo, la citt\u00e0 di Kisangani \u00e8 il punto pi\u00f9 lontano raggiungibile navigando a monte. Kisangani \u00e8 il principale porto interno della nazione dopo Kinshasa, un importante punto di smistamento commerciale per i trasporti fluviali e terrestri e un centro principale per il commercio e la distribuzione nella parte nord-orientale del paese. \u00c8 la capitale commerciale del Congo settentrionale dalla fine dell'800.\nInfrastrutture e trasporti.\nNell'ottobre del 2007 fu proposta la costruzione di una ferrovia fra Kisangani e Kasese nell'Uganda occidentale."}
{"id": "2150090", "revid": "124288433", "url": "https://it.wikipedia.org/wiki?curid=2150090", "title": "Melania la giovane", "text": "Agiografia.\nEra figlia del senatore Valerio Publicola, patrizio romano della \"gens Valeria\", ricchissimo possidente con estese propriet\u00e0 a Roma, in Sicilia, in Spagna, in Gallia, in Aquitania, in Bretagna e in Africa settentrionale. La madre Ceionia Albina apparteneva alla \"gens Ceionia\".\nFu avviata alla fede cristiana dalla nonna paterna, Melania l'anziana, che, dopo la prematura morte del marito, aveva fatto voto di castit\u00e0, donato molti dei suoi beni ai poveri e conduceva vita ascetica a Gerusalemme, dove aveva fondato un monastero femminile.\nAll'et\u00e0 di quattordici anni, il padre, che desiderava avere un erede maschio per tutti i suoi beni, la costrinse a sposare il ricco cugino Valerio Piniano. Melania, che voleva mantenere la sua castit\u00e0, scongiur\u00f2 lo sposo di non consumare il matrimonio. Ma, sotto le pressioni dei parenti e in particolare del padre Publicola, diede alla luce prima una figlia, che mor\u00ec qualche anno dopo, e poi un figlio, che mor\u00ec dopo la nascita. Anche Melania si ammal\u00f2; allora Piniano fece voto che, se fosse guarita, sarebbe vissuto con lei in castit\u00e0.\nMelania guar\u00ec e il voto fu osservato, con grave disappunto di Publicola, che per\u00f2 sul letto di morte, qualche anno dopo, chiese perdono a Melania per aver ostacolato la sua vocazione alla castit\u00e0 e le lasci\u00f2 in eredit\u00e0 tutte le sue ingenti propriet\u00e0.\nNel 406, pare anche in seguito a un sogno che fecero Melania e Piniano (la scalata di un muro molto alto, prima di poter attraversare una porta stretta per entrare nel Regno dei Cieli) e seguendo i consigli della nonna Melania, d'accordo con la madre Albina e con il marito Piniano, Melania decise di abbandonare la sua ricca residenza romana per trasferirsi in una propriet\u00e0 di campagna presso Nola, dove visse con grande austerit\u00e0, dedicandosi all'assistenza dei poveri, dei detenuti e dei derelitti. Attratte dalla sua fama, molte giovani si raccolsero attorno a lei, fondando un centro di vita monastica.\nAttorno al 406-408, all'approssimarsi dei barbari, che gi\u00e0 stavano devastando la Gallia, Melania e Piniano decisero di vendere tutte le loro propriet\u00e0 in Italia per donare tutto ai poveri e ritirarsi in Nordafrica.\nQuesta decisione fu accolta malissimo dai parenti e soprattutto dal fratello di Piniano, Valerio Severo, che cerc\u00f2 in tutti i modi di dissuaderli, ricorrendo anche ai tribunali e suscitando una rivolta dei loro schiavi.\nMelania, per garantirsi una corretta vendita delle propriet\u00e0, chiese anche l'aiuto della suocera dell'imperatore Onorio, Serena, che poi, per questo, sar\u00e0 fatta giustiziare dal Senato come traditrice di Roma. Infatti pare che questa vendita di propriet\u00e0 sia stata cos\u00ec ingente che vi fu una destabilizzazione dell'economia dell'Impero d'Occidente, in un momento critico in cui vi era necessit\u00e0 di risorse monetarie per finanziare gli eserciti e combattere i Goti di Alarico \nComunque del ricavato della vendita delle propriet\u00e0 di Melania beneficiarono in tutto l'impero moltissimi poveri, malati, prigionieri. Moltissimi schiavi furono affrancati e furono aiutate molte chiese e monasteri, in particolare quelli della Palestina, della Siria e dell'Egitto.\nAl momento dell'invasione di Alarico, nel 410, Melania, Piniano, Albina e la nonna Melania fuggirono con una nave diretta in Sicilia, ma per una tempesta dovettero rifugiarsi sull'isola di Lipari, i cui abitanti erano vessati dai pirati che infestavano il Mediterraneo; Melania diede loro una gran quantit\u00e0 di denaro purch\u00e9 lasciassero in pace gli isolani. Poi raggiunsero l'Africa e si stabilirono in una loro propriet\u00e0 in Numidia, a Tagaste, dove conobbero Agostino d'Ippona, con cui stabilirono una stretta amicizia. Melania fond\u00f2 a Tagaste due monasteri per quei suoi schiavi e quelle sue schiave che aveva affrancato e che volevano condurre vita religiosa con lei. \nLa sua vita era interamente dedicata alle preghiere, ai digiuni, alle penitenze e all'assistenza dei poveri.\nNel 417 Melania decise di andare in Palestina assieme al marito e alla madre. A Gerusalemme, dove visse per ventidue anni, continu\u00f2 la sua azione filantropica, donando ai poveri il ricavato della vendita delle propriet\u00e0 spagnole e fond\u00f2 un grande monastero vicino al Monte degli Olivi. Conobbe Sofronio Eusebio Girolamo, di cui divent\u00f2 fedele amica e collaboratrice. And\u00f2 a visitare i Padri del deserto, restando vivamente colpita dalla semplicit\u00e0 della loro vita ascetica. La madre Albina mor\u00ec nel 431.\nNel 436 and\u00f2 a Costantinopoli, al capezzale del ricco zio Rufio Antonio Agrypnio Volusiano, che molto malato accett\u00f2 di farsi battezzare, malgrado la sua fede pagana.\nL'imperatrice Elia Eudocia, in pellegrinaggio a Gerusalemme nel 437, le chiese consiglio per beneficare chiese e monasteri della citt\u00e0 santa.\nNel dicembre 439 Melania, sentendo approssimarsi la morte, and\u00f2 a Betlemme per partecipare alla messa di Natale, chiese le preghiere delle consorelle, le benedisse, chiese loro perdono per la sua severit\u00e0 e spir\u00f2 serenamente il 31 dicembre.\nReperti archeologici correlati a Melania e Piniano.\nNella Pieve di Palazzo Pignano (CR) i restauri del 1963, diretti dall'architetto Giuseppe Ermentini, che hanno recuperato le linee originarie dell'antica pieve, hanno inoltre riportato alla luce le fondazioni, in parte ancora visibili, di un edificio a pianta circolare, risalente al IV secolo, con annesso un fonte battesimale, rinvenuto pi\u00f9 tardi.\nSi tratta di una cappella adiacente ad una grande e prestigiosa villa tardo-romana, della quale si possono ammirare i resti dietro l'attuale pieve, la cui costruzione \u00e8 attribuita dalla tradizione ai due sposi Melania e Piniano, i primi evangelizzatori delle campagne cremasche.\nCulto.\nIl Martirologio romano fissa la memoria liturgica il 31 dicembre.\nMelania \u00e8 stata sempre molto venerata dalla chiesa bizantina, dove sono diffuse le icone che la rappresentano insieme a Albina di Cesarea e Valerio Piniano.\nIl suo culto nella Chiesa cattolica si diffuse a partire dal IX secolo, ma ricevette maggiore impulso a partire dal 1905, quando il cardinale Mariano Rampolla del Tindaro scrisse un'opera sulla sua vita."}
{"id": "2150095", "revid": "599013", "url": "https://it.wikipedia.org/wiki?curid=2150095", "title": "Carlos Caszely", "text": "Biografia.\nSoprannominato \"Rey del metro cuadrado\" (Italiano: \"Re del metro quadro\", Portuguese: \"O Rei do Metro Quadrado\"), per molti anni ha fatto parte della nazionale cilena. Di ruolo centravanti, ha legato il suo nome principalmente al Colo-Colo, giocando anche in Spagna.\nNoto per l'opposizione al regime dittatoriale di Augusto Pinochet, la sua storia \u00e8 raccontata anche nella serie di documentari \"Football Rebels\" condotta dall'ex calciatore \u00c9ric Cantona. Nel 1988 in Cile \u00e8 indetto un referendum popolare per determinare la conferma di Pinochet alla guida del Paese: i sondaggi sono incerti fino a quando Caszely, ancora popolare dopo aver finito l'attivit\u00e0 agonistica, sceglie di schierarsi pubblicamente per il no.\n\u00c8 stato anche il primo calciatore ad aver subito un cartellino rosso nella storia dei Mondiali di calcio: accade durante il Mondiale 1974 in Germania Ovest, dove in una partita con i padroni di casa, commise un grave fallo e l'arbitro turco Do\u011fan Babacan estrasse il cartellino rosso ed espulse il giocatore."}
{"id": "2150105", "revid": "322321", "url": "https://it.wikipedia.org/wiki?curid=2150105", "title": "Giosu\u00e8 Cattarossi", "text": "Biografia.\nNato a Cortale, piccolo borgo in comune di Reana del Rojale, il 23 aprile 1863. Ancora fanciullo, fu emigrante con il padre fornaio nel Salisburghese. Entrato in seminario a Udine, fu ordinato sacerdote il 28 aprile 1888.\nNominato vescovo di Albenga l'11 aprile 1911, il 28 maggio dello stesso anno ricevette l'ordinazione episcopale nella cattedrale di Udine per l'imposizione delle mani dell'arcivescovo Antonio Anastasio Rossi, coconsacranti il vescovo di Padova Luigi Pellizzo e il vescovo di Concordia Francesco Isola.\nNominato vescovo di Feltre e Belluno il 21 novembre 1913, il 26 luglio 1914 prese possesso canonico, in forma solenne, della diocesi di Feltre e l'8 agosto, in forma privata, della diocesi di Belluno.\nNel 1921 fond\u00f2 il \"Bollettino Ecclesiastico Interdiocesano\".\nNel 1935 ordin\u00f2 sacerdote Albino Luciani, il futuro papa Giovanni Paolo I. \nMor\u00ec in vescovado a Belluno il 3 marzo 1944; il rito esequiale si tenne nella cattedrale di Belluno e fu presieduto dal cardinale patriarca di Venezia Adeodato Giovanni Piazza.\nRiposa nella cattedrale di Belluno.\nGenealogia episcopale.\nLa genealogia episcopale \u00e8:"}
{"id": "2150107", "revid": "729019", "url": "https://it.wikipedia.org/wiki?curid=2150107", "title": "Area Vasta Mobilit\u00e0", "text": "AVM (sigla di Area Vasta Mobilit\u00e0), fino al 2009 ATR, era un'azienda di trasporto pubblico operante nella provincia di Forl\u00ec-Cesena.\nStoria.\nProdromi.\nNel 1975 fu fondato il Consorzio ATR col sostegno delle allora amministrazioni provinciali di Ravenna e Forl\u00ec, nonch\u00e9 dei comuni ricompresi nel loro territorio, per l'erogazione dei servizi di linea extraurbani e successivamente di quelli urbani di Forl\u00ec e Cesena.\nNegli anni novanta ATR sub\u00ec un vistoso ridimensionamento territoriale delle sue attivit\u00e0: da un lato, le amministrazioni ravennati scelsero di creare un proprio ente preposto al trasporto pubblico, ATM; dall'altro, la nascita della provincia di Rimini port\u00f2 a sua volta alla cessione delle linee operanti nell'area riminese.\nNel 1995, in occasione del ventennale della fondazione del consorzio, ATR abbandon\u00f2 il suo vecchio logo. Fu l'inizio di un radicale cambiamento organizzativo che culmin\u00f2 nel 1998 con la presentazione delle nuove reti urbane di Forl\u00ec e Cesena (con una revisione dei percorsi e un aumento delle corse) e con la creazione della rete urbana di Cesenatico, volta soprattutto alla gestione dei flussi turistici estivi.\nNel 2001, in ottemperanza alla normativa regionale, ATR \u00e8 stata divisa in due entit\u00e0: da una parte a E-bus s.p.a. resta l'erogazione effettiva del servizio di trasporto; dall'altra ATR diventa Agenzia per la mobilit\u00e0, cio\u00e8 ente responsabile della pianificazione generale della mobilit\u00e0 urbana e dell'assegnazione degli appalti per i servizi previa gara pubblica.\nFondazione della societ\u00e0 e fusione in Start Romagna.\nIl 22 aprile 2009 nasce AVM Area Vasta Mobilit\u00e0 s.p.a. dalla fusione per incorporazione da parte della controllante societ\u00e0 E-bus delle societ\u00e0 Setram e Saces.\nDal 1\u00ba gennaio 2012, infine, si un\u00ec con ATM Ravenna e Tram Servizi Rimini nella nuova societ\u00e0 Start Romagna, dopo che il capitale azionario era stato ceduto a quest'ultima nel 2010."}
{"id": "2150111", "revid": "47767", "url": "https://it.wikipedia.org/wiki?curid=2150111", "title": "Antonio Gentilini", "text": "Biografia.\nNasce a Moimacco da famiglia contadina, secondo di tre fratelli, si dedica sin giovanissimo alla pittura sotto la guida del maestro De Vecchi (esponente dell'Alta Scuola Veneta) ottenendo ottimi risultati. Quindi il periodo di leva, militare ad Aosta e al suo rientro lo zio parroco, don Onorio, lo chiama a decorare la Chiesa di Ciseriis di Tarcento dove, a 22 anni di et\u00e0, dipinge la sua prima grande opera a carattere religioso: una \"Risurrezione\" a soffitto, di ben sette metri per tre. Inizia cos\u00ec la sua strada nella decorazione di chiese, dapprima suggerito e poi raccomandato dalla Commissione d'arte sacra della Curia udinese; nel 1937 Lucilla diventer\u00e0 la sua sposa che lo render\u00e0 padre due volte (Sergio e Lucia).\nNel 1940 e 1941 viene richiamato, \u00e8 inviato prima in Yugoslavia e poi in Albania. Tornato a casa riprende a operare nelle chiese dove lascia decorazioni restauri e affreschi molti dei quali andati perduti a causa del tremendo terremoto del 1976. Dipinge molto sperimentando un'ampia variet\u00e0 di tecniche e di gamme cromatiche, \"scrivendo\" una lunga serie di colorate pagine in un cammino che durer\u00e0 per tutta la vita: una sorta di diario aperto e sincero, con brani intensi ed emozionanti, dettati dalla ricchezza della sua interiorit\u00e0 che ci parlano della sua feconda libert\u00e0: infatti \u00e8 rimasto sempre libero, mai legato ad alcuna moda, per essere sempre e solo se stesso esprimendo con forza e nei toni pi\u00f9 diversi, sentimenti, pensieri, emozioni e gli aspetti genuini e pi\u00f9 caratteristici del suo Friuli.\nNel 1972 \u00e8 stato insignito dell'Onorificenza di Cavaliere della Repubblica Italiana. Muore a Cividale del Friuli nel 1977.\nElenco delle Chiese affrescate in Friuli.\nL'elenco riporta le chiese affrescate da Antonio Gentilini, purtroppo molte di esse sono state lesionate e/o distrutte dal devastante terremoto del 1976 e molte delle sue opere sono andate perdute.\nBibliografia.\nvedi: www.gentiliniantonio.it (visualizzando Vita, Opere e Commenti con relativa ampia Bibliografia e commenti)"}
{"id": "2150113", "revid": "827882", "url": "https://it.wikipedia.org/wiki?curid=2150113", "title": "Jean Paul Belmondo", "text": ""}
{"id": "2150159", "revid": "76963", "url": "https://it.wikipedia.org/wiki?curid=2150159", "title": "Emma Colberti", "text": "Biografia.\nSecondogenita di una famiglia mista, con componenti slave, spagnole e, pi\u00f9 alla lontana, italiane, Marie-Emmanuelle \u00e8 inizialmente affascinata dal circo. Decisa a diventare trapezista, entra ancora bambina nella scuola del circo Gruss, ma a 9 anni dirotta verso il teatro. Durante la sua formazione di attrice, frequenta alcuni rinomati corsi di recitazione: il Cours Simon, poi, a 14 anni, il Cours Florent, infine lo Studio-th\u00e9\u00e2tre d'Asni\u00e8res, prima di iniziare a recitare nella compagnia di Jean-Louis Martin-Barbaz. Nel corso degli anni novanta il baricentro della sua attivit\u00e0 si sposta dal palcoscenico al set e l'attrice acquista una buona notoriet\u00e0 soprattutto grazie ai ruoli da protagonista in alcune serie televisive.\n\u00c8 divorziata e ha un figlio di nome Baptiste, nato il 30 gennaio 1993.\nIn Italia \u00e8 nota soprattutto per la serie di situation comedies \"Appartamento per due\" (titolo originale: \"Jamais deux sans toi...t\"), trasmessa su Italia 1."}
{"id": "2150160", "revid": "991694", "url": "https://it.wikipedia.org/wiki?curid=2150160", "title": "Neuropatie", "text": ""}
{"id": "2150161", "revid": "92920", "url": "https://it.wikipedia.org/wiki?curid=2150161", "title": "Le figure retoriche", "text": "Le figure retoriche \u00e8 un saggio di Bice Mortara Garavelli, docente di grammatica italiana presso l'Universit\u00e0 di Torino, edito da Bompiani.\nCaratteristiche.\nIl libro tratta degli \"effetti speciali\" della lingua, ed \u00e8 pertanto di interesse per chi si occupi di comunicazione. Di facile consultazione, \u00e8 stato predisposto per l'uso scolastico. \nLe figure della retorica sono illustrate attraverso un apparato esemplificativo che si avvale ampiamente di citazioni tratte dalla letteratura, dal giornalismo e dalla pubblicit\u00e0 del periodo 1970-1990.\nStruttura.\nIl volume si articola nei seguenti capitoli: "}
{"id": "2150162", "revid": "1833487", "url": "https://it.wikipedia.org/wiki?curid=2150162", "title": "Nicoletta Elmi", "text": "Biografia.\nFiglia di Mario Elmi, fratello della celebre annunciatrice e conduttrice televisiva Maria Giovanna, inizia il suo percorso artistico come modella bambina per alcune riviste specializzate nel settore. Al termine degli anni sessanta, comincia la sua lunga e intensissima esperienza di attrice bambina che si protrarr\u00e0 fino al 1976. Dopo una brevissima apparizione nel film drammatico \"Le sorelle\" (1969), di Roberto Malenotti, viene scritturata dalla societ\u00e0 di produzione Mondial Te.Fi. per il musicarello \"Il suo nome \u00e8 Donna Rosa\" (1969), diretto da Ettore Maria Fizzarotti e interpretato dal noto duo musicale Al Bano e Romina Power.\nIl film, forte della presenza dei suddetti, ebbe un buon successo ai botteghini, portando la Titanus a distribuirne un seguito, \"Mezzanotte d'amore\" (1970), nel quale ritroviamo sia Fizzarotti che il cast di attori al completo, fra cui la Elmi stessa. Nel 1970 Stefano Vanzina la scrittur\u00f2 per \"Cose di Cosa Nostra\", uscito nel 1971 con la partecipazione di Vittorio De Sica, Aldo Fabrizi e Carlo Giuffr\u00e9. Dopo aver preso parte, seppur per poche inquadrature, all'opera di Luchino Visconti \"Morte a Venezia\" (1971), ed entra nella storia della televisione italiana per alcune serie di caroselli televisivi che reclamizzano la macchina fotografica Polaroid (1969, 1970, 1971, 1972, 1973) e la carne in scatola Simmenthal (1971, 1972).\nLa Elmi viene notata dal regista Mario Bava, il quale la prende con s\u00e9 per \"Reazione a catena (Ecologia del delitto)\" (1971), film thriller che anticipa, di circa dieci anni, alcune tematiche slasher care al cinema di genere d'oltreoceano: in questo caso affiancata da un altro celebre attore-bambino di quegli anni, Renato Cesti\u00e8. Successivamente interpreta il primo ruolo di rilievo in \"Chi l'ha vista morire?\" (1971), diretto da Aldo Lado. La Elmi convince appieno Mario Bava, il quale la richiama per il successivo \"Gli orrori del castello di Norimberga\" (1972). Dopo una breve parentesi nel genere western con il misconosciuto \"Sotto a chi tocca!\" (1972), di Gianfranco Parolini, e nel grottesco con \"Io e lui\" (1973), di Luciano Salce, la Elmi ritorna all'horror/thriller con \"Il mostro \u00e8 in tavola... barone Frankenstein\" (1973), prima pellicola girata in Italia dallo statunitense Paul Morrissey, trovandosi, in seguito, a interpretare personaggi di maggior rilievo per le pellicole \"Le orme\" (1974), di Luigi Bazzoni, e \"Il medaglione insanguinato (Perch\u00e9?!)\" (1975), di Massimo Dallamano.\nLa consacrazione giunge proprio nel 1975, anno di uscita del film \"Profondo rosso\", di Dario Argento, opera per la quale la Elmi torna al ruolo sfuggevole che Mario Bava le assegn\u00f2 a inizio carriera. Grazie alla partecipazione a tutte queste pellicole dell'orrore ed in virt\u00f9 della sua giovane et\u00e0, la Elmi venne all'epoca soprannominata \"la Linda Blair italiana\". L'esperienza di attrice bambina si chiude con la partecipazione al film storico \"La linea del fiume\" (1976), di Aldo Scavarda, assieme a Claudia Vegliante. Abbandonate momentaneamente le scene, Nicoletta Elmi tenta la carriera sportiva nella pallavolo. Nel 1984 per\u00f2 fa ritorno sugli schermi con le commedie \"Amarsi un po'...\", diretta da Carlo Vanzina, e \"Windsurf - Il vento nelle mani\", opera prima del figlio e fratello d'arte Claudio Risi.\nL'anno successivo, viene nuovamente ingaggiata da Dario Argento, in questo caso in veste di produttore, per partecipare al suo ultimo film horror, \"D\u00e8moni\" (1985), diretto da Lamberto Bava, quest'ultimo gi\u00e0 incontrato durante il periodo di collaborazione con il padre Mario. A ridosso della seconda met\u00e0 degli anni ottanta, Carlo ed Enrico Vanzina le propongono il ruolo che la render\u00e0 nota al grande pubblico, ossia quello di Benedetta Valentini, l'intellettuale \"dark\" de \"I ragazzi della 3 C\" (1987): diretta da Claudio Risi, la serie TV suddetta ottiene, ben presto, un grande successo di ascolti, convincendo i Vanzina a trarne una seconda stagione, trasmessa l'anno seguente. La terza e ultima stagione prodotta da Claudio Bonivento, vede la dipartita di molti attori, tra i quali la stessa Elmi.\nVita privata.\nAgli inizi degli anni novanta Nicoletta Elmi abbandona, in via definitiva, la carriera professionale di attrice, trasferendosi a Milano e specializzandosi come logopedista; poco dopo adotta tre bambini colombiani."}
{"id": "2150164", "revid": "647919", "url": "https://it.wikipedia.org/wiki?curid=2150164", "title": "Bahrain International Airport", "text": ""}
{"id": "2150165", "revid": "267975", "url": "https://it.wikipedia.org/wiki?curid=2150165", "title": "Diocesi di Tolemaide di Fenicia", "text": "La diocesi di Tolemaide di Fenicia () \u00e8 una sede soppressa e sede titolare della Chiesa cattolica.\nNel corso della sua lunghissima storia, la citt\u00e0 assunse nomi diversi: Accho in epoca biblica, Tolemaide in epoca ellenistica, romana e bizantina, San Giovanni d'Acri nel Medioevo. Corrisponde all'odierna citt\u00e0 israeliana di Acri.\nStoria.\nTolemaide di Fenicia \u00e8 stata una sede episcopale della provincia romana della Fenicia Prima, nella diocesi civile di Oriente. Faceva parte del patriarcato di Antiochia ed era suffraganea dell'arcidiocesi di Tiro, come attestato da una \"Notitia Episcopatuum\" del VI secolo.\nL'introduzione del cristianesimo a Tolemaide risale all'epoca apostolica. L'apostolo san Paolo, di ritorno dal suo viaggio in Macedonia, in Acaia e in Asia, sbarc\u00f2 a Tiro e da l\u00ec raggiunse Tolemaide, dove rest\u00f2 alcuni giorni con la locale comunit\u00e0 cristiana ().\nIl primo vescovo conosciuto \u00e8 Claro, che verso il 190 partecip\u00f2 ad un concilio che vide riuniti alcuni vescovi di Fenicia e di Palestina per trattare la questione della data della festa pasquale. Bisogna per\u00f2 risalire al IV secolo per ritrovare il successivo vescovo, Enea, che prese parte al primo concilio di Nicea nel 325 e al sinodo celebrato ad Antiochia nel 341. Nectabo fu tra i padri del primo concilio ecumenico di Costantinopoli nel 381. Tra IV e V secolo visse il vescovo Antioco, avversario di Giovanni Crisostomo. Elladio partecip\u00f2 al concilio di Efeso nel 431. Paolo prese parte al concilio indetto ad Antiochia del 445 per giudicare l'operato di Atanasio di Perre e al concilio di Calcedonia del 451. Nel 518 il vescovo Giovanni sottoscrisse una lettera sinodale contro Severo di Antiochia e il partito monofisita. Infine, ultimo vescovo conosciuto \u00e8 Giorgio, che partecip\u00f2 al secondo concilio di Costantinopoli del 553. La sigillografia ha restituito il nome del vescovo Giovanni, il cui sigillo \u00e8 datato all'XI secolo, indizio che in quest'epoca esisteva ancora una sede greca nella citt\u00e0.\nCon la conquista dei Crociati nel XII secolo, la citt\u00e0, chiamata San Giovanni d'Acri, entr\u00f2 a far parte del regno di Gerusalemme e contestualmente venne eretta una diocesi di rito latino, con sede nella cattedrale della Santa Croce. Contro la prassi e la tradizione ecclesiastica orientale, i Crociati sottrassero la diocesi, assieme ad altre della Fenicia meridionale, al patriarcato di Antiochia, per sottometterla a quello di Gerusalemme.\nDopo la caduta di Gerusalemme nel 1187, la sede del patriarca fu trasferita momentaneamente a Tiro e poi a San Giovanni d'Acri nel 1191; il patriarca torn\u00f2 a Gerusalemme nel 1229, quando la citt\u00e0 fu restituita ai Crociati, poi di nuovo a San Giovanni d'Acri nel 1244. San Giovanni d'Acri ebbe un suo vescovo fino al 1263, quando i patriarchi di Gerusalemme la ressero in amministrazione fino alla caduta della citt\u00e0 in mano ai musulmani nel 1291. Il pi\u00f9 noto vescovo di San Giovanni d'Acri fu il cronachista Jacques de Vitry.\nDal XIV secolo Tolemaide di Fenicia \u00e8 annoverata tra le sedi vescovili titolari della Chiesa cattolica; fino a met\u00e0 dell'Ottocento essa aveva il nome \"Aconensis\" o \"Acconensis\". La sede \u00e8 vacante dal 12 settembre 1988. "}
{"id": "2150173", "revid": "1543377", "url": "https://it.wikipedia.org/wiki?curid=2150173", "title": "Campionato sudamericano di calcio a 5 Under-20 2004", "text": "Il Campionato sudamericano di calcio a 5 Under-20 2004 (ufficialmente \"Sudamericano de Futsal Sub-20 2004\") \u00e8 la 1\u00aa edizione del torneo. La competizione \u00e8 iniziata il 14 giugno 2004 per finire il 20 dello stesso mese.\nCampione.\nCampione del Sud America 2004\nBRASILE(1\u00ba titolo)"}
{"id": "2150175", "revid": "76963", "url": "https://it.wikipedia.org/wiki?curid=2150175", "title": "Sheryl Lee", "text": "Biografia.\nFiglia di un architetto e di un'artista, Sheryl Lee nasce in Germania e cresce a Boulder, in Colorado, dove si diploma nel 1985 presso la \"Fairview High School\". Da bambina ha il sogno di diventare una ballerina, ma \u00e8 costretta ad accantonare il progetto a causa di una frattura al ginocchio. Decide cos\u00ec di tentare la strada della recitazione, prima frequentando tre diverse scuole d'arte e poi spostandosi per motivi di lavoro a Seattle.\n\u00c8 proprio nella citt\u00e0 dello stato di Washington che incontra David Lynch, il quale nel 1990 le offre il ruolo di Laura Palmer ne \"I segreti di Twin Peaks\", telefilm dal successo mondiale, che nel 1992 d\u00e0 vita al prequel \"Fuoco cammina con me\", film della durata di 145 minuti che racconta gli ultimi sette giorni di vita di Laura Palmer. Tra i due artisti nasce un'ottima intesa professionale tanto che il regista, grazie a una scena nel telefilm in cui l'attrice si diverte a ballare mentre fa un pic-nic con l'amica Donna (Lara Flynn Boyle), decide di creare per lei il personaggio di Maddy Ferguson (la cugina mora di Laura).\nMentre \u00e8 impegnata nelle riprese del telefilm, lavora con Lynch anche a un progetto cinematografico, interpretando il ruolo della strega buona in \"Cuore selvaggio\" (1990). Nel 1992, affiancata da Al Pacino, porta in scena a Broadway l'opera di Oscar Wilde \"Salom\u00e8\". Nel 1993 veste i panni di Astrid Kirchherr nel film \"Backbeat - Tutti hanno bisogno d'amore\"; successivamente recita al fianco di Terence Stamp in \"Al di l\u00e0 del desiderio\" (1997). Nel 1998, diretta da John Carpenter, interpreta il ruolo di una prostituta vampirizzata in \"Vampires\".\nNel 2004 viene scelta per interpretare il ruolo di Mary-Alice Young in \"Desperate Housewives\", ma dopo la registrazione della puntata pilota viene sostituita da Brenda Strong. I suoi ultimi successi sono comunque legati alla televisione. Tra il 2005 e il 2006 partecipa a diversi episodi di \"One Tree Hill\". Nel periodo 2007-2009 interpreta Andrea nella serie tv \"Dirty Sexy Money\". Nel 2010 ritorna al cinema d'autore interpretando il ruolo di April in \"Un gelido inverno\". Parallelamente, affiancata dai colleghi Sherilyn Fenn, Dana Ashbrook e Ray Wise, tributa un omaggio a \"Twin Peaks\" nell'episodio numero dodici della quinta stagione di \"Psych\". Nel 2011 \u00e8 in concorso alla Mostra di Venezia con il film \"Le paludi della morte\".\nVita privata.\nDopo aver avuto una breve relazione con l'attore David Duchovny, sposa il musicista Jesse Diamond, figlio di Neil: dalla loro unione nasce un figlio, Elijah. Sheryl Lee \u00e8 anche un membro attivo della PETA, associazione che lotta contro il maltrattamento degli animali.\nFilmografia.\nTelevisione.\nHa anche partecipato a un episodio pilota di un telefilm che non ebbe mai seguito: \"Manchild\" (2007).\nDoppiatrici italiane.\nNelle versioni in lingua italiana dei suoi lavori, Sheryl Lee \u00e8 stata doppiata da:"}
{"id": "2150178", "revid": "118731946", "url": "https://it.wikipedia.org/wiki?curid=2150178", "title": "Italiano antico e nuovo", "text": "Italiano antico e nuovo \u00e8 un saggio di Gian Luigi Beccaria, docente di Storia della lingua italiana all'Universit\u00e0 di Torino, edito dalla Garzanti.\nCaratteristiche.\nSi tratta di uno dei libri pi\u00f9 noti del professor Beccaria, tra i massimi critici letterari e studiosi di Linguistica italiani.\nNel libro (401 pagine), di piacevole lettura, si parla poco di scrittori e poeti, e molto della nostra lingua parlata. Il testo \nNell'introduzione, l'autore scrive: \nNonostante la materia sia complessa e l'esemplificazione richieda lunghe elencazioni, la lettura \u00e8 sempre scorrevole, e spesso divertente: \nStruttura.\nIl libro \u00e8 suddiviso in dieci capitoli:\nIl volume \u00e8 arricchito da tre ampi indici (dei nomi, degli argomenti, e glossario), che facilitano la consultazione."}
{"id": "2150183", "revid": "547992", "url": "https://it.wikipedia.org/wiki?curid=2150183", "title": "Corinne Cl\u00e9ry", "text": "Inizialmente ha usato lo pseudonimo Corinne Piccoli.\nBiografia.\nCinema.\nIl suo primo film di successo \u00e8 stato \"Histoire d'O\", film erotico del 1975. Una delle parti per cui viene ricordata maggiormente all'estero \u00e8 la Bond girl Corinne Dufour nel film di James Bond \"Agente 007 - Moonraker - Operazione spazio\" (1979). Successivamente la gran parte della sua carriera cinematografica si \u00e8 svolta in Italia, lavorando per lo pi\u00f9 in film erotici e commedie, al servizio di registi quali: Sergio Corbucci, Salvatore Samperi, Pasquale Festa Campanile, Carlo Vanzina, Carlo Lizzani, Giorgio Capitani, Lucio Fulci e molti altri.\nTelevisione.\nDal 1974 al 1976 partecip\u00f2 alla rubrica pubblicitaria televisiva di Rai 1, \"Carosello\", insieme a Yul Brinner e Gigi Bonos, pubblicizzando il brandy Ren\u00e9 Briand.\nNegli anni ottanta \u00e8 stata protagonista di diversi sceneggiati, fra cui \"Benedetta &amp; Company\" (1983), \"Disperatamente Giulia\" (1989) e \"Vita coi figli\" (1990). Nel 2006 e nel 2007 \u00e8 protagonista nella fiction e poi soap opera di Rai 1 \"Incantesimo 8-9\" con il ruolo di Viola Dess\u00ec, madre di Aldo Dess\u00ec, interpretato da Paolo Romano. Nel dicembre 1983 ha presentato per Rai 1 con Sammy Barbot il programma settimanale \"Forte Fortissimo TV Top\", su testi di Marco Di Tillo e Annabella Cerliani.\nNel gennaio 2009 ha partecipato come concorrente al reality show di Rai 1 \"Ballando con le stelle\", in coppia con il ballerino Chuck Danza; la coppia \u00e8 stata eliminata al termine della prima puntata. Nel settembre 2013 ha partecipato come concorrente alla seconda edizione del reality di Rai 2 \"Pechino Express\" con l'attore Angelo Costabile, suo compagno. I due sono stati eliminati al termine della quinta puntata.\nDall'ottobre 2017 partecipa come concorrente alla seconda edizione del reality di Canale 5 \"Grande Fratello VIP\", entrando in gara durante la sesta puntata e venendo eliminata nel corso della nona puntata con il 41% dei voti contro Raffaello Tonon e A\u00edda Y\u00e9spica.\nIl 19 marzo 2021 partecipa a una puntata del gioco televisivo \"Soliti ignoti\", condotto da Amadeus su Rai 1, vincendo la cifra di 20.400 euro da devolvere all'Istituto Spallanzani di Roma.\nTeatro.\nNel 2004 \u00e8 in teatro con Pier Maria Cecchini nella commedia \"Casina\". Tra il 2006 e il 2015 prende parte a diverse rappresentazioni teatrali come \"C'\u00e8 un uomo nudo in casa\", \"Otto donne e un mistero\" e \"Tre donne in cerca di guai\".\nVita privata.\nNel 1967, all'et\u00e0 di 17 anni, si \u00e8 sposata con Hubert Wayaffe. Dall'unione \u00e8 nato Alexandre, unico figlio dell'attrice. La Cl\u00e9ry ha poi sposato nel 2004 l'arredatore Beppe Ercole, ex marito di Serena Grandi. La coppia \u00e8 rimasta insieme fino alla morte dell'uomo, avvenuta nel 2010.\nNel 2017 l'attrice risultava legata sentimentalmente ad Angelo Costabile, da cui poi si \u00e8 separata."}
{"id": "2150186", "revid": "767487", "url": "https://it.wikipedia.org/wiki?curid=2150186", "title": "Ghiacciaio d'Argentiere", "text": "Il ghiacciaio d'Argentiere (in francese \"glacier d'Argenti\u00e8re\") \u00e8 un ghiacciaio delle Alpi del Monte Bianco che si trova sul versante francese delle medesime. Interessa il dipartimento dell'Alta Savoia ed il comune di Chamonix.\nCaratteristiche.\nIl ghiacciaio prende forma ad un'altezza di circa 3.000 metri in un circo glaciale dominato dal mont Dolent (3.820\u00a0m) e dall'aiguille de Triolet (3.874\u00a0m). Il rifugio d'Argenti\u00e8re (2.771\u00a0m) si trova al centro di questo circo glaciale. Pi\u00f9 a valle il ghiacciaio \u00e8 dominato da alte vette: Les Droites (4.000\u00a0m), la Grande Rocheuse (4.102\u00a0m), l'aiguille Verte (4.122\u00a0m) e l'aiguille d'Argentiere (3.902\u00a0m).\nLa lingua terminale del ghiacciaio domina dall'alto la localit\u00e0 Argenti\u00e8re nel comune di Chamonix."}
{"id": "2150187", "revid": "666668", "url": "https://it.wikipedia.org/wiki?curid=2150187", "title": "Campionato sudamericano di calcio a 5 Under-20 2006", "text": "Il Campionato sudamericano di calcio a 5 Under-20 2006 (ufficialmente \"Sudamericano de Futsal Sub-20 2006\") \u00e8 la 2\u00aa edizione del torneo. La competizione \u00e8 iniziata il 22 ottobre 2006 per finire il 29 dello stesso mese.\nCampione.\nCampione del Sud America 2006\nBRASILE(2\u00ba titolo)"}
{"id": "2150188", "revid": "205250", "url": "https://it.wikipedia.org/wiki?curid=2150188", "title": "Renato Cesti\u00e8", "text": "Biografia.\nA soli 8 anni debutta al cinema con il film thriller/horror \"Reazione a catena\" (1971) di Mario Bava, a cui segue un'altra pellicola dello stesso genere: \"Il diavolo nel cervello\" di Sergio Sollima (1972). Da bambino recita in fotoromanzi e in film come il western comico di successo \"Si pu\u00f2 fare... amigo\" (1972) di Maurizio Lucidi, interpretato accanto a Bud Spencer e Jack Palance.\nMa Renato Cesti\u00e8 \u00e8 ricordato soprattutto per i ruoli di piccolo sfortunato protagonista di varie pellicole drammatiche del cosiddetto filone \"Lacrima-movie\", di grande successo negli anni settanta anche a livello internazionale, come \"Cuore\" (1973) di Romano Scavolini, \"L'albero dalle foglie rosa\" (1974) di Armando Nannuzzi, \"Il venditore di palloncini\" (1974) di Mario Gariazzo, \"L'ultima neve di primavera\" (1973), il suo film pi\u00f9 celebre, e \"Bianchi cavalli d'agosto\" (1975) di Raimondo Del Balzo.\nRecit\u00f2 anche nello sceneggiato TV \"La vita di Leonardo da Vinci\" diretto da Renato Castellani e trasmesso dalla Rai sul Programma Nazionale (l'odierna Rai 1). Altre pellicole cinematografiche di successo in cui recit\u00f2 furono i thriller/horror \"I corpi presentano tracce di violenza carnale\" (1973) di Sergio Martino e \"Nero veneziano\" (1978) di Ugo Liberatore, l'avventuroso \"Il ritorno di Zanna Bianca\" (1974) di Lucio Fulci con Franco Nero e Virna Lisi, e il western \"Giubbe rosse\" (1975) di Joe D'Amato, con Fabio Testi.\nSegu\u00ec un periodo scarsamente produttivo, ma alla fine degli anni ottanta torn\u00f2 alla ribalta interpretando per tre stagioni il ruolo di Massimo Conti nella popolare serie televisiva di Italia 1 \"I ragazzi della 3\u00aa C\" (1987-1989). Verso la met\u00e0 degli anni novanta abbandon\u00f2 definitivamente il mondo dello spettacolo per dedicarsi alla gestione di una palestra di Roma. Il 23 marzo 2014 ha partecipato come concorrente a una puntata domenicale del quiz televisivo di Canale 5 \"Avanti un altro!\" condotto da Paolo Bonolis.\nVita privata.\nDivorziato, ha un figlio, diventato a sua volta attore.\nDoppiatori.\nRenato Cesti\u00e9 da bambino \u00e8 stato quasi sempre doppiato; a prestargli voce sono state soprattutto Emanuela Rossi e Nella Gambini."}
{"id": "2150189", "revid": "24443", "url": "https://it.wikipedia.org/wiki?curid=2150189", "title": "Ghiacciaio d'Argenti\u00e8re", "text": ""}
{"id": "2150190", "revid": "39884", "url": "https://it.wikipedia.org/wiki?curid=2150190", "title": "Giornale Le Forche Caudine", "text": ""}
{"id": "2150192", "revid": "767487", "url": "https://it.wikipedia.org/wiki?curid=2150192", "title": "Aba\u00fajk\u00e9r", "text": "Aba\u00fajk\u00e9r \u00e8 un comune dell'Ungheria di 656 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2150198", "revid": "729019", "url": "https://it.wikipedia.org/wiki?curid=2150198", "title": "Aba\u00fajlak", "text": "Aba\u00fajlak \u00e8 un comune dell'Ungheria di 110 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2150200", "revid": "729019", "url": "https://it.wikipedia.org/wiki?curid=2150200", "title": "Aba\u00fajszolnok", "text": "Aba\u00fajszolnok \u00e8 un comune dell'Ungheria di 156 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2150205", "revid": "216538", "url": "https://it.wikipedia.org/wiki?curid=2150205", "title": "Centurione romano", "text": ""}
{"id": "2150206", "revid": "72396", "url": "https://it.wikipedia.org/wiki?curid=2150206", "title": "Ronaldo Lu\u00eds Naz\u00e1rio de Lima", "text": ""}
{"id": "2150210", "revid": "110157", "url": "https://it.wikipedia.org/wiki?curid=2150210", "title": "Aba\u00fajsz\u00e1nt\u00f3", "text": "Aba\u00fajsz\u00e1nt\u00f3 \u00e8 una citt\u00e0 dell'Ungheria di 3.407 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n.\nQua nacque l'esperantista K\u00e1lm\u00e1n Kalocsay. "}
{"id": "2150211", "revid": "72396", "url": "https://it.wikipedia.org/wiki?curid=2150211", "title": "Ricardo Izecson dos Santos Leite", "text": ""}
{"id": "2150213", "revid": "287204", "url": "https://it.wikipedia.org/wiki?curid=2150213", "title": "Aba\u00fajv\u00e1r", "text": "Aba\u00fajv\u00e1r \u00e8 un comune dell'Ungheria di 330 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n.\nStoria.\nNell'XI secolo il comune apparteneva alla famiglia Aba, una delle pi\u00f9 importanti dell'epoca ed \u00e8 menzionato per la prima volta nel 1046, quando il Re Samuel Aba costru\u00ec un castello, presumibilmente sulle rovine di uno precedentemente edificato. La traduzione del nome del comune \u00e8 infatti \"Il nuovo castello di Aba\", castello che oggigiorno non esiste pi\u00f9.\nDurante il Medio Evo era situato nei pressi di una grande via di comunicazione con la Polonia, con la quale era confinante."}
{"id": "2150214", "revid": "1318658", "url": "https://it.wikipedia.org/wiki?curid=2150214", "title": "Stazioni della RER d'\u00cele-de-France", "text": "Di seguito sono elencate le stazioni della R\u00e9seau express r\u00e9gional dell'\u00cele-de-France, suddivise per linea d'esercizio.\nLinea C.\nLa stazione di Mass\u00e9na, situata nei pressi di boulevard Mass\u00e9na, \u00e8 stata chiusa nel dicembre 2000. \u00c8 stata sostituita dalla stazione Biblioth\u00e8que Fran\u00e7ois Mitterrand."}
{"id": "2150215", "revid": "1543377", "url": "https://it.wikipedia.org/wiki?curid=2150215", "title": "Movimento v\u00f6lkisch", "text": "Il movimento v\u00f6lkisch \u00e8 un'interpretazione tedesca del movimento populista, con un accento romantico sul folclore. Il termine \"v\u00f6lkisch\", che significa \"etnico\", deriva dalla parola tedesca \"Volk\" (che ha la stessa radice di \"volgo\" e dell'inglese \"folk\"), corrispondente all'italiano \"popolo\", con connotazioni in tedesco di \"folclorico\" e \"folcloristico\". Secondo lo storico James Webb, la parola ha anche \"connotazioni di 'nazione', 'razza' e 'trib\u00f9', ...\".\nContenuti.\nL'idea fondamentale intorno a cui ruotava il movimento \"v\u00f6lkisch\" era il \"Volkstum\".\nIl movimento \"v\u00f6lkisch\" non era un movimento unificato, ma \"un calderone di credenze, paure e speranze che trovavano espressione in vari movimenti e spesso erano articolate con un tono emotivo\", osservava Petteri Pietik\u00e4inen nel rintracciare le influenze \"v\u00f6lkisch\" su Carl Gustav Jung. Il movimento \"v\u00f6lkisch\" fu \"probabilmente il gruppo pi\u00f9 grande\" della Rivoluzione conservatrice in Germania ma, come i termini conservatore-rivoluzionario e fascista, \"v\u00f6lkisch\" \u00e8 un termine polisemico: in senso stretto pu\u00f2 essere usato per designare solo gruppi che considerano gli esseri umani essenzialmente preformati dal punto di vista genetico, che cio\u00e8 hanno un carattere ereditario.\nOrigini nel XIX secolo.\nIl movimento \"v\u00f6lkisch\" trova le sue origini nel nazionalismo romantico, nei primi romantici come Johann Gottlieb Fichte e nei suoi \"Discorsi alla nazione tedesca\", pubblicati durante le guerre napoleoniche, dal 1808 in poi, in particolare nell'ottavo discorso, intitolato \u201cChe cos'\u00e8 un \"Volk,\" nel senso pi\u00f9 alto del termine, e che cos'\u00e8 l'amore per la patria?\". Alla domanda \"che cosa pu\u00f2 giustificare la lotta dell'individuo nobile e il suo credere nell'eternit\u00e0 e nell'immortalit\u00e0 della sua opera\", Fichte rispondeva che poteva essere solo quella \"particolare natura spirituale dell'ambiente umano da cui l'individuo nobile, con tutto il suo pensiero e tutta la sua azione... \u00e8 sorto, cio\u00e8 dal popolo da cui discende e da cui \u00e8 stato formato e trasformato in ci\u00f2 che lui \u00e8\" .\nIl movimento combinava l'interesse sentimentale patriottico per il folklore tedesco e la storia locale e un populismo anti-urbano di \"ritorno alla terra\", con molti paralleli negli scritti di William Morris. \"In parte questa ideologia era una rivolta contro la modernit\u00e0\", osserv\u00f2 A. J. Nicholls. Era il sogno di una vita autosufficiente in un rapporto mistico con la terra; era una reazione all'alienazione culturale della Rivoluzione Industriale e al liberalismo \"progressista\" della fine del XIX secolo e alla sua banalit\u00e0 materialista urbana. Simili sentimenti furono espressi negli USA durante gli anni '30 dagli scrittori del gruppo Southern Agrarians.\nInoltre il movimento \"v\u00f6lkisch\", nella sua evoluzione, a volte combin\u00f2 gli aspetti arcani ed esoterici dell'occultismo folclorico con l'\"adorazione razziale\" e, in alcuni circoli, un tipo di antisemitismo collegato al nazionalismo etnico. Le idee dei movimenti \"v\u00f6lkisch\" includevano anche principi anticomunisti, anti-immigrazione, anti-capitalisti e anti-parlamentari. Le idee \"v\u00f6lkisch\" della \"comunit\u00e0 nazionale\" (\"Volksgemeinschaft\") arrivarono a escludere sempre di pi\u00f9 gli ebrei.\nPrima e dopo la Prima Guerra mondiale.\nMolti movimenti populisti \"v\u00f6lkisch\" che si erano sviluppati alla fine del XIX secolo nell'Impero tedesco, sotto la spinta del Nazionalismo romantico, furono riorganizzati lungo linee propagandistiche dopo la sconfitta tedesca nella Prima guerra mondiale, mentre la parola \"popolo\" (\"Volk\") diventava sempre pi\u00f9 politicizzata e usata come bandiera di nuove forme di nazionalismo etnico.\nEppure allo stesso tempo, anche il termine \"Volk\" era usato dai partiti socialisti internazionali nelle terre tedesche come sinonimo di proletariato. Il movimento \"V\u00f6lkisch\" era una forza presente anche in Austria. Infatti la stampa politica di sinistra popolarizzava la cultura folk, come la musica folk, la scrittura gotica, le rune, i miti e le leggende medioevali, proprio come la sinistra americana popolarizzava i canti folk, le ballate e l'agricoltura organica negli anni '60.\nDa sinistra, elementi della cultura folk si diffusero nei partiti delle classi medie. Ma mentre tra la sinistra \"Volk\" poteva significare \"proletariato\", nel centro e a destra significava pi\u00f9 specificamente \"razza\". Anche se il principale interesse del movimento mistico tedesco era un \"revival\" delle tradizioni, dei monumenti e dei costumi pagani indigeni (spesso inserite nel contesto di un semi-esoterismo), una marcata preoccupazione per la purezza della razza cominci\u00f2 a dare origine a derivati pi\u00f9 orientati politicamente come il Germanenorden. Quest'ultimo era una societ\u00e0 segreta (fondata a Berlino nel 1912) che richiedeva ai suoi candidati di provare di non avere sangue \"non-ariano\" e imponeva a ciascuno di essi la promessa di conservare la purezza del proprio ceppo con il matrimonio. Gruppi locali della setta si incontravano per celebrare il solstizio d'estate, un'importante festivit\u00e0 neopagana nei circoli \"v\u00f6lkisch\" e poi nella Germania nazista, e pi\u00f9 regolarmente per leggere le Edda (la pi\u00f9 antica produzione letteraria germanica) e i mistici renani. Questo ramo del movimento \"v\u00f6lkisch\" divent\u00f2 rapidamente un sentimento iper-nazionalista e si alle\u00f2 con l'antisemitismo, in quel periodo in ascesa in tutto il mondo occidentale.\nGeorge Mosse identific\u00f2 alcuni di canali pi\u00f9 \"rispettabili\" e centristi attraverso i quali scorrevano queste sensibilit\u00e0: testi scolastici che trasmettevano una visione romantica di un passato germanico \"puro\", il Movimento della Giovent\u00f9 Tedesca di ispirazione naturalistica (Die deutsche Jugendbewegung) e i romanzi con un eroe spietato idealmente \"v\u00f6lkisch\", come \"Der Wehrwolf\" di Hermann L\u00f6ns (1910).\nUn altro movimento \"v\u00f6lkisch\" della stessa epoca era il \"Tatkreis\".\nNon tutte le societ\u00e0 v\u00f6lkisch connesse al nazionalismo romantico erano in Germania. La comunit\u00e0 di Monte Verit\u00e0 che sorse nel 1900 ad Ascona, Svizzera, \u00e8 descritta dal critico d'arte svizzero Harald Szeemann come \"l'avamposto pi\u00f9 meridionale di una estesa riforma nordica dello stile di vita, cio\u00e8 un movimento alternativo\". La comunit\u00e0 abbracciava ideali quali anarchismo, anarco-comunismo e varie forme di boh\u00e8me artistica e neopaganesimo.\nConnessione con il Nazismo.\nLe ideologie \"v\u00f6lkisch\" influenzarono lo sviluppo del Nazismo. Infatti Joseph Goebbels al Raduno di Norimberga del 1927 afferm\u00f2 pubblicamente che se il movimento populista (\"v\u00f6lkisch\") avesse capito il potere e come portare migliaia di persone sulle strade, sarebbe arrivato al potere il 9 novembre 1918 (fallita rivoluzione comunista, fine della monarchia tedesca). Adolf Hitler scrisse nel \"Mein Kampf\": \"Le idee fondamentali del movimento nazionalsocialista sono populiste (\"v\u00f6lkisch\") e le idee populiste (\"v\u00f6lkisch\") sono nazionalsocialiste\". La pseudo-scienza razziale nazista fu tradotta in termini \"V\u00f6lkisch\" quando Eugen Fischer occup\u00f2 il vuoto lasciato dagli studiosi che si ritirarono dall'Universit\u00e0 di Berlino nel 1933 e in veste di rettore nazista pronunci\u00f2 il suo discorso inaugurale, \"La genesi dello stato V\u00f6lkisch alla luce della biologia\" (29 luglio 1933).\nMa questo legame tra movimento v\u00f6lkisch e nazismo pu\u00f2 essere sopravvalutato. Secondo Nicholas Goodrick-Clarke, \u00e8 sorta una mitologia immaginativa intorno alla supposta influenza, all'interno del partito nazista, di un gruppo \"v\u00f6lkisch\", la \"Thule-Gesellschaft\" (Societ\u00e0 Thule), che fu fondata il 17 agosto 1918 da Rudolf von Sebottendorff. Il suo nome originario era \"Studiengruppe f\u00fcr Germanisches Altertum\" (Gruppo di Studio per l'Antichit\u00e0 Germanica), ma cominci\u00f2 subito a fare propaganda anti-repubblicana e antisemitica. Nel gennaio del 1919 la Societ\u00e0 Thule fu strumentale alla fondazione del \"Deutsche Arbeiter-Partei\" (Partito dei Lavoratori Tedeschi), che pi\u00f9 tardi divent\u00f2 il NSDAP (Partito Nazional-Socialista). Inoltre il \"M\u00fcnchener Beobachter\" (\"Osservatore di Monaco\"), che apparteneva a Rudolf von Sebottendorff, era l'organo di stampa di un altro piccolo partito nazionalista e divent\u00f2 in seguito il \"V\u00f6lkischer Beobachter\" (\"Osservatore del Popolo\").\nDall'altro lato si pu\u00f2 notare che Karl Harrer, il membro della Societ\u00e0 Thule pi\u00f9 direttamente coinvolto nella creazione del DAP nel 1919, fu messo da parte alla fine dell'anno quando Hitler eman\u00f2 regolamenti contro i circoli cospiratori e la Societ\u00e0 Thule fu sciolta alcuni anni dopo. La societ\u00e0 non aveva membri che occupassero posizioni importanti nel partito e agli ufficiali nazisti era vietata qualsiasi partecipazione a societ\u00e0 segrete. Adolf Hitler non fu mai un membro della Societ\u00e0 Thule, mentre Rudolf Hess e Alfred Rosenberg furono solo ospiti della Thule Society nei primi anni, prima che diventassero importanti nel movimento nazista. In ogni caso, i circoli \"v\u00f6lkisch\" trasmisero una significativa eredit\u00e0: Friedrich Krohn, un membro della Thule, disegn\u00f2 la versione originaria della svastica nazista nel 1919."}
{"id": "2150216", "revid": "838137", "url": "https://it.wikipedia.org/wiki?curid=2150216", "title": "Nuova CEI", "text": ""}
{"id": "2150218", "revid": "7336", "url": "https://it.wikipedia.org/wiki?curid=2150218", "title": "Passo Segni", "text": ""}
{"id": "2150222", "revid": "4252", "url": "https://it.wikipedia.org/wiki?curid=2150222", "title": "Correzione fraterna", "text": "La correzione fraterna (in latino \"correctio fraterna\") \u00e8 una pratica di vita cristiana insegnata da Ges\u00f9 (Matteo ), che consiste nel rimprovero di un amico eseguito con lo scopo di farlo redimere o, se possibile, di prevenire atti peccaminosi. Secondo Ges\u00f9 non \u00e8 segno di carit\u00e0 e di vero amore lasciare che un fratello nella fede viva senza rendersi conto del proprio peccato.\nTale concetto \u00e8 differente dall'educazione come solitamente intesa, la cui premessa \u00e8 il giudicare l'altro da una posizione superiore, il cui oggetto \u00e8 la punizione di qualcuno che \u00e8 stato scoperto essere colpevole, e il cui fine non \u00e8 il vantaggio individuale del reo quanto il miglioramento del bene comune.\nNella letteratura biblica e cristiana.\nL'apostolo Paolo ritorna sul tema nella lettera ai Galati (), dove insiste sulla dolcezza con cui deve essere esercitata la correzione.\nSia in Ges\u00f9 che in Paolo la correzione si riferisce a situazioni di peccato grave, prevede vari livelli comunitari di interventi: il singolo, alcune persone, la comunit\u00e0; in caso di non ascolto da parte del peccatore sfocia nell'allontanamento dalla comunit\u00e0 stessa. Tale epilogo avviene nella Chiesa dei nostri tempi attraverso la comminazione delle pene canoniche: interdetto, scomunica.\nGli insegnamenti degli scrittori cristiani avvertono che la correzione fraterna \u00e8 anch'essa soggetta a regole di prudenza, per non correre il rischio di esacerbare l'animo del fratello, che magari in un certo settore della propria vita non riesce \u2013 o non ancora \u2013 a produrre risultati significativi, o magari di sovraccaricarlo di responsabilit\u00e0 in ambiti che non lo meritano, oppure di ripetere correzioni gi\u00e0 ricevute da altri e per le quali sta gi\u00e0 approntando le soluzioni appropriate.\nNel cattolicesimo.\nNell'etica della Chiesa cattolica essa \u00e8, quando necessario e con la dovuta attenzione alle circostanze, un obbligo. \u00c8 questa una conclusione esplicitata in un versetto del Vangelo di Matteo: \"Se tuo fratello ha peccato contro di te, va' e convincilo fra te e lui solo. Se ti ascolta, avrai guadagnato tuo fratello\" (Matteo 18:15).\nIl Catechismo della chiesa cattolica situa tale pratica nel contesto delle molteplici forme nelle quali si realizza il cammino di conversione dei discepoli di Cristo.\nEccezioni alla Correzione fraterna.\nData una condizione di afflizione spirituale sufficientemente grave da richiedere tale tipo di soccorso, questo precetto ha come pena per il mancato rispetto il peccato capitale. L'obbligo di \"correctio fraterna\" non si presenta nel caso di qualcuno che violi le leggi spirituali cattoliche non avendo precedentemente avuto la possibilit\u00e0 di apprenderle. \nSolitamente \u00e8 dovere del cattolico riprendere il reo privatamente. Tale \u00e8, infatti, il metodo presentato da Cristo nel versetto appena citato, e ogni altro metodo contemplato da Cristo per la punizione \u00e8 da applicarsi solo qualora il reo si presenti ostinato. Tuttavia ci sono alcuni casi in cui \u00e8 corretto procedere differentemente. \nPer esempio:"}
{"id": "2150224", "revid": "767487", "url": "https://it.wikipedia.org/wiki?curid=2150224", "title": "Il rifugio dei dannati", "text": "Il rifugio dei dannati (\"Paranoiac\") \u00e8 un film del 1964 diretto da Freddie Francis con Janette Scott, Oliver Reed e Sheila Burrell.\nTrama.\nLa storia \u00e8 incentrata sul misterioso ritorno a casa di Tony, un ragazzo che tutti pensavano si fosse suicidato 8 anni prima. Il suo arrivo turber\u00e0 la famiglia, soprattutto sua sorella Helen e il fratello Simon che impazzisce."}
{"id": "2150226", "revid": "767487", "url": "https://it.wikipedia.org/wiki?curid=2150226", "title": "La settima profezia", "text": "La settima profezia (\"The Seventh Sign\") \u00e8 un film del 1988 diretto da Carl Schultz interpretato da Demi Moore e Michael Biehn.\nTrama.\nDistorcendo un poco quanto scritto nell\"'Apocalisse di Giovanni\", l'Apocalisse stessa \u00e8 annunciata da \"sette segni\" voluti da Dio; nel film si manifestano i primi cinque del seguente elenco, ed i personaggi del film agiscono nel tentativo di favorire o impedire il verificarsi degli ultimi due.\nDurante il susseguirsi di questi eventi Abby, una donna incinta, viene avvicinata da due misteriosi personaggi: il primo David Bennon in realt\u00e0 \u00e8 Ges\u00f9 Cristo ritornato sulla terra per aprire i \"Sette Sigilli\" secondo quanto scritto nell'Apocalisse di San Giovanni; il secondo Padre Lucci, sotto le mentite spoglie sacerdotali, \u00e8 invece il centurione romano \"Cartofilo\", esattamente colui che trafisse con una lancia Ges\u00f9 Cristo in croce come narrato nel Vangelo. Condannato da Dio a vivere in eterno e fiutata la possibilit\u00e0 di interrompere la sua agonia con la fine del mondo, agisce allo scopo di favorire il compimento dei \"sette sigilli dell'Apocalisse\".\nSempre durante lo svolgimento di questi eventi l'avvocato Russell Quinn, marito di Abby, cerca di impedire che Jimmy, un ragazzo affetto da sindrome di down, venga ingiustamente condannato a morte per l'omicidio dei genitori incestuosi (proprio il \"sesto segno\"). Ma l'avvocato non impedir\u00e0 anche l'avverarsi del sesto segno ed assister\u00e0 all'esecuzione di Jimmy assieme alla moglie, ormai prossima al parto, a Padre Lucci/Cartafilo e a David/Ges\u00f9, a cui nel frattempo i coniugi Quinn avevano affittato una loro \"d\u00e9pendance\". Abby per salvare il mondo deve compiere l'estremo sacrificio, trovare la fede che non possiede. Ella dovr\u00e0 morire per impedire anche il compiersi dell'ultima profezia, ma al contempo suo figlio dovr\u00e0 nascere vivo ed evitare cos\u00ec lo svuotamento dello stanza delle anime (il Guf)."}
{"id": "2150228", "revid": "729019", "url": "https://it.wikipedia.org/wiki?curid=2150228", "title": "Bombardamenti di Zara", "text": "I bombardamenti di Zara durante la seconda guerra mondiale ad opera delle forze aeree Alleate causarono la quasi totale distruzione della citt\u00e0, exclave italiana in Dalmazia dai tempi del trattato di Rapallo del novembre del 1920 e in seguito assegnata alla Repubblica Socialista Federale di Jugoslavia dal trattato di pace del 1947. Il numero ingente dei bombardamenti e delle vittime non \u00e8 stato finora quantificato in modo univoco, e le ragioni strategiche delle ripetute azioni aeree alleate contro la citt\u00e0, a cui segu\u00ec l'esodo pressoch\u00e9 totale della popolazione autoctona italiana, sono state oggetto di interpretazioni storiografiche spesso divergenti.\nContesto storico.\nAl tempo dell'attacco delle forze dell'Asse alla Jugoslavia (6 aprile 1941), Zara era la novantaquattresima provincia italiana, la pi\u00f9 piccola per territorio (52\u00a0km\u00b2 Zara e il suo circondario, 58\u00a0km\u00b2 l'isola di Lagosta, nel sud della Dalmazia) e per numero di abitanti (22.000 pi\u00f9 1.700).\nCircondata completamente dai territori jugoslavi, l'antica capitale del Regno di Dalmazia all'interno dell'Impero austro-ungarico aveva assunto una fortissima valenza simbolica: da un lato, era divenuta un preteso \u00abfaro della latinit\u00e0 nel mare slavo\u00bb (come si diceva in Italia a quel tempo), perenne monito per il resto della Dalmazia considerata \"irredenta\"; dall'altro una spina nel fianco per il neonato Regno dei Serbi, Croati e Sloveni (in seguito divenuto Regno di Jugoslavia), che nelle sue componenti nazionaliste, e segnatamente tra i croati, la considerava un territorio slavo sottratto con la forza, unitamente all'Istria, a Fiume e ai territori considerati sloveni, compresa la citt\u00e0 di Trieste. Zara fu quindi uno dei cardini della contesa adriatica.\nLa campagna di Jugoslavia.\nIl 6 aprile 1941 le forze armate tedesche, assieme a quelle italiane e ungheresi, scatenarono l'attacco alla Jugoslavia, che, lacerata da profondi e precedenti conflitti interni, con la conseguente defezione di gran parte dei militari croati, croll\u00f2 in nove giorni: la richiesta di pace venne avanzata il 15 aprile e la resa venne firmata il 17. Durante questi nove giorni Zara sub\u00ec tre bombardamenti, con effetti limitati. Le incursioni ebbero luogo il 9 aprile: poco dopo l'alba tre apparecchi jugoslavi bombardarono la citt\u00e0 sganciando una ventina di bombe e causando lievi danni e sei feriti fra la popolazione; alle 11:00 tre biplani jugoslavi lanciarono bombe in varie zone della citt\u00e0, colpendo fra l'altro il deposito di munizioni allestito nel Bosco dei Pini, all'aperto; alle 14:30 la pi\u00f9 violenta incursione: tre apparecchi jugoslavi bombardarono la citt\u00e0, causando gravi danni a una decina di edifici. Si contarono \u00abalcuni morti fra la popolazione\u00bb.\nLa successiva spartizione della Jugoslavia previde per Zara un rango di rilievo all'interno di quella parte della Dalmazia annessa al Regno d'Italia: fu infatti il capoluogo amministrativo del Governatorato della Dalmazia, costituito dalle tre province di Zara stessa (con territorio di oltre 3.000\u00a0km\u00b2 e 211.900 abitanti), Spalato e Cattaro.\nZara dopo l'armistizio.\nL'8 settembre 1943 si diffuse per la Dalmazia la notizia dell'armistizio italiano. Questa colse la popolazione e le forze armate dislocate nella regione completamente di sorpresa, tanto che si registrarono perfino casi di arresto di persone che semplicemente avevano reso pubblica la notizia, con l'accusa di disfattismo.\nLa sera stessa il dittatore dello Stato Indipendente di Croazia, Ante Paveli\u0107, proclam\u00f2 l'annessione di tutte le conquiste territoriali italiane del 1941, nonch\u00e9 di Zara, di Fiume e dell'Istria. La difesa della Piazza di Zara era costituita all'epoca da due compagnie presidiarie di alpini (152ma e 343ma), una compagnia fucilieri del 292\u00ba fanteria, una batteria da 75/13, il gruppo contraereo della difesa territoriale, ma l'8 settembre arriv\u00f2 in citt\u00e0 da Spalato una parte del comando del XVIII Corpo d'armata (il comandante del Corpo - generale Umberto Spigo - era a Zara gi\u00e0 del 3 settembre): assieme agli organici del comando divisione, fra Esercito, Marina, Aeronautica, Carabinieri, Guardia di Finanza, Milizia portuale, Forestale, servizi di commissariato, sussistenza e intendenza erano presenti in citt\u00e0 e nelle immediate vicinanze circa seimila uomini, che andavano aumentando di ora in ora a causa dell'afflusso continuo di truppe dai presidi circostanti. Il comandante della Piazza di Zara era il comandante della 158\u00aa Divisione fanteria \"Zara\", generale Carlo Viale, che cerc\u00f2 da un lato di rafforzare le difese cittadine per prevenire un atto di forza tedesco, dall'altro di entrare in contatto con i partigiani jugoslavi della zona, probabilmente su incarico di Spigo. Nella notte fra l'8 e il 9 settembre venne organizzato un incontro: i partigiani richiesero la cessione di armi e munizioni da parte italiana, ma Viale pretese che i partigiani cos\u00ec riarmati passassero agli ordini degli italiani. Questi rifiutarono e cos\u00ec nessun accordo venne raggiunto. Nelle stesse ore il comando tedesco diram\u00f2 l'\"Ordine n. 1 - Per orientamento dell'Esercito durante l'occupazione della costa Adriatica\", e cos\u00ec alle 15:00 del 10 settembre - mentre a Zara si assisteva a scene di ammutinamento e fuga di interi gruppi di militari italiani - senza che fosse opposta alcuna forma di resistenza entrarono in citt\u00e0 i primi reparti tedeschi al comando del tenente colonnello Laumann e del maggiore Hans Teissl, appartenenti alla 114. J\u00e4ger-Division. Dopo un rude contatto fra ufficiali, i comandi italiani si arresero ai tedeschi, forti di circa 3000 uomini. Le truppe germaniche occuparono rapidamente la citt\u00e0, prevenendo i funzionari inviati da Zagabria che intendevano prendere il potere destituendo il locale prefetto italiano, il conte Alberto degli Alberti, per procedere poi ad insediare a nuovo prefetto di Zara l'avvocato Viktor Ramov (originario dell'Isola Lunga) e a sindaco il dr. Andrija Relja. La citt\u00e0 fu quindi per quattordici mesi sotto occupazione militare tedesca, ma l'amministrazione civile rimase sempre quella italiana: il 2 novembre 1943 Vincenzo Serrentino - che il giorno stesso dell'occupazione tedesca aveva riaperto la federazione fascista di Zara, assieme a Mario Petronio - venne nominato Capo della Provincia (prefetto) dal prefetto di Trieste Bruno Coceani, a nome del governo della Repubblica Sociale Italiana.\nCronologia dei bombardamenti.\n2 novembre 1943.\nLa citt\u00e0 alla fine del 1943 era sulla direttrice dei bombardieri Alleati che partivano dall'Italia per colpire i Balcani e la Romania. Generalmente queste imponenti formazioni aeree passavano ad alta quota e non sempre l'allarme veniva suonato. La mattina del 2 novembre 1943, commemorazione dei Morti, decine di bombardieri sorvolarono la citt\u00e0; la cosa si ripet\u00e9 alle 12:05, alle 13:30 e ancora una volta un'ora dopo.\nAlle 20:07 una formazione di sei o otto aerei Boston A-20 del No. 18 Squadron RAF lanci\u00f2 un carico di 24 bombe per un totale di 5,4 tonnellate su Zara, con obiettivo il porto (uno specchio d'acqua di circa 1.300 metri di lunghezza per 200 di larghezza), mancandolo per qualche decina di metri: le bombe colpirono il rione di Ceraria e la citt\u00e0, abbattendo fra l'altro lo storico Teatro Vecchio. Si contarono centosessantatr\u00e9 morti - fra i quali trentotto bambini, riparatisi in un rifugio antiaereo colpito da una bomba - e duecentosessanta feriti, oltre a decine di case distrutte o danneggiate.\nL'effetto psicologico fu fortissimo: i zaratini erano completamente impreparati, convinti di non costituire un obiettivo militarmente rilevante.\nIl bombardamento del 28 novembre.\nLa stampa locale pubblic\u00f2 decine di articoli di ricostruzione degli eventi del 2 novembre: in prevalenza si riteneva che il bombardamento fosse stato un errore, un caso disgraziato non pi\u00f9 ripetibile. \"Il giornale di Dalmazia\" (il principale quotidiano di Zara) stigmatizz\u00f2 nel contempo gli allarmismi \u00abcon cui sono stati annunciati nuovi attacchi\u00bb.\nAlle 11:08 di domenica 28 novembre dodici B-25 Mitchell planarono non preceduti dall'allarme su Zara, seguiti in sequenza da un'altra ondata di dodici: sganciarono complessivamente 35 tonnellate di bombe su una superficie di poco pi\u00f9 di un chilometro quadrato: l'abitato di Zara, il porto e i rioni di Barcagno e Ceraria.\nLe distruzioni furono devastanti: il piroscafo \"Sebenico\" venne affondato, cos\u00ec come il traghetto \"Filippo Corridoni\" con una trentina di passeggeri a bordo; venne colpita la Colonia agricola industriale per orfani di guerra, con circa venti ragazzi schiacciati dalle macerie; altri morti nel Giardino Pubblico, alla Casa della ex-Giovent\u00f9 Italiana del Littorio (GIL), al Palazzo del Tribunale, in viale Tommaseo e in Riva Nuova. Le fabbriche di maraschino Vlahov e Luxardo bruciarono per ore, cos\u00ec come la centrale elettrica che serviva la citt\u00e0.\nI morti furono circa 150 ed oltre 200 i feriti. La citt\u00e0 inizi\u00f2 a svuotarsi: chi poteva si trasfer\u00ec nell'entroterra o nelle isole, mentre a Zara la mancanza di corrente elettrica si accompagn\u00f2 a difficolt\u00e0 di approvvigionamento alimentare.\nI bombardamenti di dicembre.\nSecondo le notizie tratte dal \"Summary\" dell\"'Air Staff Operational\" del comando americano si registr\u00f2 una serie di attacchi nel mese di dicembre, alle date del 15, 16, 21, 22, 24, 27 e 30, alle volte ripetuti pi\u00f9 di una volta nella stessa giornata. Nel diario di guerra del 340th Bombardment Group, facente parte del 57th Bomb Wing (USAF) di stanza in Puglia, si fa riferimento ad un'azione del 16 dicembre, durante la quale ventotto aerei americani attaccarono la citt\u00e0 alle 14:00, scaricandovi pi\u00f9 di sessanta tonnellate di bombe e colpendo navi, installazioni portuali, rive e magazzini.\nVengono gettate bombe di vario tipo, dalle dirompenti alle incendiarie, alternate a spezzonamenti e mitragliamenti a bassa quota: il contrasto della contraerea \u00e8 limitato, e le incursioni si verificano sia di notte che di giorno.\nIn un rapporto del 20 dicembre, il prefetto Serrentino segnal\u00f2 che il 40 per cento delle costruzioni era ridotto in macerie, e il 90 per cento delle restanti non era pi\u00f9 abitabile. Erano stati colpiti la Banca Dalmata di Sconto, la canonica della chiesa ortodossa di Sant'Elia, il Seminario diocesano, l'edificio dell'Amministrazione provinciale, l'asilo delle Orfanelle, il Palazzo delle Poste, il Ginnasio-Liceo, quasi tutte le case del viale Tommaseo, della piazza delle Erbe, della calle dei Papuzzeri, della calle Larga, della calle Gabriele d'Annunzio, della calle San Rocco, della zona di Porta Catena. Risultarono distrutti, oltre a centinaia di abitazioni civili, il Cinema Nazionale, l'Istituto Magistrale, le case lungo calle Canova, il monastero e la chiesa di Santa Maria, il santuario della Madonna della Salute, il battistero del Duomo. Fu anche colpito il Teatro Verdi: il principale teatro di Zara.\nUn caso particolare fu quello legato al piroscafo \"Mar Bianco\", requisito dai tedeschi per utilizzarlo come nave da trasporto e rifugiatosi dal 7 dicembre a Zara. Secondo Abdulah Seferovi\u0107, il tentativo di affondamento di questa nave impegn\u00f2 gli aerei alleati in ben tre bombardamenti (16 e 30 dicembre 1943, 16 gennaio 1944) con 99 aerei utilizzati e oltre 200 tonnellate di bombe scaricate sul porto e sulla citt\u00e0.\nIl 31 dicembre Serrentino scrisse al prefetto di Trieste Bruno Coceani: \u00abTi dico solamente che la citt\u00e0 \u00e8 distrutta (...). Cerco di far sgomberare i ricoveri (...) dai pochi rimasti e poi inibir\u00f2 l'accesso alle rovine a chiunque\u00bb.\nI bombardamenti da gennaio a marzo 1944.\nIl primo bombardamento del nuovo anno ebbe luogo il 16 gennaio e colp\u00ec una citt\u00e0 stremata e in buona parte abbandonata dalla sua popolazione: molti zaratini si erano rifugiati in ricoveri di fortuna nella campagna circostante. Gli incendi causati dalle bombe divamparono incontrastati, in assenza oramai di un corpo cittadino di vigili del fuoco. Il 22 gennaio venne ripetutamente colpita e distrutta dagli americani la nave laboratorio di Guglielmo Marconi \"Elettra\", requisita dai tedeschi e alla fonda presso la localit\u00e0 di Diclo.\nNei primi tre mesi del 1944, Zara sub\u00ec un'altra serie di bombardamenti, che colpirono alle volte obiettivi gi\u00e0 completamente distrutti. Si registrarono anche casi in cui la citt\u00e0 venne prescelta come \"obiettivo alternativo\", come nel caso del bombardamento del 3 marzo: una trentina di Wellington diretti da Foggia verso l'interno della Croazia furono costretti ad invertire la rotta a causa delle avverse condizioni del tempo. Durante il volo di ritorno cinque aerei, appesantiti dal ghiaccio sulle ali, si liberarono del carico di bombe scaricandole a casaccio su Zara.\nUn soldato tedesco scrivendo a casa segnal\u00f2: \u00abZara (...) era una bella citt\u00e0, ma ora i Tommies l'hanno rasa al suolo\u00bb, mentre Pietro Luxardo, della famiglia proprietaria dell'omonima distilleria, afferm\u00f2: \u00abNon vi dico i saccheggi e le ruberie! Pazienza. Zara \u00e8 oramai veramente distrutta\u00bb.\nI bombardamenti da maggio ad ottobre 1944.\nDopo il bombardamento del 3 marzo, per oltre due mesi la citt\u00e0 conobbe un periodo di relativa calma, interrotta da alcune incursioni di lieve entit\u00e0.\nIl 26 maggio venne colpito al largo di Lussinpiccolo il piroscafo \"Sansego\", unico collegamento civile fra Zara e Trieste dal settembre del 1943. Il \"Sansego\" aveva sbarcato a Trieste in meno di un anno circa cinquemila zaratini che fuggivano dalla citt\u00e0: un lento ma costante stillicidio che prefigurava quello che sarebbe stato l'esodo quasi totale della popolazione italiana di Zara nel dopoguerra. A partire da questa data, Zara fu quasi completamente isolata: unici anelli di collegamento con l'Italia restarono l'aereo postale tedesco e le maone militari, di norma vietate ai civili, pi\u00f9 qualche rara motozattera o veliero a motore che di tanto in tanto si azzardavano a toccare il porto zaratino.\nIl 14 giugno nuovo bombardamento, poi un'altra pausa fino al 19 agosto, ma questi bombardamenti non avevano pi\u00f9 la violenza dei precedenti, sembrando concentrati su singoli obiettivi e non colpendo pi\u00f9 a tappeto. Secondo una testimonianza di Serrentino, vi era comunque un \u00abcontinuo, quasi giornaliero, passaggio (...) di molte e grossissime formazioni di bombardieri, a centinaia (...), ma qui non disturbano\u00bb.\nI primi due bombardamenti di settembre colpirono nuovamente quanto non era ancora crollato del centro: calle Larga, calle Santa Maria, calle dei Papuzzeri, calle Gabriele d'Annunzio, piazzetta San Rocco, Bastione Moro. Gli incendi divamparono per due giorni.\nIl 1\u00ba ottobre i partigiani jugoslavi informarono il Comando della Balkan Air Force sulla presenza di due velieri tedeschi, che avrebbero sbarcato 700 militari a Zara: il giorno dopo, dodici Baltimore erano sopra la citt\u00e0, per colpire le localit\u00e0 di Val Maistro, Barcagno, Val di Bora e nuovamente il porto. Il 4 tornarono in ventuno (undici Baltimore e dieci Ventura), scaricando oltre 20 tonnellate di bombe.\nL'ultimo grande bombardamento di Zara ebbe luogo il 9 ottobre, con sei o sette incursioni successive dalle prime ore del mattino fino alle 16:00. L'obiettivo era ancora una volta il porto, ma vennero colpiti Barcagno, Cereria, Val de' Ghisi, la zona dello stadio con la casa della GIL, il parco Regina Elena.\nLa fine di ottobre registr\u00f2 nuovamente incursioni, in data 25 e 28 e 30. Proprio il 28, il prefetto Coceani da Trieste ritrasmise a Zara il telegramma con cui il ministero dell'Interno di Sal\u00f2 ordinava al capo della Provincia Serrentino di abbandonare la citt\u00e0: questi s'imbarc\u00f2 il giorno successivo per Fiume su una torpediniera tedesca, giungendo infine a Trieste il 2 novembre. Nella notte fra il 30 e il 31, con quattordici mezzi scortati da due natanti armati, part\u00ec per Sebenico anche la guarnigione tedesca.\nA rappresentare le autorit\u00e0 cittadine rimanevano a Zara il viceprefetto Giacomo Vuxani, il capo di gabinetto della prefettura Vincenzo Fiengo, il maggiore dei carabinieri Raffaele Trafficante col tenente Ignazio Terranova, pi\u00f9 una novantina di carabinieri, una trentina di Agenti di Pubblica Sicurezza e sessanta militari del battaglione dei lavoratori.\nL'arrivo dei partigiani e gli ultimi bombardamenti.\nAlle 09:00 del 31 ottobre, i primi partigiani iniziarono ad avvicinarsi alla citt\u00e0, ma alle 09:30 inaspettatamente inizi\u00f2 un bombardamento: sei Baltimore e sei Ventura bombardarono indiscriminatamente, causando anche quattro morti fra i partigiani.\nAlle 11:00 ebbe luogo un altro bombardamento, seguito alle 13:00 dall'ultimo che la citt\u00e0 dovette subire. Secondo la testimonianza di don Giovanni Eleuterio Lovrovich, l'ultimo morto potrebbe essere stato il soldato Vincenzo Filloni di Roma, \u00abtrovato semisepolto accanto ad una fossa scavata dalle bombe\u00bb.\nLa resa della citt\u00e0 e i processi.\nUna delegazione cittadina, composta da Pellegrino Trafficante (maggiore dei carabinieri), Ignazio Terranova (tenente dei carabinieri), Giacomo Vuxani (viceprefetto), Vincenzo Fiengo (capo di gabinetto della prefettura di Zara), Pietro Luxardo (industriale), Pietro Relja, Tullio Kiswarday (funzionario della prefettura), Giuseppe Voltolini e don Mario Novak (parroco della chiesa di San Simeone), ricevette i comandanti partigiani nel tentativo di raggiungere un accordo sul trapasso dei poteri. Per gli jugoslavi questo fu l'ultimo tentativo della vecchia classe dirigente cittadina di mantenere una parziale influenza politica in citt\u00e0. Di Trafficante, Terranova, Fiengo, Luxardo, Kiswarday e Voltolini non si seppe pi\u00f9 nulla. Secondo Oddone Talpo, Giovanni Eleuterio Lovrovich e Guido Rumici, essi sarebbero stati arrestati e liquidati nei giorni immediatamente successivi. Zlatko Begonja sostiene invece l\u2019assenza di argomenti sufficientemente solidi per avvalorare \"in toto\" questa tesi. Sempre secondo Begonja, solo nel caso di Luxardo \u00e8 possibile affermare con certezza che fu sottoposto a un\u2019esecuzione sommaria perch\u00e9 al riguardo esistono documenti di fonte jugoslava contraddittori, \u00abprove indubbie della [sua] liquidazione\u00bb. Vuxani - appartenente alla minoranza albanese di Borgo Erizzo (un sobborgo di Zara) - venne sottoposto a \u00abdurissimi interrogatori e inumani trattamenti\u00bb, ma grazie a diverse testimonianze a suo favore dopo cinquantacinque giorni di prigione venne liberato dagli jugoslavi. Nel 1948 si trasfer\u00ec in Italia. Con l'eccezione di Luxardo e della sua famiglia, i componenti della delegazione non risultano essere tra gli imputati dei processi che furono celebrati a cavallo tra il 1944 e il 1945 dai tribunali militari costituiti dagli jugoslavi. Durante questi processi furono irrogate 219 condanne, di cui 96 alla pena capitale e 123 a pene detentive. In tutti i casi, le accuse contestate consistevano nella collaborazione attiva o passiva con le forze occupanti italiane e successivamente tedesche, con le formazioni militari ustascia o pi\u00f9 raramente con i cetnici. Si stima che 180 zaratini siano stati giustiziati dai partigiani e dai nuovi poteri popolari.\nBilancio dei bombardamenti.\nIl numero dei bombardamenti subiti da Zara \u00e8 stato oggetto di molte discussioni: in generale, nel mondo della diaspora zaratina \u00e8 invalso considerare che Zara venne distrutta da \"54 bombardamenti\", variamente classificabili, mentre la maggioranza degli studiosi croati si mantiene pi\u00f9 strettamente a quanto \u00e8 tecnicamente definibile come \"bombardamento\", limitando la zona al centro storico di Zara e ai due quartieri di Barcagno e Cereria, col risultato di ridurne il numero in modo diverso a seconda dello studioso: da un minimo di 26 a 32 bombardamenti, anche se secondo uno studio pi\u00f9 recente i bombardamenti sarebbero stati 47. Il libro italiano pi\u00f9 approfondito sul tema rappresenta uno schema riassuntivo secondo il quale i registri anglo-americani riportano 26 bombardamenti, ma \u00abZara ha subito 37 \"azioni aeree\" con sgancio di bombe secondo le testimonianze scritte nei diari di zaratini presenti in citt\u00e0. (...) Inoltre le stesse testimonianze segnalano altre 16 azioni aeree sul territorio immediatamente adiacente alla citt\u00e0\u00bb.\nRicapitolando, sempre secondo questo studio italiano Zara e il circondario avrebbero subito 53 \"azioni aeree\" complessive, delle quali 26 sarebbero stati \"bombardamenti\" che colpirono la citt\u00e0, 11 furono invece azioni minori che comunque comportarono anche lo sganciamento di bombe, 16 furono i bombardamenti delle zone circostanti. In totale, il quantitativo di bombe che colp\u00ec la citt\u00e0 fu di 521,5 tonnellate (456,5 registrato + 65,0 stimato). Il numero di 47 attacchi \u00e8 invece sostenuto dallo storico croato Jurica Vu\u010deti\u0107, con una quantit\u00e0 di bombe stimate fra le 460 e le 500 tonnellate. I 47 attacchi - secondo questo autore - sono stati eseguiti per 14 volte dagli americani (USAAF), per tre volte dai britannici (RAF), per tre volte dall'aviazione australiana (RAAF) e per dieci volte ciascuna dalle forze aeree sudafricane (SAAF) e greche (RHAF), mentre sette attacchi non sono attribuibili, allo stato attuale delle conoscenze. Oltre alle azioni aeree riuscite, nei registri dei vari comandi sono indicate anche delle missioni fallite: il 9 gennaio 1944 diciassette B-24 del 450\u00b0 Bomb Group facente parte del 47\u00ba Stormo del 15\u00b0 USAAF furono costretti a rinunciare a bombardare Zara quando - a 20 miglia dalla costa - si imbatterono in avverse condizioni atmosferiche.\nIl numero dei morti \u00e8 tuttora oggetto di discussione: le stime degli esuli vanno da 2.000 a 4.000, mentre sembra pi\u00f9 ragionevole una stima che non supera le 2.000 vittime. Anche accettando la stima proposta da alcuni studiosi croati - un massimo di 1.000 vittime - \u00e8 da rilevare che Zara fu una delle citt\u00e0 italiane che soffr\u00ec il maggior numero di morti in percentuale sul totale della popolazione: circa il 10% dei residenti nella citt\u00e0 storica e nelle frazioni immediatamente circostanti di Barcagno e Ceraria, secondo i dati del censimento del 1936.\nTabelle riassuntive.\nDallo studio di Oddone Talpo e Sergio Brcic.\nIl testo di Oddone e Talpo e Sergio Brcic riporta la seguente tabella riassuntiva, che enumera il numero dei bombardamenti indicati dai registri di volo anglo-americani:\nDagli articoli di Abdulah Seferovi\u0107.\nLa seguente tabella \u00e8 tratta dai vari articoli di Abdulah Seferovi\u0107, secondo il quale Zara fu distrutta da tre bombardamenti maggiori, subendo \u00abnumerosi altri attacchi, non importa quanti fossero, non degni di nota\u00bb. Di conseguenza, questi ultimi non sono descritti dall'autore, che si limita a riportare i seguenti:\nIpotesi sulle cause dei bombardamenti.\nLa completa distruzione di Zara da parte degli Alleati ha indotto diverse interpretazioni sulle reali cause degli insistenti attacchi aerei. Come in altri casi di bombardamenti strategici durante la seconda guerra mondiale, il numero di vittime civili fu ingente, e i bombardamenti continuarono anche in assenza di obiettivi di interesse militare, o in seguito alla distruzione degli stessi.\nSecondo l'ipotesi per la quale Zara sarebbe stata un rilevante obiettivo militare, i bombardamenti furono motivati dalle esigenze belliche alleate; d'altro canto, negli ambienti delle minoranze italiane e degli esuli dalmati, \u00e8 radicata la tesi per cui la distruzione facesse parte di un piano preordinato da Tito per eliminare non solo la presenza italiana in citt\u00e0, ma anche il ricordo di tale presenza.\nLa radicalizzazione etnico-politica della tematica e la difficolt\u00e0 di accesso alle fonti non hanno contribuito a una disamina dei fatti univoca, e permangono tuttora ipotesi differenti e marcate divergenze nella analisi storiografica dei fatti.\nLe pretese ragioni strategico-militari.\nLe ipotesi storiografiche sull'interessamento militare alleato nell'Adriatico orientale citano un pianificato sbarco fortemente voluto da Churchill (nel quadro dei piani per l'invasione dell'Europa continentale), in seguito abortito per la contrariet\u00e0 dei comandi militari americani e di Tito. Un primo piano inerente alla creazione di una testa di ponte inglese in Dalmazia risale fin all'autunno del '43. L'individuazione di Zara quale obiettivo strategico risale all'Operazione Freestone, poi evolutasi nell'operazione Baffle con la creazione della Balkan Air Force. Secondo i piani a Zara doveva essere stabilito un campo di atterraggio alleato in grado di garantire un movimento di 200 cacciabombardieri per settimana, con sbarco di personale in due tranche prima di 2500 elementi addetti alla costruzione e al mantenimento del campo di atterraggio, a cui si sarebbero sommati altri 4500 in un secondo momento da impiegarsi in azioni militare per tagliare le linee di ritirata tedesche.\nUn'ulteriore ipotesi sulla natura dei bombardamenti pu\u00f2 essere ricondotta nel quadro della operazione alleata Bodyguard, un piano di depistaggio strategico ideato allo scopo di distogliere l'attenzione dalle operazioni Overlord e Anvil creando fittizie minacce di invasione in varie parti d'Europa. La sotto-operazione Zeppelin prevedeva di esercitare simili minacce specificatamente a Creta e nella Dalmazia settentrionale, come illustrato dallo studioso britannico Michael Howard (Raoul Pupo accredita tale ipotesi come la pi\u00f9 probabile causa dei bombardamenti su Zara, pur rilevando l'assenza di un riferimento esplicito alla distruzione di Zara nel testo di Howard).\nPer altri studi, l'attacco a Zara fu dovuto a ragioni militari pi\u00f9 contingenti, quali la distruzione delle infrastrutture e degli impianti produttivi ubicati in prossimit\u00e0 del centro abitato.\nIl quotidiano spalatino \"Slobodna Dalmacija\" pubblic\u00f2 fra il 19 e il 25 ottobre 1984 una serie di articoli dello studioso zaratino Abdulah Seferovi\u0107, dedicati alla storia dei bombardamenti di Zara, nei quali si sostiene che Zara, \u00abattanagliata da una parte dalla lotta per l'Adriatico in collegamento col fronte italiano e con la Jugoslavia, e dall'altra con l'allargamento dell'offensiva aerea sull'Europa, divent\u00f2 importante obiettivo [...] delle aviazioni militari inglesi ed americane\u00bb. Successivamente, lo stesso autore approfondir\u00e0 i suoi studi, giungendo alla conclusione che un vero lavoro puntuale e completo sulle fonti degli Alleati non \u00e8 ancora stato completato.\nNel 2006 \u00e8 stato pubblicato in Croazia il pi\u00f9 ampio studio sulla questione: un'opera di circa 800 pagine a cura della sezione zaratina della \"Matica Hrvatska\" (una sorta di \"Lega Nazionale\" croata), basata sull'analisi di oltre 50.000 documenti di vari archivi, riprendente il tema trattato in una mostra organizzata presso il Museo Storico di Zara nel 2004. Secondo questo saggio, presentato espressamente come risposta alle insinuazioni sul diretto interesse jugoslavo alla distruzione della citt\u00e0, l'ipotesi principale sulle cause dei bombardamenti risiede nel fatto che il porto di Zara sarebbe potuto essere uno dei terminali di imbarco delle truppe tedesche in ritirata dai Balcani. Il motivo principale della distruzione quasi completa della citt\u00e0 e delle morti dei civili sarebbe quindi da ascrivere a due fattori: da un lato alla scarsa precisione dei bombardieri dell'epoca, dall'altro alla vicinanza delle strutture portuali zaratine alla citt\u00e0. \u00c8 da notare che i documenti alleati descrivono in maniera specifica gli obiettivi e i risultati di parte dei bombardamenti, dai quali risulta un chiaro interesse per l'eliminazione degli impianti industriali, ma soprattutto del traffico portuale zaratino, considerato un evidente pericolo per le operazioni che si svolgevano alle spalle della citt\u00e0.\nLa teoria del bombardamento anti-italiano.\nLa tesi pi\u00f9 fortemente accusatoria proviene tuttavia da parte italiana, ed \u00e8 da molti storici considerata aprioristica e legata alla propaganda antislava, arrivando ad attribuire allo stesso Tito un piano premeditato di distruzione della citt\u00e0 di Zara in quanto unico centro a maggioranza italiana della costa orientale adriatica. Secondo questa tesi i partigiani jugoslavi avrebbero indirizzato con l'inganno i bombardieri angloamericani sulla citt\u00e0, al fine deliberato di causarne lo sfollamento. Essa \u00e8 stata sviluppata soprattutto nel mondo degli esuli, venendo spesso presentata in modo declamatorio e apodittico.\n, venendo ripresa anche dopo la fine del conflitto. I sostenitori di questa teoria citano la relazione su Zara dello Stato Maggiore del Regio Esercito di data 16 giugno 1945 in cui si affermava che i bombardamenti erano stati \u00abprovocati da Tito, pi\u00f9 per cancellare le orme secolari d'italianit\u00e0 che per veri e propri scopi bellici\u00bb altre relazioni coeve di parte italiana, come ad esempio una relazione dei carabinieri su Zara di data 12 agosto 1946, non menzionano questa tesi riconducibile perlopi\u00f9 ad \u00abun'applicazione schematica di una categoria interpretativa che vede comunque lo \"slavo\" come minaccia costante per la \"superiore\" civilt\u00e0 italiana\u00bb.\nLo sforzo maggiore per ricostruire la tematica \u00e8 stato comunque fatto in anni pi\u00f9 recenti, anche se i contributi principali rimangono quasi sempre legati agli studiosi provenienti dal mondo della diaspora istriano/dalmata.\nSecondo questa analisi, l'importanza bellica di Zara era completamente inesistente o comunque tale da non giustificare assolutamente i bombardamenti a tappeto. Si ritiene quindi che questi bombardamenti vennero richiesti direttamente dai partigiani. Sul punto, si cita a supporto un'intervista al generale Carlo Ravnich, gi\u00e0 comandante del Gruppo Aosta in Montenegro, il quale dopo l'8 settembre 1943 combatt\u00e9 con i partigiani di Tito, comandando la divisione Garibaldi. Questi ricord\u00f2 che il comando partigiano aveva domandato alla Garibaldi di inviare a Bari un messaggio, nel quale si chiedeva di bombardare Zara poich\u00e9 \u00abvi si stavano concentrando notevoli forze tedesche\u00bb. Secondo il Ravnich, il radiomessaggio venne inviato in modo tale da non essere recepito \u00abperch\u00e9 inserimmo un \"codice\" di quattro vocali che, predisposte in un certo modo, significavano: \"Non date retta a questo fonogramma\"\u00bb.\nOddone Talpo e Sergio Brcic hanno pubblicato inoltre una riproduzione fotografica di un radiomessaggio alleato, privo di data di trasmissione e di ricezione (ma, secondo i due autori, databile a giugno 1944), nel quale si afferma che Tito avrebbe richiesto il bombardamento di Zara per colpire truppe in transito.\nLo storico Raoul Pupo, affermando l'esistenza di sollecitazioni jugoslave in tal senso, ha tuttavia espresso dubbi sulla reale influenza di queste richieste nella decisione alleata di bombardare la citt\u00e0.\nLe ricostruzioni del dopoguerra.\nFra gli edifici distrutti, le nuove autorit\u00e0 jugoslave si premurarono di ricostruire quasi esclusivamente le antiche e storiche chiese zaratine, mentre le macerie degli antichi palazzi vennero sgombrate e al loro posto furono innalzate delle nuove costruzioni. Gli esuli zaratini ritennero che tale criterio ricostruttivo fosse dovuto alla volont\u00e0 di eliminare la memoria storica del carattere italiano della citt\u00e0; gli storici croati sostennero invece che a guidare le scelte urbanistiche e architettoniche dei nuovi amministratori jugoslavi di Zara fu la volont\u00e0 di costruire degli edifici pi\u00f9 moderni e saldi dei precedenti, unitamente ad una scelta stilistica influenzata dalle correnti architettoniche dell'epoca, che privilegiavano l'\"ex novo\" piuttosto che la copia dell'originale.\nD'altro canto, la stampa jugoslava dell'epoca afferm\u00f2 che ogni traccia di un passato italiano egemonico a Zara doveva scomparire e piuttosto si sarebbero create testimonianze della cultura nazionale jugoslava. Le parole del poeta Vladimir Nazor, pronunciate nella Zara distrutta in un comizio del 27 marzo 1945, sottolinearono questa intenzione. Dopo aver denunciato il carattere borghese, conservatore e autonomista della popolazione di Zara, inneggi\u00f2 alla rifondazione di una \u00abnuova Zara, completamente croata\u00bb, concludendo in questi termini: \n\u00abSpazzeremo dal nostro territorio le pietre della torre nemica distrutta e le getteremo nel mare profondo dell'oblio. Al posto di Zara distrutta sorger\u00e0 una nuova Zara, che sar\u00e0 la nostra vedetta sull'Adriatico\u00bb.\nIn tempi pi\u00f9 recenti, si \u00e8 sviluppata a Zara una riflessione sulla citt\u00e0 di un tempo, sulla memoria e sulla sua tradizione storico/culturale; il giornalista Enzo Bettiza, nato a Spalato e gi\u00e0 studente a Zara, ha scritto:\n\u00abZara dopo aver subito fin dal 1944, in riservata anteprima storica, l'onta di una distruzione non molto dissimile per ferocia e totalit\u00e0 da quella di Dresda, \u00e8 stata poi definitivamente mutata dalla travolgente balcanizzazione etnica abbattutasi come un ultimo bombardamento aereo sulle sue macerie ancora fumanti\u00bb."}
{"id": "2150229", "revid": "120220607", "url": "https://it.wikipedia.org/wiki?curid=2150229", "title": "Le storie della Bibbia", "text": "Le storie della Bibbia, chiamato anche Progetto Bibbia o La Bibbia, \u00e8 un ciclo di miniserie televisive e di film per la televisione.\nDescrizione.\nIl progetto \u00e8 stato ideato e realizzato dalla societ\u00e0 di produzione Lux Vide, che ha collaborato con varie aziende televisive sia europee che statunitensi. Le fiction che fanno parte di questo ciclo sono tutte coproduzioni internazionali, e narrano vari libri della Bibbia; vennero realizzate e trasmesse in prima visione dal 1993 al 2002. Tra le varie emittenti e aziende televisive coinvolte vi furono RaiUno (Italia), Taurus Film (Germania), Quinta (Francia), e Turner Pictures (Stati Uniti).\nLa serie trae larga ispirazione anche dai Vangeli apocrifi, trattati come fonte storica di valore e attendibilit\u00e0 pari ai Vangeli canonici, oltre ad un ampio uso di licenze artistiche. \nAd esempio, nei \"flashback\" sull'infanzia di Ges\u00f9 \u2014 interpretato da Jeremy Sisto (Ges\u00f9 adulto), Miles C. Hobson (Ges\u00f9 bambino), Josh Maguire (Ges\u00f9 adolescente) \u2014 sono inserite parti aggiuntive ai Canonici che riportano solo la Presentazione al Tempio; licenze si trovano sul Ges\u00f9 che scherza coi discepoli mentre arriva la notizia della morte di Lazzaro, o sul fetore del cadavere nella tomba..\nI doppiaggi italiani de \"Le storie della Bibbia\" sono stati effettuati dal 1993 al 1995 presso la C.D.C. e dal 1996 al 2002 presso la SEFIT-CDC."}
{"id": "2150231", "revid": "1821847", "url": "https://it.wikipedia.org/wiki?curid=2150231", "title": "Volkstum", "text": "Il Volkstum (lett. carattere nazionale o folklore, anche se il significato \u00e8 pi\u00f9 ampio dell'uso comune di folklore) \u00e8 l'insieme delle espressioni di un Volk o di una minoranza etnica nel corso della sua esistenza, l'espressione di un \"Volkscharakter\" che questa unit\u00e0 ha in comune. Tale concetto era l'idea centrale del movimento \"V\u00f6lkisch\".\nIl termine fu coniato dai nazionalisti tedeschi nel contesto delle \"Guerre di liberazione\" della Germania, in marcata e consapevole opposizione agli ideali della Rivoluzione francese, come i diritti umani universali. Questo senso del termine oggi \u00e8 criticato scientificamente, anche se \u00e8 ancora in uso nella protezione delle minoranze etniche e costituisce uno standard legale in Austria.\nOrigini.\nDurante l'Illuminismo l'aggettivo \"volkst\u00fcmlich\" di solito indicava sia l'attivit\u00e0 culturale dei tedeschi non istruiti sia la cultura popolare. La \"Volksdichtung\" (poesia del popolo) era \"alta\" letteratura, la cultura della distinzione, e in parte sminuiva l'educazione elitaria, in parte la idealizzava. Il concetto non era ancora legato a una nazione specifica.\nJustus M\u00f6ser (1720\u20131794), Johann Gottfried Herder (1744\u20131803), Johann Georg Hamann (1730\u20131788) e altri romantici tedeschi gradualmente allargarono il concetto fino a comprendere in esso il \"carattere popolare\" puro, organico, persona eterna, il \"Volkscharakter\", e lo usarono per attaccare le monarchie regnanti in Germania. M\u00f6ser era gi\u00e0 considerato il \"Vater der Volkskunde\" (padre dell'etnologia europea), con l'affermazione del \"Deutschtum\" contro il cosmopolitismo dell'Illuminismo e contro la Rivoluzione francese. \nFriedrich Ludwig Jahn (\"Deutsches Volksthum\" 1810) \u00e8 considerato l'inventore della parola Volkstum. Per lui, per Ernst Moritz Arndt (1769\u20131860) e per Johann Gottlieb Fichte (1762\u20131814), il Volkstum tedesco era una fonte rivoluzionaria non solo contro la dominazione straniera della Francia napoleonica, ma anche contro le dinastie regnanti e la Chiesa. Per questi tre pensatori l'idea di una posizione uniforme anti-illuminista opposta al Volkstum era gi\u00e0 collegata all'antisemitismo."}
{"id": "2150235", "revid": "1870933", "url": "https://it.wikipedia.org/wiki?curid=2150235", "title": "Nazionale Under-20 di calcio a 5 dell'Argentina", "text": "La nazionale di calcio a 5 dell'Argentina Under-20 \u00e8 la rappresentativa di calcio a 5 Under-20 dell'Argentina ed \u00e8 posta sotto l'egida della Asociaci\u00f3n del F\u00fatbol Argentino. Partecipa al Sudamericano de Futsal Sub-20, che si tiene ogni due anni.\nLa nazionale argentina, dopo un esordio balbettante nel 2004 dove \u00e8 giunta solo terza nel proprio raggruppamento e non si \u00e8 qualificata per le semifinali della rassegna continentale, ha poi raggiunto due finali consecutive, pur uscendo sconfitta in entrambi i casi dalla selezione dei pari et\u00e0 del Brasile.\nIl 3 novembre 2010 ad Itag\u00fc\u00ed in Colombia, l'Argentina \u00e8 riuscita nell'impresa storica di battere i pari et\u00e0 del Brasile per 2-1, si \u00e8 trattata non solo della prima vittoria dell'Argentina sui verdeoro, ma anche la prima sconfitta nella storia del Brasile sub-20. Solo la Colombia riuscira' a bloccare i gauchos in semifinale. Nei 2 campionati sudamericani successivi la nazionale argentina non riuscira' pi\u00f9 a passare lo scoglio delle semifinali, ma vincera' sempre la finalina di consolazione per il terzo posto."}
{"id": "2150237", "revid": "767487", "url": "https://it.wikipedia.org/wiki?curid=2150237", "title": "Chiuditi nel cesso", "text": "Chiuditi nel cesso \u00e8 un brano degli 883, ed \u00e8 stato il primo ed unico singolo inedito estratto dall'album \"Remix '94\", pubblicato nel luglio 1994. Con questa canzone gli 883 parteciparono al Festivalbar 1994. Questa canzone \u00e8 stato l'ultimo singolo pubblicato prima che Repetto abbandonasse gli 883."}
{"id": "2150238", "revid": "173469", "url": "https://it.wikipedia.org/wiki?curid=2150238", "title": "Thomas Cecil, I conte di Exeter", "text": "Biografia.\nInfanzia ed educazione.\nPrimogenito del Barone Burghley, Thomas era quindi fratellastro di Robert Cecil. Educato privatamente, pass\u00f2 poi al Trinity College di Cambridge.\nCarriera.\nEgli prest\u00f2 servizio al governo sotto il regno di Elisabetta I d'Inghilterra dapprima nella Camera dei Comuni dal 1563 e poi rappresentando diverse costituenti sino al 1593 grazie anche alla potente influenza paterna negli affari di governo. Creato cavaliere nel 1575, nel 1578 venne nominato Alto Sceriffo del Northamptonshire. Egli accompagn\u00f2 il conte di Leicester nella Repubblica delle Sette Province Unite dove ebbe occasione di distinguersi per il coraggio personale. Nel 1585 prest\u00f2 servizio come governatore di Brielle. Malgrado non fosse in buoni rapporti col conte di Leicester, si dimostr\u00f2 molto leale a sir John Norreys. Nel 1584 e nel 1586 fu membro del parlamento per il Lincolnshire, e nuovamente nel 1592 fu deputato per il Northamptonshire. La morte del padre nel 1598 gli consent\u00ec di sedere nella Camera dei Lords come secondo barone Burghley e dal 1599 al 1603 ricopr\u00ec anche l'incarico di Lord Luogotenente dello Yorkshire nonch\u00e9 quello di lord presidente del Consiglio del Nord. Fu durante questo periodo che la regina Elisabetta I, nel 1601, lo cre\u00f2 cavaliere dell'Ordine della Giarrettiera. Il 4 maggio 1605 venne creato \"Conte di Exeter\", lo stesso giorno in cui il fratellastro Robert Cecil, I visconte Cranborne venne creato primo \"Conte di Salisbury\". A differenza del fratellastro, per\u00f2, egli non divenne ministro di governo dopo l'ascesa di Giacomo I.\nAppassionato della arti, support\u00f2 musicisti come William Byrd, Orlando Gibbons e Thomas Robinson. Alla sua morte venne seppellito in una tomba nella cappella definita \"della guerra\" nella chiesa di St Mary's a Wimbledon.\nMatrimonio.\nThomas Cecil spos\u00f2 in prime nozze Dorothy Nevill, figlia di John Nevill, IV barone Latymer e di sua moglie Lucy Somerset, figlia a sua volta di Henry Somerset, II conte di Worcester. In seconde nozze Thomas Cecil spos\u00f2 Frances, figlia di William Brydges, IV barone Chandos di Sudeley Castle, Gloucestershire, gi\u00e0 vedova del Master of Requests, Thomas Smith di Abingdon, Berkshire (oggi Oxfordshire) &amp; Parson's Green, Middlesex.\nMorte.\nMor\u00ec a Londra il 8 febbraio 1623.\nDiscendenza.\nThomas e Dorothy Nevill ebbero:\nNella cultura di massa.\nThomas Cecil appare nella miniserie televisiva \"Elizabeth I\" del 2005."}
{"id": "2150243", "revid": "123528139", "url": "https://it.wikipedia.org/wiki?curid=2150243", "title": "Sleeping in My Car", "text": "Sleeping in My Car \u00e8 una canzone del duo pop rock svedese Roxette, scritta da Per Gessle. La canzone \u00e8 stata pubblicata come primo singolo estratto dall'album \"Crash! Boom! Bang!\" del 1994.\nIl singolo ha raggiunto la prima posizione dei dischi pi\u00f9 venduti in Svezia, ed \u00e8 riuscito ad entrare nella top ten del Regno Unito, Norvegia, Svizzera ed Austria. \"Sleeping in My Car\" \u00e8 stato l'ultimo singolo dei Roxette ad entrare nella classifica statunitense \"Billboard Hot 100\".\nQuando i Roxette si esibirono dal vivo a Pechino, Cina, nel 1995, gli fu chiesto di cambiare il testo del brano. Il duo si disse disposto, ma alla fine non cambi\u00f2 affatto le parole della canzone."}
{"id": "2150244", "revid": "1442080", "url": "https://it.wikipedia.org/wiki?curid=2150244", "title": "Nazionale Under-20 di calcio a 5 della Bolivia", "text": "La nazionale di calcio a 5 della Bolivia Under-20 \u00e8 la rappresentativa di calcio a 5 Under-20 della Bolivia ed \u00e8 posta sotto l'egida della Asociaci\u00f3n del F\u00fatbol Boliviano. Nel 2008 ha partecipato per la sua prima volta al Sudamericano de Futsal Sub-20, che si tiene ogni due anni.\nLa nazionale non ha brillato nell'unica edizione continentale disputata, dove \u00e8 giunta solo terza nel proprio raggruppamento e non si \u00e8 qualificata per le semifinali, l'unica vittoria ai danni del Messico (2-0), \u00e8 stata anche la prima vittoria della nazionale in manifestazioni ufficiali internazionali."}
{"id": "2150245", "revid": "1904508", "url": "https://it.wikipedia.org/wiki?curid=2150245", "title": "William Cecil, I barone Burghley", "text": "Biografia.\nInfanzia.\nCecil nacque a Bourne nel Lincolnshire nel 1521, figlio di Richard Cecil, proprietario di Burghley House (presso Stamford, Lincolnshire), e di sua moglie, Jane Heckington.\nIl suo albero genealogico famigliare, elaborato dallo stesso William Cecil con la collaborazione dello storico William Camden, associava la sua ascendenza al Galles e pi\u00f9 precisamente a Walterstone, al confine con l'Herefordshire ed il Monmouthshire, riuscendo a far risalire le sue origini al capostipite Owen, vissuto all'epoca di Aroldo II d'Inghilterra. La fortuna della famiglia ebbe per\u00f2 inizio col nonno di William, David, il quale accord\u00f2 il proprio appoggio di proprietario terriero al primo Re della dinastia dei Tudor, Enrico VII e divenne anche suo \"Yeoman of the Guard\".\nWilliam dal canto suo, figlio unico, venne educato alla The King's School di Grantham e poi alla Stamford School. Nel maggio del 1535, all'et\u00e0 di quattordici anni, venne introdotto al St John's College di Cambridge, dove entr\u00f2 in contatto con i maggiori educatori del suo tempo come Roger Ascham e John Cheke, acquisendo un'ottima conoscenza del greco. Egli inizi\u00f2 anche una relazione amorosa con Mary, sorella di Cheke, e nel 1541 venne trasferito per volere del padre al Gray's Inn, senza aver ottenuto il diploma. Ad ogni modo, appena quattro mesi dopo, William e Mary si sposarono e l'unico figlio della coppia, Thomas, futuro conte di Exeter, nacque nel maggio del 1542, seguito dalla morte della madre nel febbraio dell'anno successivo. Tre anni pi\u00f9 tardi, il 21 dicembre 1546, William si rispos\u00f2 con Mildred Cooke, che John Ascham associava a Lady Jane Grey come una delle donne pi\u00f9 acculturate del reame d'Inghilterra e la cui sorella, Anne, divenne moglie di sir Nicholas Bacon, padre del ben pi\u00f9 famoso Sir Francis Bacon.\nInizio della carriera.\nWilliam Cecil inizi\u00f2 la sua carriera al servizio del duca di Somerset (fratello dell'ultima regina, Jane Seymour), che era divenuto \"Lord Protector\" durante i primi anni di regno del nipote, il giovane Edoardo VI. Cecil accompagn\u00f2 il duca di Somerset nella Battaglia di Pinkie Cleugh del 1547 (parte della Guerra dei Rough Wooing). Durante questo periodo egli e lo storico William Patten iniziarono la stesura del resoconto della campagna e lo stesso Cecil contribu\u00ec generosamente con le proprie note all'opera successiva di Patten dal titolo \"Expedition into Scotland\".\nCecil, secondo le sue note autobiografiche, inizi\u00f2 la propria attivit\u00e0 di parlamentare dal 1543 (anche se i documenti non riportano il suo nome se non nel 1547) venendo eletto nella circoscrizione di Stamford.\nNel 1548, egli viene descritto col titolo di \"Protector's Master of Requests\", il che fa supporre che egli fosse divenuto un chierico e che si occupasse a Somerset House di registrare le lamentele dei poveri da sottoporre al Duca di Somerset in qualit\u00e0 di Lord Protettore, nonch\u00e9 quindi suo segretario privato, trovandosi quindi in serie difficolt\u00e0 nell'ottobre del 1549 quando il suo datore di lavoro cadde in disgrazia, causa ch'egli peror\u00f2 personalmente dalla Torre di Londra, dove entrambi erano stati rinchiusi.\nCecil riusc\u00ec ad ingraziarsi John Dudley, e dopo tre mesi venne liberato dalla Torre. Il 5 settembre 1550 Cecil venne indicato come uno dei due segretari di stato del re Edoardo VI, mentre dall'aprile del 1551 divenne cancelliere dell'Ordine della Giarrettiera. John Dudley lo accolse quale proprio segretario quando venne nominato duca di Northumberland ma tale posizione comportava dei rischi come lo stesso Cecil annot\u00f2 nel suo diario con la frase latina \"ex misero aulico factus liber et mei juris\" (\"Io venni liberato da questa miserabile giur\u00eca\").\nPer proteggere il governo protestante dall'ascesa di una regina cattolica, il duca di Northumberland obblig\u00f2 gli avvocati del re Edoardo a creare un documento noto col nome di \"Third Succession Act\" (\"My Devise for the Succession\" fu la definizione che ne diede lo stesso Edoardo), datato 15 giugno 1553, che bandiva sia Elisabetta che Maria, le restanti figlie di Enrico VIII, dalla successione al trono in favore di \"lady\" Jane Grey) e tale documento dovette essere anche controfirmato dallo stesso Cecil. Egli non solo sigl\u00f2 questo atto ma ader\u00ec alla cospirazione del 9 giugno 1553.\nAnni dopo egli asser\u00ec di aver firmato unicamente l'istrumento di Edoardo perch\u00e9 impostogli dalla volont\u00e0 regia, ma nella sua apologia alla regina Maria I d'Inghilterra non fece menzione dei restanti fatti.\nNon vi \u00e8 dubbio che Cecil avesse ormai capito quale direzione gli eventi stessero prendendo ed inizi\u00f2 a contrastare lo schema del duca di Northumberland, ma non ebbe mai il coraggio di resistergli apertamente. Poco dopo, ad ogni modo, egli divenne uno dei pi\u00f9 attivi cospiratori contro il duca. Egli, ad ogni modo, non ebbe parte nel divorzio di Caterina d'Aragona e nell'umiliazione di Maria durante il regno di Enrico, pur continuando a professare la fede cattolica, seguendo regolarmente la Messa e confessandosil oltre ad incontrare il cardinale Reginald Pole al suo ritorno in Inghilterra nel dicembre del 1554 e riaccompagnandolo a Calais nel maggio 1555.\nEgli venne eletto al parlamento come \"knight of the shire\" per il Lincolnshire nel 1553, 1555 e 1559 e per il Northamptonshire nel 1563.\nNel dicembre del 1554 voci di corridoio diedero Cecil come il favorito successore di Sir William Petre al ruolo di Segretario di Stato, incarico che aveva perduto assieme a quello di cancelliere dell'Ordine della Giarrettiera dopo l'ascesa della regina Maria al trono. Malgrado questo, di lui la regina Maria disse essere un \u00ab...discreto e buon cattolico tra i membri del parlamento\u00bb.\nRegno di Elisabetta I.\nIl Duca di Northumberland impieg\u00f2 Cecil nell'amministratore delle terre di propriet\u00e0 dell'allora principessa Elisabetta. La nuova regina ascesa al trono lo nomin\u00f2 Segretario di Stato. Il suo stretto controllo sulle finanze della Corona, la sua figura guida nel \"Privy Council\", e la creazione di un servizio di \"intelligence\" altamente efficiente, guidato da Francis Walsingham, lo rese ben presto uno dei pi\u00f9 importanti ministri del regno di Elisabetta.\nPolitica estera.\nDawson suggerisce che gli obbiettivi a lungo termine prepostisi da Cecil fossero quelli di unificare le isole britanniche sotto la fede protestante, un obbiettivo da completare con la conquista dell'Irlanda e con la creazione di un'alleanza anglo-scozzese. Con la demolizione dei confini interni, infatti, la difesa intera del paese ne sarebbe riuscita pi\u00f9 fortificata e per tale motivo Cecil fu tra i principali propugnatori di una riforma completa e di un rinvigorimento della Royal Navy al fine di renderla uno dei punti focali della potenza inglese. Ad ogni modo le sue idee vennero presto vanificate dai fatti storici.\nPur protestante, Cecil non fu mai un purista religioso; egli soccorse gli ugonotti protestanti e olandesi giusto il necessario per tenere le loro rivolte lontane dalle coste inglesi, mantenendo perci\u00f2 un certo distacco dai provvedimenti forti presi in materia dalla regina Elisabetta I. Il suo intervento in Scozia tra il 1559 ed il 1560 contribu\u00ec a mostrare la sua potenza e la sua capacit\u00e0 d'intervenire duramente in caso di necessit\u00e0 e la sua responsabilit\u00e0 nell'esecuzione di Maria di Scozia dette prova della sua volont\u00e0 di perseguire il volere della regina d'Inghilterra.\nIn generale, dunque, egli era maggiormente interessato al sedare le rivolte interne inglesi, lasciando a tal proposito un complesso memoriale nel quale analizza i pro e i contro dello scontro. Egli inoltre fu tra i responsabili dell'Anglican Settlement, delle \"Poor Laws\", e di gran parte della politica estera del regno. A tal punto l'ingerenza di Cecil fu grande durante il regno di Elisabetta, che si ritiene che egli \"de facto\" abbia governato l'Inghilterra come Segretario di Stato imponendo talvolta la propria volont\u00e0 sui decreti e sulle decisioni regie, data l'assoluta fiducia che la regina aveva in lui, fatto che non faceva altro che accrescere la sua influenza.\nPolitica interna.\nLa mano di Cecil nel \"Religious Settlement\" del 1559 fu considerevole e tale scritto coincideva di fatto con la sua visione della religione anglicana. Come gran parte della nazione, egli si form\u00f2 pi\u00f9 protestante di quanto la societ\u00e0 non lo fosse, simpatizzante nella persecuzione dei cattolici quanto dei puritani, con poco amore per la giurisdizione ecclesiastica. \nLa sua politica persecutoria nei confronti dei cattolici lo rese un personaggio ricorrente nei pamphlet scritti dai cattolici inglesi esuli dall'altra parte della Manica. In questi pamphlet, i polemisti tracciarono un ritratto molto negativo di Cecil, ritratto come un'eminenza grigia che esercitava un'influenza nefasta sulla regina. \u00abLa Regina non dar\u00e0 ascolto a nessuno tranne che a lui\u00bb, scrisse l'informatore cattolico in esilio Richard Verstegan, \u00abe a volte accetta addirittura di andare al suo capezzale per chiedergli consiglio.\u00bb Il miglior encomio a questa sua attivit\u00e0 gli pervenne dalla stessa regina Elisabetta che disse di lui: \u00abQuesto \u00e8 il giudizio che ho di voi, che voi non sarete corrotto da alcun regalo e che voi sarete fedele allo stato\u00bb.\nIn Parlamento.\nEgli rappresent\u00f2 il Lincolnshire al parlamento dal 1555 al 1559, ed il Northamptonshire nel 1563, anno in cui prese parte attiva ai procedimenti della Camera dei Comuni sino alla sua elevazione alla par\u00eca; alcuni ritengono che dal 1563 sia anche divenuto Speaker della camera dei comuni ma non vi sono prove a carico di tale teoria. Nel gennaio 1561 egli ottenne il lucrativo incarico di presidente della \"Court of Wards and Liveries\", succedendo a sir Thomas Parry. Come presidente della \"Court of Wards\", William Cecil supervisionava la crescita e l'educazione dei figli della ricca aristocrazia, che fossero rimasti orfani prima di aver raggiunto la maggior et\u00e0. Tra questi Edward de Vere, XVII conte di Oxford, Henry Wriothesley, III conte di Southampton e Roger Manners, V conte di Rutland.\nNel febbraio del 1559 venne eletto cancelliere dell'Universit\u00e0 di Cambridge in successione al cardinale Pole ed ottenne il diploma di \"Master of Arts\" presso il medesimo ateneo in occasione della visita della regina Elisabetta nel 1564 e lo stesso titolo lo ottenne anche a Oxford in un'occasione simile nel 1566. Egli fu il primo cancelliere del \"Trinity College\" di Dublino dal 1592 al 1598.\nIl 25 febbraio 1571 la regina Elisabetta I confer\u00ec a William Cecil il titolo di Barone Burghley, continuando a mantenere il proprio incarico di Segretario di Stato. Nel 1572 Burghley privatamente ammon\u00ec la regina per la sua \u00ab...dubbia condotta con la regina degli scozzesi\u00bb e rivolse forti attacchi su quanto egli riteneva di sbagliato stesse commettendo Elisabetta da monarca. Secondo la sua visione dei fatti, Maria doveva essere decapitata in quanto la sua stessa presenza in vita era causa di avversit\u00e0 con i cattolici, con la Spagna e col Papa, soprattutto dopo che quest'ultimo ebbe scomunicato Elisabetta nel 1570 ed ebbe inviato gruppi di gesuiti a preparare i cattolici scozzesi. Tale fu l'influenza di Cecil sulla coscienza di Elisabetta, che ella sigl\u00f2 di suo pugno l'atto di esecuzione di Maria che ebbe luogo nel 1587.\nTesoriere.\nNel 1572, Lord Winchester, che gi\u00e0 era stato Lord High Treasurer sotto il regno di Edoardo, Maria ed Elisabetta, mor\u00ec. Il suo incarico vacante venne offerto a Robert Dudley, I conte di Leicester, il quale per\u00f2 declin\u00f2 l'offerta e propose Lord Burghley per la sua pi\u00f9 grande \"conoscenza e capacit\u00e0\".\nResidenze di Burghley e Theobalds.\nBurghley House, nel villaggio di Stamford nel Lincolnshire, venne costruita per William Cecil tra il 1555 ed il 1587 e modellata sullo schema di Richmond Palace.\nLa casa fu poi residenza di tutti i suoi discendenti, i Conti e Marchesi di Exeter ed essa rappresenta ancora oggi uno dei pi\u00f9 tipici esempi di architettura elisabettiana del XVI secolo.\nCecil fece costruire anche Theobalds House, appena fuori Londra, tra il 1564 ed il 1585, residenza che venne visitata dalla regina Elisabetta I per ben otto volte tra il 1572 ed il 1596.\nMorte.\nLord Burghley ebbe un infarto nel 1592 e venne sostituito nella vita pubblica da suo figlio Robert, unico erede sopravvissutogli avuto dalla seconda moglie che era pronto gi\u00e0 a succedergli come consigliere della regina. Sopravvissuto a quasi tutti i suoi figli, lord Burghley mor\u00ec nella sua residenza londinese di Cecil House il 4 agosto 1598 e venne poi sepolto nella chiesa di St Martin a Stamford.\nLetteratura.\nWilliam Cecil compare come personaggio nell'ultimo capitolo della trilogia di Ken Follett \"La Colonna di Fuoco\", romanzo del 2017."}
{"id": "2150253", "revid": "287204", "url": "https://it.wikipedia.org/wiki?curid=2150253", "title": "Nazionale Under-20 di calcio a 5 del Brasile", "text": "La nazionale di calcio a 5 del Brasile Under-20 \u00e8 la rappresentativa di Calcio a 5 Under-20 del Brasile ed \u00e8 posta sotto l'egida della Confedera\u00e7\u00e3o Brasileira de Futebol de Sal\u00e3o. Ha partecipato e trionfato in tutte e tre le edizioni del Sudamericano de Futsal Sub-20, che si tiene ogni due anni.\nLa nazionale brasiliana \u00e8 attualmente la detentrice del trofeo che ha vinto in tutte e sei le sue edizioni: nel 2004 per i 25 anni della Confedera\u00e7\u00e3o Brasileira de Futebol de Sal\u00e3o a Fortaleza ha battuto in finale il Venezuela per 5-1, due anni pi\u00f9 tardi a San Crist\u00f3bal ha battuto l'Argentina per 2-0 e due anni dopo, nella riedizione della finale, ha di nuovo battuto i \"gauchos\" per 5-1 giungendo al terzo alloro continentale. Nel 2010 a Itag\u00fc\u00ed ha battuto la Colombia per 4-2 e tre anni pi\u00f9 tardi, nel 2013, a San Crist\u00f3bal si ripropone la stessa finale, con lo stesso risultato, i verdeoro sconfiggono i Cafeteros per 1-0. Nel 2014 invece riesco a riconfermarsi campioni giocando in casa,ad Aracaju riesce a sconfiggere i Cafeteros alla lotteria dei calcio di rigore per 2-1 quando a fine dei tempi regolamentari si trovavano sul 1-1."}
{"id": "2150256", "revid": "76963", "url": "https://it.wikipedia.org/wiki?curid=2150256", "title": "Dominic Guard", "text": "Biografia.\nHa recitato insieme a Richard Burton e Billy Connolly, \u00e8 stato doppiatore nella serie animata del Signore degli Anelli presa dalla trilogia, dove ha prestato la sua voce a Pippin. \u00c8 sposato con l'attrice Sharon Duce con la quale ha avuto due figli. Ha abbandonato il cinema per dedicarsi alla Psicoterapia."}
{"id": "2150259", "revid": "1983214", "url": "https://it.wikipedia.org/wiki?curid=2150259", "title": "Body of Evidence", "text": ""}
{"id": "2150260", "revid": "1431409", "url": "https://it.wikipedia.org/wiki?curid=2150260", "title": "J\u00fcrgen Prochnow", "text": "Biografia.\nDopo aver iniziato la sua carriera in Germania, dove ha recitato in \"Il caso Katharina Blum\", \u00e8 assurto alla notoriet\u00e0 internazionale con il film di guerra \"U-Boot 96\" del 1981. Da quel momento in avanti Hollywood si \u00e8 accorta di lui e ne ha sfruttato le doti di attore caratterista, impegnandolo in special modo in ruoli di autorit\u00e0 e, talora, come antagonista dell'eroe di turno. In particolare vanno segnalate le interpretazioni in \"La fortezza\" (1983), \"Dune\" (1984), \"Beverly Hills Cop II - Un piedipiatti a Beverly Hills II\" (1987), \"Robin Hood - La leggenda\" (1991), \"Fuoco cammina con me\" (1992), \"Il seme della follia\" (1994) e \"Dredd - La legge sono io\" (1995).\nVita privata.\nFratello dell'ex attore Dieter Prochnow, si \u00e8 sposato due volte: prima dal 1982 al 1998 con l'attrice Isabel Goslar da cui ha avuto i figli Roman e Mona; dal 2004 \u00e8 sposato con l'attrice Birgit Stein. Aveva anche un'altra figlia, Joanna, nata da una precedente relazione e morta nel 1987."}
{"id": "2150263", "revid": "767487", "url": "https://it.wikipedia.org/wiki?curid=2150263", "title": "Uccelli 2 - La paura", "text": "Uccelli 2 - La paura (\"El ataque de los p\u00e1jaros\") \u00e8 un film del 1987, diretto dal regista Ren\u00e9 Cardona Jr.. Il film venne distribuito in Italia con un titolo che lo facesse apparire come un sequel de \"Gli uccelli\" di Alfred Hitchcock."}
{"id": "2150268", "revid": "767487", "url": "https://it.wikipedia.org/wiki?curid=2150268", "title": "Audi Coup\u00e9", "text": "Con il nome di Audi Coup\u00e9 s'identificano due generazioni di autovetture sportive di fascia medio-alta, entrambe derivate dalle berline 80, prodotte tra il 1980 e il 1996 dalla casa automobilistica tedesca Audi.\nBreve profilo.\nL'Audi \"Coup\u00e9\" venne concepita come alternativa economica alla brutale e costosa Audi quattro, che affianc\u00f2 fin dall'inizio nella gamma della casa di Ingolstadt. Ma con la differenza che dell'Audi \"Coup\u00e9\" vennero prodotte due generazioni: la prima, siglata \"B2\", venne prodotta in un arco di tempo che and\u00f2 dal 1980 al 1987, mentre la seconda, lanciata sul mercato nel 1988 in sostituzione della \"B2\", venne invece siglata come \"B3\" e fu prodotta fino al 1996 anche nella potente versione \"S2\" che in qualche modo raccolse l'eredit\u00e0 spirituale dell'Audi \"quattro\", ma non le sue glorie in campo sportivo. Cessata la produzione dell'ultima Audi \"Coup\u00e9\", vi fu il lancio della prima generazione dell'Audi TT, che per\u00f2 era pi\u00f9 compatta, essendo realizzata sul pianale della Volkswagen Golf, e quindi non riprese appieno quello che era il posizionamento originario della \"Coup\u00e9\" nel mercato automobilistico. E per oltre una decina di anni la situazione non cambi\u00f2. La vera erede dell'Audi \"Coup\u00e9\" comparve infatti solo nel 2007, quando la casa dei quattro anelli lanci\u00f2 sul mercato la prima generazione della A5, versione coup\u00e9 derivata dalla quarta generazione dell'Audi A4.\nIn totale furono 242.875 gli esemplari di Audi \"Coup\u00e9\" prodotti, di cui 169.017 della prima generazione ei restanti 73.858 della seconda."}
{"id": "2150271", "revid": "551174", "url": "https://it.wikipedia.org/wiki?curid=2150271", "title": "Rifugio di T\u00eate Rousse", "text": "Il rifugio di T\u00eate Rousse (in francese \"refuge de T\u00eate Rousse\") \u00e8 un rifugio situato nel comune di Les Houches (dipartimento dell'Alta Savoia - Francia), in valle dell'Arve, nel massiccio del Monte Bianco (Alpi Graie), a \"3.167\"\u00a0m s.l.m.\nStoria.\nIl rifugio \u00e8 stato costruito nel 1936. A fianco del vecchio rifugio \u00e8 stato inaugurato nel 2005 un nuovo rifugio.\nCaratteristiche e informazioni.\nSi trova lungo la via normale di salita al Monte Bianco tra la stazione terminale del tramway du Mont Blanc ed il rifugio del Go\u00fbter.\nAccessi.\nIl rifugio \u00e8 accessibile in circa tre ore dalla stazione Nid d'Aigle del tramway du Mont Blanc."}
{"id": "2150273", "revid": "149732", "url": "https://it.wikipedia.org/wiki?curid=2150273", "title": "Calendario dell'Avvento", "text": ""}
{"id": "2150274", "revid": "729019", "url": "https://it.wikipedia.org/wiki?curid=2150274", "title": "Nazionale di calcio a 5 del Cile", "text": "La nazionale di calcio a 5 del Cile \u00e8, in senso generale, una qualsiasi delle selezioni nazionali di Calcio a 5 della Federaci\u00f3n de F\u00fatbol de Chile che rappresentano il Cile nelle varie competizioni ufficiali o amichevoli riservate a squadre nazionali.\nIl Cile non ha mai ottenuto risultati significativi a livello internazionale, nella storia dei campionati sudamericani non \u00e8 mai approdato ai primi quattro posti e quindi ha sempre mancato la qualificazione ai campionati mondiali, il primo \"punto\" in manifestazioni internazionali \u00e8 arrivato il 17 aprile 1996 nel pareggio per 1-1 contro la nazionale Argentina mentre la prima vittoria \u00e8 arrivata il 1\u00ba maggio 2000 a Foz do Igua\u00e7u nella vittoria per 5-4 sull'Ecuador."}
{"id": "2150275", "revid": "404449", "url": "https://it.wikipedia.org/wiki?curid=2150275", "title": "Giulio Arrighini", "text": "Biografia.\nMilitante della Lega Lombarda poi Lega Nord a Brescia, \u00e8 stato tra i fondatori e poi segretario provinciale e cittadino dello stesso movimento tra il 1991 e il 1992, anno in cui viene eletto alla Camera dei deputati nella XI Legislatura, candidato nella Circoscrizione Brescia-Bergamo. Viene rieletto la volta successiva, nel 1994, per la XII Legislatura, come candidato della coalizione del centrodestra del Polo delle Libert\u00e0 nel collegio di Brescia-Flero.\n\u00c8 stato eletto Consigliere comunale di Brescia nel 1990 fino al 1991.\nRicandidatosi alla Camera nel 1996 nello stesso collegio di Brescia citt\u00e0-Flero non \u00e8 rieletto.\nNel 1999 ha lasciato la Lega Nord in dissenso con la linea politica delle segreteria federale, e tre anni pi\u00f9 tardi, nel 2002 ha aderito alla Lega Padana di Roberto Bernardelli.\nL'anno successivo \u00e8 stato candidato alla carica di sindaco di Brescia per lo stesso movimento alle elezioni amministrative.\nNel 2004 si candida alla carica di Presidente della Provincia di Brescia per le liste Lega Padana e No Euro e viene eletto in Consiglio Provinciale dove siede fra i banchi dell'opposizione alla giunta Cavalli.\nNel 2009 si ripresenta alle elezioni provinciali di Brescia con la lista Lega Padana Lombardia raccogliendo il 3,2% dei voti, sufficienti a riconfermare il suo seggio in consiglio provinciale.\nNel 2011, con la fine del governo Berlusconi, fonda, insieme ad alcuni fuoriusciti della Lega Nord in dissenso con la linea del partito tra i quali Roberto Bernardelli, il movimento Unione Padana con l'obiettivo di ritornare alle origini autentiche dell'autonomismo leghista. \nIl movimento assume poi nel 2013 la denominazione di Indipendenza Lombarda presentandosi alle successive elezioni amministrative ed eleggendo alcuni consiglieri nelle provincie di Brescia, Milano, Cremona e Bergamo.\nNel luglio 2013 presenta una mozione al Consiglio Provinciale di Brescia per richiedere un referendum per una Lombardia indipendente, sul modello di quello veneto, ideata e avanzata dal Comitato lombardo per la Risoluzione 44 (Color44). \nVotata da tutta la maggioranza \u2013 PdL e Fratelli d'Italia inclusi\u00a0\u2013 la mozione chiede: \u00abla facolt\u00e0 del popolo lombardo di invocare e rivendicare il diritto alla verifica referendaria, in modi e forme legali e democratiche, dell\u2019atto di annessione della Lombardia all\u2019ordinamento statutale italiano a seguito delle guerre risorgimentali\u00bb. Un principio secondo il quale si impegna il presidente provinciale e la sua giunta a \u00absostenere con ogni mezzo a disposizione del Consiglio provinciale e della Giunta provinciale, quell\u2019insieme di iniziative spontanee che mirano ad ottenere l\u2019indizione della consultazione referendaria al fine di accertare la volont\u00e0 del popolo lombardo in ordine alla propria autodeterminazione\u00bb\nA distanza di 4 anni, il 22 ottobre 2017, la proposta di Color44 sottoscritta da Giulio Arrighini e del movimento politico Indipendenza Lombarda si tradurr\u00e0 in un referendum per l'autonomia della Lombardia promosso dalla Lega Nord e dal Presidente della Regione Roberto Maroni.\nNel giugno 2018 \u00e8 stato eletto segretario del movimento Indipendenza Lombarda, carica ricoperta attualmente."}
{"id": "2150276", "revid": "11959", "url": "https://it.wikipedia.org/wiki?curid=2150276", "title": "Abduh", "text": ""}
{"id": "2150279", "revid": "1374756", "url": "https://it.wikipedia.org/wiki?curid=2150279", "title": "Duncan Grant", "text": "Era cugino di John Grant, Lord Huntingtower e nipote del secondo Sir John Peter Grant. \nBiografia.\nGrant nacque a Rothiemurchus nel nord della Scozia e studi\u00f2 arte presso la Slade School, successivamente in Italia e a Parigi. Cugino e, per qualche tempo, anche amante dello scrittore Lytton Strachey, fu introdotto da quest'ultimo nel Gruppo di Bloomsbury. \nGrant divenne noto per il suo stile di pittura sviluppatosi sulla scia della corrente post-impressionista francese diffusasi a Londra nel 1910. Lavor\u00f2 sovente con Roger Fry, un progettista tessile e di ceramiche. \nIn seguito Grant divenne co-direttore del gruppo insieme a Vanessa Bell. Pur attivo e dichiarato omosessuale, ebbe una lunga e affettuosa relazione con Vanessa, dalla quale nacque la figlia Angelica.\nSposata a Clive Bell e gi\u00e0 madre di due figli, Vanessa aveva con il marito un rapporto molto aperto tanto che Clive riconobbe Angelica come sua figlia. Vanessa e Duncan vissero a lungo in una casa quasi idilliaca chiamata Charleston vicino Firle, nel Sussex dove venne ospitato anche il Bloomsbury Group. \nDuncan fu il grande amore di Vanessa, la quale, avendo sviluppato con lui solo una relazione platonica e intellettuale, lo rese co-proprietario di Charleston in modo da garantirgli una totale libert\u00e0 intellettuale.\nIl dolore e il costo di questa coraggiosa decisione \u00e8 ricordato nel romanzo di Angelica, \"Ingannati con gentilezza\". \nDuncan, al contrario, seppur legato profondamente a Vanessa fino alla morte di lei nel 1961, ebbe numerose relazioni omosessuali come quella con George Bergen e con l'economista britannico John Maynard Keynes.\nNegli ultimi anni di vita di Grant il poeta Paul Roche (1916-2007), conosciuto nel 1946, si prese cura di lui e gli permise di mantenere le sue abitudini di vita a Charleston per molti anni. In cambio, Roche fu co-erede dei suoi beni immobiliari. \nGrant infine mor\u00ec nel 1978 a 93 anni d'et\u00e0 e fu seppellito accanto a Vanessa Bell nel sagrato della Chiesa di San Pietro, West Firle, East Sussex.\nLa figura di Duncan Grant \u00e8 protagonista, insieme agli altri membri del Bloomsbury Group, della miniserie televisiva \"Life in Square\", prodotta e trasmessa dalla BBC nel 2015."}
{"id": "2150281", "revid": "767487", "url": "https://it.wikipedia.org/wiki?curid=2150281", "title": "Eddy Arnold", "text": "Biografia.\nOriginario del Tennessee, ha lavorato verso la met\u00e0 degli anni '30 come performer in diversi locali. Dal 1943 \u00e8 diventato membro del Grand Ole Opry. L'anno seguente ha firmato un contratto con la RCA Victor. Nel '46 ha registrato \"That's How Much I Love You\", uno dei suoi pi\u00f9 grandi successi.\nHa cantato i brani pi\u00f9 classici della storia del country con una voce molto caratteristica, capace di passare dai toni gravi a quelli pi\u00f9 acuti con una notevole facilit\u00e0. Due delle sue canzoni sono state incluse in \"Fallout 3 \"e in \"Fallout: New Vegas\": si tratta di \"I' Don't Want To Set The World On Fire\" (Fallout 3 - insieme agli Ink Spots) e \"It's a Sin\" (Fallout: New Vegas).\nNegli anni '50 ha lavorato in televisione con il \"The Eddy Arnold Show\" (1953, 1956) e poi con l\"'Eddy Arnold Time\" (1955-1957).\nNel 1966 \u00e8 stato inserito nella Country Music Hall of Fame. L'anno seguente \u00e8 stato nominato \"artista dell'anno\" dalla Country Music Association.\nNel 1973, dopo tantissimi anni, ha lasciato la RCA Victor passando alla MGM Records, con cui ha registrato quattro album.\nNegli anni '80 si \u00e8 ritirato parzialmente dalle scene. Nel 2005 ha ricevuto un Premio Grammy alla carriera. Ha pubblicato nello stesso anno il suo ultimo disco."}
{"id": "2150291", "revid": "124672018", "url": "https://it.wikipedia.org/wiki?curid=2150291", "title": "Cattedrale di Noyon", "text": "La chiesa di Nostra Signora (in francese: \"\u00e9glise Notre-Dame\") \u00e8 un luogo di culto cattolico di Noyon, in Francia (dipartimento dell'Oise, in Piccardia).\nFu edificata a partire dal 1145 in uno stile di transizione tra il romanico e il gotico (protogotico).\n\u00c8 stata la sede episcopale della diocesi di Noyon (di Tournai e Noyon tra il 626 e il 1146), soppressa nel 1801 e integrata alla diocesi di Beauvais.\nStoria.\nLa prima edificazione di una cattedrale \u00e8 attribuita dalla tradizione a san Medardo, primo vescovo di Noyon, dove avrebbe spostato la sede episcopale di \"Augusta Viromanduorum\" o \"Vermant\" (San Quintino). La cattedrale venne in seguito pi\u00f9 volte ricostruita e vi ebbe luogo nel 768 la consacrazione reale di Carlo Magno e il 3 luglio del 987 quella di Ugo Capeto.\nIl quarto edificio della cattedrale in ordine di tempo fu fortemente danneggiato da un grande incendio nel 1131, che devast\u00f2 anche l'intera citt\u00e0. Dopo la calamit\u00e0, il papa Innocenzo II, che si trovava a Cr\u00e9py-en-Valois, lanci\u00f2 un appello perch\u00e9 le diocesi confinanti aiutassero quella di Noyon nella ricostruzione.\nI lavori iniziarono nel 1145, con la costruzione del coro e del transetto. I resti della chiesa pi\u00f9 antica non furono subito eliminati mentre i lavori procedevano e nel 1157 vi si poterono esporre le reliquie di sant'Eligio. Nel 1185 si poteva celebrare il culto nel coro e nell'ultima campata della navata.\nSegu\u00ec l'edificazione delle navate e la facciata principale occidentale, completata nel 1235.\nIl 19 luglio 1293 un altro incendio danneggi\u00f2 la cattedrale, soprattutto dal lato della facciata, e distrusse nuovamente buona parte della citt\u00e0. Nei successivi lavori di restauro fu necessario ricostruire alcune delle volte, che da esapartite divennero rettangolari, e intervenire sulla torre settentrionale della facciata, che \u00e8 pi\u00f9 alta e con una decorazione pi\u00f9 articolata della sua gemella meridionale. Le previste coperture a guglia delle torri non furono mai realizzate.\nIl chiostro sul lato nord con la sua sala capitolare risale al 1230. Nel XIV secolo fu aggiunta la sacrestia e nel 1507 l'edificio della biblioteca capitolare.\nAd interventi successivi si devono le cappelle che si aprono nelle navate laterali (per lo pi\u00f9 del XIV secolo. Nel corso del XVIII secolo furono restaurate le parti alte della parte terminale e tra il 1757 e il 1779 fu rifatto l'altare maggiore, sormontato da un baldacchino coperto a cupola, opera dell'architetto Godot de Compi\u00e8gne.\nLa cattedrale fu danneggiata sia nel corso della Rivoluzione francese, sia durante la prima guerra mondiale, dopo la quale furono necessari restauri durati vent'anni.\nDescrizione.\nLa pianta \u00e8 a croce latina.\nIl coro \u00e8 costituito da tre campate rettangolari oltre al fondo semicircolare ed \u00e8 circondato da un deambulatorio su cui si affacciano delle cappelle rettangolari nella parte rettilinea e semicircolari nella parte curvilinea, disposte secondo i raggi (\"chapelles rayonnantes\"). La volta all'incrocio del transetto era a pianta quadrata.\nI piloni di sostegno dell'incrocio del transetto e della prima campata del coro e del deambulatorio sono stati rafforzati e contraffortati inoltre dalla presenza delle scale che permettono di raggiungere le tribune del coro. In origine era infatti prevista la costruzione di due torri in questa posizione, che tuttavia non furono mai realizzate.\nNelle dieci campate della navata i sostegni erano alternativamente pilastri a fascio, pi\u00f9 robusti, e colonne, adatti alle originali volte a crociera ogivali esapartite. L'elevazione era costituita da quattro livelli: arcate verso le navate laterali, tribune (matroneo), triforio e finestre alte (claristorio). In origine non erano previsti all'esterno archi rampanti che furono aggiunti nel XIV secolo in seguito al rifacimento delle volte della navata centrale, divenute rettangolari: le volte a crociera ogivali che coprono le tribune erano sufficienti a contraffortare le originarie volte esapartite.\nLe arcate delle tribune che si affacciano sulla navata centrale sono costituite da bifore ogivali, ornate da un oculo trilobato, mentre le arcate del triforio sono a tutto sesto e cos\u00ec le due arcate delle bifore che costituiscono le finestre del claristorio e le simili finestre delle navate laterali.\nIl coro presenta una simile elevazione a quattro livelli, con alcune differenze: le arcate delle tribune sono ugualmente bifore, ma prive dell'oculo, nella parte rettilinea, e sono a singola arcata ogivale nella parte curvilinea. Ugualmente le finestre del claristorio sono nel coro a una sola arcata a tutto sesto.\nI bracci del transetto, ciascuno a tre campate rettangolari, presentano un'insolita terminazione absidata, probabilmente ispirata dalla cattedrale di Tournai. In elevato sono presenti anche qui quattro livelli: finestre basse, triforio e due serie di finestre alte. Qui le arcate del triforio sono trilobate e quelle delle bifore che costituiscono le finestre sono ogivali.\nLa navata \u00e8 preceduta da una sorta di piccolo transetto in corrispondenza della facciata, con tre campate trasversali.\nSulle navate laterali si aprono delle cappelle, dovute ad aggiunte successive: sei sul lato nord e tre pi\u00f9 ampie e pi\u00f9 tarde sul lato sud. Quella centrale del lato sud (cappella di Notre-Dame-de-Bonsecours) risale al XVI secolo ed \u00e8 particolarmente ricca di decorazioni.\nLe navate laterali, il deambulatorio e le cappelle del coro sono tutte coperte da volte a crociera ogivali.\nI capitelli sono decorati da foglie d'acanto e da foglie lisce con cima ricurva. Le chiavi di volta, in particolare nel deambulatorio, sono ornate da teste e motivi decorativi scolpiti.\nLa facciata, preceduta da tre arcate di un portico che inquadrano i portali, aveva sculture andate per la maggior parte perdute. Le lunette dei portali recavano rilievi con il \"Giudizio universale\" (portale centrale) e con \"Morte, risurrezione e trionfo della Vergine\" (portale sud).\nOrgani a canne.\nIl primo organo a canne della cattedrale di cui si fa menzione risale al 1688 ed era collocato sopra la cantoria in controfacciata. Fra il 1697 e il 1702 venne costruito un nuovo organo da Philippe Le Picard con quattro tastiere e pedaliera; lo strumento venne pi\u00f9 volte restaurato nel 1750, nel 1800, nel 1840 e nel 1850; infine, durante il restauro del 1900, venne riadattato ai canoni dell'epoca e portato a tre tastiere. L'organo venne distrutto da una bomba nel 1918 e non \u00e8 stato sostituito da un nuovo strumento se non fra il 1940 e il 1950 da un organo da concerto di cui si sono perse le tracce e, dal 2004, dall'attuale organo a canne, ricostruzione di Henri Saby di uno strumento di Merklin del 1898, proveniente dalla chiesa del Sacro Cuore di Agen. L'organo \u00e8 a trasmissione mista (meccanica per i manuali e il pedale, elettrica per i registri) e dispone di 47 registri su tre tastiere e pedale.\nSotto l'arcata di sinistra della prima campata del coro, si trova un secondo organo. Costruito nel 1704 da Selmersheim, nel 1928 \u00e8 stato ampliato e il sistema di trasmissione \u00e8 stato mutato da meccanico in elettro-pneumatico. Inoltre, durante questo restauro \u00e8 stata realizzata la cassa lignea in stile neogotico che racchiude lo strumento. Restaurato nel 1952, lo strumento \u00e8 stato ricostruito fra il 1988 e il 1989 dall'organaro Michel Garnier. Attualmente lo strumento ha due tastiere di 56 note ciascuna ed una pedaliera di 32, e 18 registri."}
{"id": "2150296", "revid": "1305772", "url": "https://it.wikipedia.org/wiki?curid=2150296", "title": "Oldbury", "text": "Oldbury si pu\u00f2 riferire a:"}
{"id": "2150297", "revid": "767487", "url": "https://it.wikipedia.org/wiki?curid=2150297", "title": "Zotico di Costantinopoli", "text": "Agiografia.\nZotico, nato e cresciuto a Roma, era sacerdote. Nel 330 segu\u00ec l'imperatore Costantino a Bisanzio per collaborare a creare la nuova Costantinopoli. Qui fu particolarmente attivo per circa vent'anni nel creare opere di carit\u00e0 che potessero dare sollievo materiale alla gran massa di indigenti presenti nella nuova capitale dell'impero romano. Con l'aiuto di Costantino costru\u00ec un ospedale per i poveri, che funzionava secondo l'antico concetto di struttura a scopo caritativo, dove si faceva fronte sia alla povert\u00e0 che all'infermit\u00e0 (\"paupertas et infirmitas\"), seguendo la parabola del buon samaritano. In esso venivano accolti sia i pellegrini in viaggio per la Palestina, sia i poveri che venivano accolti, sfamati e curati, se malati.\nZotico nel realizzare una vera e propria struttura stabile destinata all'ospitalit\u00e0, segu\u00ec i dettami espressi durante il Primo concilio di Nicea del 325, in cui la nascente Chiesa cattolica aveva stabilito ufficialmente che fra i suoi compiti pi\u00f9 importanti vi era quello di provvedere ai poveri, alle vedove e ai forestieri. Compito che peraltro era gi\u00e0 svolto dai diaconi e dagli xenodochi, fin dai tempi della Chiesa primitiva .\nEra stata anche raccomandata la costruzione di un ospedale in ogni citt\u00e0 sede di diocesi.\nZotico costru\u00ec a Costantinopoli anche un orfanotrofio.\nQuando, dopo la morte di Costantino, con l'ascesa al trono imperiale di Costanzo, vi fu un'ondata di arianesimo, Zotico rest\u00f2 sempre fedele al papa e all'ortodossia cristiana sancita dai decreti del concilio di Nicea.\nCulto.\nIl Martirologio romano fissa la memoria liturgica il 31 dicembre: \"A Costantinopoli, san Zotico, sacerdote, che provvide al sostentamento degli orfani\"."}
{"id": "2150299", "revid": "110157", "url": "https://it.wikipedia.org/wiki?curid=2150299", "title": "Shiseido", "text": " \u00e8 la maggiore azienda giapponese per la produzione di cosmetici e prodotti di bellezza, oltre che la pi\u00f9 antica azienda del settore nel mondo.\nStoria.\nArinobu Fukuhara, ex capo farmacista della marina imperiale giapponese, fonda la \"Shiseido Pharmacy\" nel 1872 a Ginza (Tokyo). Nel 1897 muove i primi passi nella cosmetica con la crema Eudermine. Nel 1915 viene disegnato il simbolo di Shiseido da Shinzo Fukuhara: la camelia. Nel 1917 \u00e8 la prima a introdurre nella linea di cosmetici fard e fondotinta dei colori naturali del viso in un periodo in cui le donne giapponesi utilizzavano soltanto il colore bianco per truccarsi.\nDal 1923 la societ\u00e0 comincia ad espandersi, aprendo vari negozi nel paese. Dal 1957 i prodotti Shiseido sono anche venduti a Taiwan e subito dopo a Singapore e Hong Kong. Nel 1962 la societ\u00e0 investe anche alle Hawaii aprendo la \"Shiseido Cosmetics America\". Le vendite in Europa iniziano nel 1968 con l'apertura di un negozio in Italia, avamposto per l'espansione in Europa. Nel 1971 \u00e8 la volta dell'Oceania. Nel 1985 \u00e8 la prima a produrre ialuronato di sodio acido ialuronico da fonte di origine non animale. Nel 2012, quando gi\u00e0 conta circa 25.000 negozi nel mondo, approda anche sul web con i siti watashi+ e Beauty&amp;Co.\nNel 2013 apre una filiale in India nonostante quello sia un periodo difficile per la societ\u00e0 che passa da 4 a 3 miliardi di dollari come giro d'affari per un forte calo delle vendite in particolare sul mercato giapponese. Cos\u00ec nel febbraio 2014 \u00e8 costretta a vendere per 227,5 milioni di euro (circa 312,9 milioni di dollari) i suoi marchi Carita e Decl\u00e9or a L'Or\u00e9al. Il ricavato delle cessioni permette di mostrare un profitto nei conti aziendali. Cos\u00ec, sempre nel 2014, viene per la prima volta chiamato alla guida dell'azienda un manager esterno: diventa CEO Masahiko Uotani, ex Coca Cola.\nNel luglio 2015 Lady Gaga diventa testimonial del marchio. Nel luglio 2016 Shiseido sigla l'accordo in esclusiva mondiale con Dolce&amp;Gabbana per lo sviluppo, la produzione e distribuzione dei profumi, del makeup e della linea skincare di Dolce&amp;Gabbana (la linea \"beauty\") in precedenza data in licenza alla divisione Prestige di P&amp;G Group.\nNel 2017 la societ\u00e0 rileva la start-up americana MatchCo: ha sviluppato una tecnologia che permette di analizzare la pelle di ogni singolo cliente con la fotocamera del telefonino e poi di suggerire il prodotto ideale per quel tipo di pelle.\nBrand.\nIl gruppo comprende 26 brand, divisi in aree di business: prestige, fragrance, cosmetics, personal care, professional. Oltre ai prodotti commercializzati sotto il marchio \"Shiseido\", l'azienda possiede anche altri brand sussidiari:\nFanno parte del gruppo anche la divisione digital, quella retail e dei ristoranti, un'accademia di bellezza e aree scientifiche.\nTestimonial.\nFra i testimonial dell'azienda che si sono susseguiti nel corso degli anni, si ricordano:"}
{"id": "2150300", "revid": "1953061", "url": "https://it.wikipedia.org/wiki?curid=2150300", "title": "Oldbury (West Midlands)", "text": "Oldbury \u00e8 una localit\u00e0 della contea delle West Midlands, in Inghilterra."}
{"id": "2150301", "revid": "767487", "url": "https://it.wikipedia.org/wiki?curid=2150301", "title": "Below (film)", "text": "Below \u00e8 un film del 2002 diretto da David Twohy.\nTrama.\n1943. Il sommergibile americano \"USS Tiger Shark\", in missione nell'Atlantico, riceve l'ordine di modificare la propria rotta per andare a soccorrere dei naufraghi avvistati da un aereo. I tre superstiti tratti quindi in salvo, raccontano di essersi salvati dall'affondamento della loro nave-ospedale, silurata presumibilmente da un U-Boot tedesco. Il salvataggio per\u00f2 compromette il Tiger Shark che emerso in superficie per raccogliere i tre naufraghi, viene avvistato da un cacciatorpediniere tedesco il quale si mette subito a caccia del sommergibile. A peggiorare la gi\u00e0 difficile situazione, si manifestano una serie di misteriosi quanto inquietanti episodi, tali da spingere parte dell'equipaggio a credere che il sommergibile sia preda di una maledizione. Gli eventi precipitano, e bench\u00e9 sfuggito all'inseguimento del caccia tedesco, l'equipaggio viene letteralmente decimato da un incendio, mentre i pochi sopravvissuti, oltre ad avere oscure visioni, devono fare i conti con i gravi danni meccanici e strutturali del sommergibile, che nel frattempo si trova ancora in profondit\u00e0. Sar\u00e0 la dottoressa Claire Page, una dei tre naufraghi salvati, a scoprire ci\u00f2 che realmente \u00e8 accaduto leggendo il giornale di bordo. La sua nave-ospedale infatti era stata silurata proprio dal Tiger Shark, scambiata per un tragico errore di identificazione, in un mercantile tedesco. Resosi conto dell'errore, il comandante del sommergibile Winters, salito sul ponte con i suoi ufficiali Brice, Loomis e Coors, aveva cercato di trarre in salvo i superstiti. Sfortunatamente i tre ufficiali ambiziosi e senza scrupoli, non avevano intenzione di macchiare il loro stato di servizio per colpa di quell'incidente, e avevano quindi ucciso Winters buttandolo poi in mare, e raccontando quindi, una volta scesi sotto coperta, che il comandante era scivolato e aveva battuto la testa. Ora il fantasma di Winters vuole la sua vendetta, e con Brice ormai morto suicida, ai sopravvissuti non resta che abbandonare la nave. Tratti in salvo da un mercantile, Claire e Odell si interrogano sull'accaduto, e sulle visioni, causate forse dall'eccessiva percentuale di anidride carbonica presente nel sommergibile. Ora che la vendetta di Winters \u00e8 compiuta, l'USS Tiger Shark pu\u00f2 affondare per raggiungere il suo comandante."}
{"id": "2150302", "revid": "767487", "url": "https://it.wikipedia.org/wiki?curid=2150302", "title": "Ali Mubarak", "text": "Biografia.\n\u02bfAl\u012b Pasci\u00e0 Mub\u0101rak fu ministro della Pianificazione e ministro dell'Istruzione durante la seconda met\u00e0 del XIX secolo. Come buona parte degli il\u0101iyy\u016bn (riformisti), studi\u00f2 in Francia. Divenne famoso per i suoi contributi miranti alla ricostruzione storica e geografica degli ambienti cairoti e per aver istituito un moderno sistema educativo in Egitto.\nLa sua opera pi\u00f9 celebre \u00e8 l\"'al-Khia al-tawf\u012bqiyya al-jad\u012bda\" (I nuovi distretti di Tawf\u012bq [Pasci\u00e0]), in cui egli fornisce una descrizione dettagliata, strada per strada, dei principali villaggi e citt\u00e0 d'Egitto.\nContribu\u00ec in maniera determinante alla fondazione verso il 1870 della celeberrima Biblioteca Nazionale egiziana, una delle maggiori e pi\u00f9 antiche biblioteche statali di tutto il mondo arabo e islamico.\nFu anche romanziere, col suo libro \"\u02bf\u0100lam al-d\u012bn\" (Il mondo della religione), edito nel 1882, un romanzo a vocazione didattica in cui i personaggi che compiono un viaggio attraverso l'Egitto e la Francia sono un egiziano e un britannico. Recuperando cos\u00ec la nobile tradizione letteraria della \"rila\" (in cui s'illustrarono Ibn Ba\u016ba, Ibn Jubayr o Ibn Fal\u0101n) e della \"maq\u0101ma\", egli si pose come fine quello di istruire il lettore, fornendogli una grande quantit\u00e0 di utili informazioni. Si distingue per l'introduzione di una struttura narrativa che mira a divertire il lettore, senza annoiarlo con nozioni aride e accademiche.\nSi deve notare che le relazioni fra i due personaggi, di diverse fedi e tradizioni, sono tutt'altro che conflittuali, e che s'insiste sovente sulla necessit\u00e0 d'una cooperazione fra Occidente e Oriente: fine quest'ultimo del movimento dell'Il\u0101."}
{"id": "2150306", "revid": "256896", "url": "https://it.wikipedia.org/wiki?curid=2150306", "title": "Nazionale Under-20 di calcio a 5 del Cile", "text": "La nazionale di calcio a 5 del Cile Under-20 \u00e8 la rappresentativa di Calcio a 5 Under-20 del Cile ed \u00e8 posta sotto l'egida della Federaci\u00f3n de F\u00fatbol de Chile.\nLa nazionale cilena ha partecipato ad un solo Sudamericano de Futsal Sub-20, ovvero quella d'esordio nel 2004 a Fortaleza dove ha rimediato un terzo posto nel proprio girone di primo turno, rimanendo esclusa dalle semifinali. Ha raggiunto invece il suo massimo piazzamento nel 2013 a San Crist\u00f3bal con un quarto posto sconfitto per 3-1 dai gauchos argentini."}
