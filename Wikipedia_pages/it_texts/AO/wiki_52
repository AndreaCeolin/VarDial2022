{"id": "2088117", "revid": "1884099", "url": "https://it.wikipedia.org/wiki?curid=2088117", "title": "Seguidillas", "text": "Le Seguidillas sono un tipo di canzoni spagnole accompagnate da danza, tipiche delle attuali comunit\u00e0 autonome castigliane di Castilla-La Mancha e della Comunidad de Madrid.\nIl termine di \"seguidilla\" viene usato per la prima volta da Mateo Alem\u00e1n nel 1599, e il significato della parola per alcuni proviene da \"a seguida mala vida\" \n\u00c8 usata nel XVII e XVIII secolo, particolarmente nella zona di Madrid e in Castiglia con molte varianti locali. Bizet la adopera nella \"Carmen\" \nCaratteristiche.\nRitmo ternario, e movimento animato, con accompagnamento di casta\u00f1uelas (nacchere), chitarre, bandurria (mandole), liuto, almirez (\"mortaio\") e bottiglia di anice con chiave , oppure vengono suonate con la dulzaina e il tamburello. Con battute di 3/4 o 3/8, viene ripartita abitualmente in strofe di quattro versi alternabili di sette e cinque sillabe con assonanza in quelli pari, seguite da \"estribillos\" (ritornelli) di tre versi di cinque sillabe il primo e il terzo e di sette il secondo. Il contenuto delle sue strofe suole essere di una tematica amorosa, ma ve ne sono anche di picareschi o giocosi. Si balla a coppie, che possono essere miste, che formando un circolo, se ne vanno cambiando partner di coppia in coppia. Si ballano nelle feste patronali e nella festa della vendemmia.\nOrigini.\nDi maggiore antichit\u00e0 la \"copla\" (strofa) che la musica, appaiono nel nostro teatro classico e nella Canzonetta (tonadilla) scenica del secolo XVIII. Quevedo dice di esse che \"arriconaron\" le antiquate danze di reverenze che si accompagnavano con arpa e ribeca (\"rabel\").\nConsiderata come la matrice delle danze della regione e la cui origine viene disputata fra Andalusia e La Mancha, da essa derivano il fandango e il bolero, e, concretamente, le sevillanas del bajo Guadalquivir, la parranda in Murcia, e la torr\u00e1s nei dintorni della Sierra Morena.\nStoria.\nDella seguidilla ci sono fonti del secolo XVI; come attesta Cervantes nel suo Quijote, si ballava e cantava gi\u00e0 alla sua epoca:\nPoi, form\u00f2 parte essenziale nelle sainetes (\"farse\") e tonadillas (\"canzonette\") nel secolo XVIII e pi\u00f9 tardi delle zarzuelas (\"operette\").\nManuel de Falla considerava la siguiriya, una variante, come il pi\u00f9 antico di tutti i cantes flamencos, radicandola nel \"cante\" liturgico bizantino. \nDi seguidillas Georges Bizet ne compose alcune celebri e molto \"sui generis\" per la sua opera Carmen e Isaac Alb\u00e9niz sottotitol\u00f2 Seguidillas nella sua \u201cCastilla\u201d della Suite espa\u00f1ola.\nNel 1803 venne pubblicato un testo che descrive per la prima volta la coreografia delle \"seguidillas manchegas\" e \"bulerias\". Le similitudini che esistono tra le \"sevillanas\" attuali e la seguidilla arcaica sono precisate da Antonio Carion nella sua opera \"Le principali regole della danza\", dove egli associa il bolero e una forma che lui chiama seguidilla .\nVarianti.\nLe sue principali varianti sono: \nFonti.\nSecondo quanto dice Pedro Echevarr\u00eda Bravo nel suo Cancionero Musicale Popolare Manchego: sopra l'origine delle \"seguidillas manchegas\" gli storici ancora non si sono messi d'accordo.\nMentre taluni affermano che appartengano al secolo XVI, altri, invece, sostengono che ebbero la loro origine nel La Mancha durante il secolo XV, essendo un'aria di canto e danza molto popolare la cui misura \u00e8 di tre quarti, di un movimento molto animato. Pedro Echevarr\u00eda avalla una tesi che le situa nel secolo XV. Nemmeno concordano gli storiografi musicali se la sua origine \u00e8 puramente indigena o, al contrario, siano prodotte dalla influenza moresca, come risultato delle invasioni che pat\u00ec La Mancha, secondo quanto abbiamo riferito prima.\nCerto \u00e8 che, anticamente, si ballava la \"seguidilla\" nella regione centrale della Spagna, e che da l\u00ec si estese a tutta la Penisola Iberica, sperimentando, come \u00e8 naturale, altre modificazioni e modalit\u00e0, di tempo e di ritmo, a seconda delle regioni, come le \"sevillanas\", \"malague\u00f1as\", il \"fandango\", le \"boleras\", come si chiamano nel La Solana, o \"meloneras\" come dicono a Daimiel, di un movimento pi\u00f9 rilassato e signorile, le \"seguidillas jaleadas\", caratteristiche della regione di Cadice e Jerez de la Frontera e, infine, le \"gitanas\" o \"seguirillas\", che si eseguono pi\u00f9 lentamente, intrise quasi sempre di un sentimento piagnucoloso, che sa di flamenco puro."}
{"id": "2088119", "revid": "188323", "url": "https://it.wikipedia.org/wiki?curid=2088119", "title": "Gas Gas MC 250", "text": ""}
{"id": "2088122", "revid": "465169", "url": "https://it.wikipedia.org/wiki?curid=2088122", "title": "Bordata (guerra)", "text": " \nCon il termine bordata si indica, nel tiro delle artiglierie di una nave, il fuoco eseguito simultaneamente da tutti i pezzi di uno stesso lato (salva).\nEra della navigazione a vela.\nDurante l'era della navigazione a vela (e nei primi anni del vapore) le navi avevano lunghe file di cannoni nello stesso lato dello scafo, i quali potevano sparare solo da un lato; il fuoco simultaneo da tutte le armi su un lato della nave era conosciuto come \"bordata\"; sparare da tutte le armi da entrambi i lati veniva chiamato \"bordata doppia\". I cannoni dei vascelli del XVIII secolo erano precisi solo a distanza ravvicinata, e la loro capacit\u00e0 di penetrazione era mediocre, cosicch\u00e9 gli scafi spessi delle navi di legno non potevano essere danneggiati, se non a distanze ravvicinate. Queste navi di legno navigavano accostando sempre di pi\u00f9 l'una verso l'altra, fino a quando il fuoco dei cannoni non diventava efficace. La prima bordata era critica, in quanto era anche la pi\u00f9 efficace, dato che i cannoni erano caricati con maggiore cura, quindi spesso il fuoco era trattenuto fino al momento in cui gli artiglieri del vascello non ritenevano di essere a portata efficace contro lo scafo nemico, e solo a quel punto veniva dato l'ordine di fuoco. La bordata sottoponeva a sforzi notevoli i legni della nave, cos\u00ec che le navi usavano raramente il fuoco di bordata, preferendo fare fuoco \"in successione\", cio\u00e8 con un leggero ritardo tra un cannone ed il successivo, in modo da non dare una sollecitazione concentrata; il fuoco in successione veniva usato anche quando si tagliava la rotta (passando di prua) o la scia (passando di poppa) all'avversario, permettendo al fuoco dei pezzi di devastare l'intero ponte (o gli interi ponti nel caso dei vascelli) che non avevano paratie intermedie. Una alternativa alla bordata a palle diretta sullo scafo era il tiro a mitraglia, destinato a colpire l'equipaggio avversario, o a palle incatenate (coppie di palle unite appunto da una catena) puntando i cannoni verso l'alto per danneggiare l'alberatura, le manovre e le vele togliendo quindi la possibilit\u00e0 di manovrare.\nLa bordata come misura.\nInoltre, il termine bordata \u00e8 una misura della potenza massima simultanea di fuoco di una nave, che pu\u00f2 essere scaricata su un unico obiettivo, in quanto questa concentrazione \u00e8 di solito ottenibile sparando una bordata. Questa \u00e8 calcolata moltiplicando il peso del proiettile dell'armamento principale della nave per il numero di cannoni che possono essere utilizzati. Se alcune torrette non sono in grado di sparare da entrambi i lati della nave, sono contati solo il numero massimo di cannoni che possono sparare da una parte o dall'altra. Ad esempio, le corazzate statunitensi classe \"Iowa\" hanno un armamento principale di nove cannoni da 16 pollici (406 mm), su torrette che possono essere regolate per una bordata unica. Ogni proiettile da 16 pollici pesa 2700 libbre (1224,7 kg circa), che moltiplicato per nove (il numero totale di cannoni in tutte e tre le torrette) corrisponde a un totale di 24300 libbre (11022 kg). Cos\u00ec, una corazzata classe Iowa ha una bordata di 11,0 tonnellate, che costituisce il peso dei proiettili che si possono teoricamente indirizzare su un bersaglio in una singola bordata."}
{"id": "2088125", "revid": "188323", "url": "https://it.wikipedia.org/wiki?curid=2088125", "title": "Gas Gas EC 50", "text": ""}
{"id": "2088127", "revid": "188323", "url": "https://it.wikipedia.org/wiki?curid=2088127", "title": "Gas Gas EC 80", "text": ""}
{"id": "2088128", "revid": "188323", "url": "https://it.wikipedia.org/wiki?curid=2088128", "title": "Gas Gas EC 125", "text": ""}
{"id": "2088130", "revid": "188323", "url": "https://it.wikipedia.org/wiki?curid=2088130", "title": "Gas Gas EC 200", "text": ""}
{"id": "2088132", "revid": "188323", "url": "https://it.wikipedia.org/wiki?curid=2088132", "title": "Gas Gas EC 250", "text": ""}
{"id": "2088135", "revid": "188323", "url": "https://it.wikipedia.org/wiki?curid=2088135", "title": "Gas Gas EC 300", "text": ""}
{"id": "2088144", "revid": "767487", "url": "https://it.wikipedia.org/wiki?curid=2088144", "title": "Joy Denalane", "text": "Biografia.\nJoy Denalane nasce a Berlino (nel quartiere di Sch\u00f6neberg) da madre tedesca e padre di origini sudafricane. Terza di cinque fratelli, trascorre la sua infanzia nel quartiere di Kreuzberg, dove la famiglia si trasferisce poco dopo la sua nascita.\nAll'et\u00e0 di sedici anni abbandona la casa paterna ed inizia a dedicarsi alla musica, accumulando le prime esperienze live e avvicinandosi al reggae e al soul, grazie alle band Culture Roots e Family Affair. A 19 anni firma un contratto con una major ma, in disaccordo con la casa discografica sul tipo di musica e di immagine che avrebbe dovuto proporre, non incide nessun lavoro. In seguito si trasferisce a Stoccarda, dove incontra DJ Thomilla e Tiefschwarz, due noti produttori, con i quali realizza la club hit \"Music\", partecipando insieme a loro anche alla scrittura della stessa.\nCarriera musicale.\nDebutto e \"Mamani\" (2002).\nNello stesso periodo Joy entra in contatto con il gruppo hip hop Freundeskreis, alla ricerca di una voce femminile da abbinare a quella del cantante Max Herre, per una traccia dal titolo \"Mit Dir\". Il singolo esce nel luglio 1999 e raggiunge la top ten tedesca, entra nella classifica dei trenta singoli pi\u00f9 di successo in Austria e figura tra i primi quindici in Svizzera. Nel frattempo il connubio artistico tra i due cantanti diventa anche un'unione nella vita.\nJoy Denalane si unisce alla FK Allstars, collettivo di cui facevano parte Afrob, Gentleman, Sekou e Brooke Russell, oltre a molti altri, e va in tour con loro per pi\u00f9 di due anni. Firma poi un contratto con la Four Music (fondata dal gruppo tedesco Die Fantastischen Vier) e inizia a lavorare per produrre il suo primo disco da solista, dal titolo \"Mamani\", che uscir\u00e0 nel giugno 2002 debuttando alla numero otto della German Albums Chart. L'album, prodotto dal marito, Max Herre, trae ispirazione dalla musica africana, parte importante delle radici della cantante. In totale da \"Mamani\" furono estratti sei singoli, tra cui la hit \"Sag's Mir\", il pezzo a sfondo sociale dal titolo \"Im Ghetto von Soweto\" (con il leggendario trombettista sudafricano Hugh Masekela), e \"Kinderlied\", pezzo dedicato al figlio maggiore Isaiah.\nNel 2003 Joy Denalane si dedic\u00f2 ad un tour solista ed a collaborazioni con artisti come Youssou N'Dour, ASD, e Till Br\u00f6nner. Si esibi\u00ec anche a New York e Philadelphia e ricevette una Comet come Best Hip-Hop/R&amp;B National e tre nomination agli Echo Award, tra le quali una come Best Female Artist. Poco dopo usc\u00ec un'edizione \"live\" di \"Mamani\" su CD e DVD, registrata durante un'esibizione tenutasi al Berlin's Tr\u00e4nenpalast, che conteneva anche una serie di remakes prima inediti. Nell'estate del 2005 Denalane cant\u00f2 sulla versione tedesca del singolo di Common, \"Go!\".\n\"Born &amp; Raised\" (2006).\nNell'aprile del 2006 Joy Denalane e il marito, Max Herre, fondarono una casa discografica, la Nesola Records.\nJoy si dedic\u00f2 alla preparazione del suo secondo album, \"Born &amp; Raised\", il suo primo disco interamente registrato in inglese. Pre-programmato in Germania, l'album fu interamente registrato a Philadelphia. All'interno fecero apparizioni artisti statunitensi come i rappers Lupe Fiasco e Raekwon e il cantante Governor. Il singolo principale, \"Let Go\", ebbe un moderato successo, raggiungendo la posizione numero 40 della German Singles Chart, ma fu \"Born &amp; Raised\" (uscito l'11 agosto 2006) a sfondare, debuttando alla numero due, appena dietro il singolo di Christina Aguilera, estratto dall'album \"Back to Basics\". I singoli seguenti, \"Heaven or Hell\" e \"Sometimes Love\", non riuscirono a replicare lo stesso successo. Nella primavera del 2007 Joy Denalane mise sul mercato un altro singolo, \"Change\" (con Lupe Fiasco) nel Regno Unito, ma neanch'esso raggiunse i primi posti nelle classifiche.\nDal 2008 a oggi.\nNell'aprile 2008 Joy Denalane &amp; Tweet si esibirono con la The Dresden Soul Symphony a Dresda. L'album dal vivo prodotto da questa esibizione, intitolato \"The Dresden Soul Symphony\", vede la partecipazione anche di Bilal e della MDR Symphony Orchestra e viene pubblicato nell'ottobre dello stesso anno.\nNel maggio 2011 pubblica il suo terzo album in studio \"Maureen\", titolo derivato dal suo secondo nome. Si tratta del primo disco in lingua tedesca dal 2002.\nNel 2014 partecipa al programma televisivo \"Rising Star\".\nNel 2017 pubblica l'album \"Gleisdreieck\"."}
{"id": "2088145", "revid": "1652635", "url": "https://it.wikipedia.org/wiki?curid=2088145", "title": "Maledizione", "text": "Una maledizione \u00e8 l'augurio di conseguenze negative o sfortuna attraverso l'intercessione di un qualche tipo di potere soprannaturale come ad esempio un dio, un elemento della natura o uno spirito.\nL'effetto negativo che si intende portare con una maledizione pu\u00f2 avere varie gradazioni, dall'infliggere dolore fino a provocare la morte del soggetto. Le maledizioni possono anche essere intese per avere effetti molto complessi o specifici, come ad esempio quello di non far rivedere la persona amata o di rendere sterili. \nLe maledizioni possono anche essere legate a specifici oggetti o condizioni. In alcune tradizioni si ritiene che alcuni oggetti o simboli portino sfortuna ai loro proprietari e perci\u00f2 si dicono \"maledetti\". Nel mondo moderno numerose leggende urbane sono basate su tali maledizioni.\nNella Bibbia.\nNella Bibbia sono riportate diverse maledizioni. La prima \u00e8 nel libro della Genesi rivolta da Dio al serpente:\nNell'antica Roma.\nNell'antica Roma veniva praticata una forma rituale di maledizione nota sotto il nome di defissione. Consisteva nello scrivere su una lamina di piombo il nome della persona da maledire e la disgrazia che gli si voleva augurare. La lamina veniva poi arrotolata, chiusa con un chiodo e sotterrata. \nNel folclore.\nNel folclore popolare italiano le maledizioni assumono vari nomi specifici come malocchio e fattura.\nLeggende contemporanee negli Stati Uniti.\nLa leggenda della \"Maledizione dell'anno zero\" fu famosa per essere stata indicata come la causa di morte dei Presidenti degli Stati Uniti eletti negli anni divisibili per 20, a partire dal 1840. Tale maledizione non sarebbe comunque pi\u00f9 valida, dal momento che Ronald Reagan (eletto nel 1980) \u00e8 sopravvissuto ad un tentativo di assassinio e George W. Bush (eletto nel 2000) \u00e8 sopravvissuto a otto anni di presidenza. Altra popolare leggenda legata ai presidenti USA \u00e8 la Maledizione dei Kennedy.\nLeggende contemporanee su maledizioni sportive.\nIl termine maledizione viene talvolta associato ad eventi o compagini sportive quando la sfortuna sembra accanirsi in maniera particolare. Molto nota \u00e8 stata la cosiddetta Maledizione del Bambino che ha colpito la squadra di baseball Boston Red Sox quando, dopo l'abbandono di Babe Ruth, non sono pi\u00f9 riusciti a vincere il massimo titolo, le World Series, dal 1919 fino al 2004.\nIn Irlanda una maledizione \u00e8 associata al Mayo, una delle contee che partecipa all'All-Ireland Senior Football Championship e che non solo non vince un titolo dal 1951 ma che ha anche perso tutte le ultime sette finali che ha disputato (prima nel 1989). Molti tifosi di Mayo sono convinti che la sfortuna che ha colpito la squadra, non solo a livello di finali perse ma anche di una serie di eventi negativi occorsi nelle semifinali siano dovuti alla \"Maledizione del 51\" in inglese \"The curse of '51\". Dopo avere vinto l'ultimo All-Ireland, nel 1951 appunto, durante il viaggio di ritorno verso la contea, la squadra una volta arrivata a Foxford non mostr\u00f2 rispetto per un funerale che si stava tenendo sul posto. Il prete and\u00f2 su tutte le furie e scagli\u00f2 la maledizione, secondo la quale finch\u00e9 almeno un giocatore di quella formazione fosse rimasto in vita, Mayo non avrebbe pi\u00f9 vinto l'All-Ireland.\nCelebre \u00e8 anche la maledizione scagliata dall'allenatore ungherese B\u00e9la Guttmann ai danni della squadra di calcio portoghese del Benfica. Il primo maggio del lontano 1962, dopo essersi infatti lasciato malamente con la societ\u00e0 afferm\u00f2 che il Benfica non avrebbe pi\u00f9 conquistato una coppa internazionale per 100 anni. Ne sono passati 59 da allora e i portoghesi hanno perso ben otto finali senza pi\u00f9 riuscire ad alzare al cielo nessun trofeo europeo segno che la presunta maledizione sia tuttora in corso.\nA Siena si racconta e si raccontava anche in tempi non sospetti di una maledizione scagliata da una vecchia, chi dice una strega, della contrada dell'Oca contro la contrada della Torre. Nel 1961 alcuni contradaioli della Torre, dopo la vittoria del Palio, spennarono vive e buttarono nelle vie della contrada rivale (Oca) 40 oche destando il disgusto della fattucchiera che li maledisse e profetizz\u00f2 che non avrebbero pi\u00f9 vinto un Palio per 40 anni. La Torre dal 1961 ha rivinto il Palio nel 2005, dopo 44 anni.\nLa Maledizione del 27.\nLa maledizione del 27 \u00e8 la convinzione che 27 sia un numero sfortunato a causa del numero di artisti che sono morti a quell'et\u00e0. Ad esempio Robert Johnson, Jim Morrison, Brian Jones, Jimi Hendrix, Pigpen McKernan, Janis Joplin, Jonathan Brandis, Kurt Cobain e Amy Winehouse sarebbero stati colpiti dalla Maledizione del 27.\nMaledizioni nella narrativa e negli altri media.\nL'utilizzo delle maledizioni nelle opere di fantasia \u00e8 un elemento molto comune, specialmente nel genere fantasy.\nTra gli innumerevoli esempi, nel film \"Ladyhawke\" una maledizione impedisce ai due protagonisti di incontrarsi in forma umana; nel romanzo \"L'ombra della maledizione\" di Lois McMaster Bujold, una maledizione grava sull'intera famiglia reale portando ai suoi componenti innumerevole effetti negativi.\nNel telefilm \"C'era una volta\" una maledizione porta i personaggi delle favole nel nostro mondo."}
{"id": "2088151", "revid": "118881012", "url": "https://it.wikipedia.org/wiki?curid=2088151", "title": "Felixsee", "text": "Felixsee (in lusaziano \"Feliksowy jazor\") \u00e8 un comune di abitanti del Brandeburgo, in Germania.\nAppartiene al circondario della Sprea-Nei\u00dfe ed \u00e8 parte dell'Amt D\u00f6bern-Land.\nStoria.\nIl comune di Felixsee venne creato il 31 dicembre 2001 dalla fusione dei comuni di Bloischdorf, Bohsdorf, Friedrichshain e Klein Loitz.\nNel 2003 venne aggregato al comune di Felixsee il comune di Reuthen.\nGeografia antropica.\nIl territorio comunale di Felixsee \u00e8 suddiviso nelle frazioni di Bloischdorf, Bohsdorf, Friedrichshain, Klein Loitz e Reuthen."}
{"id": "2088157", "revid": "149727", "url": "https://it.wikipedia.org/wiki?curid=2088157", "title": "Feliksowy jazor", "text": ""}
{"id": "2088158", "revid": "2197073", "url": "https://it.wikipedia.org/wiki?curid=2088158", "title": "Linton Johnson", "text": "Carriera.\nNel 2003 ha iniziato la sua carriera di cestista professionista con i Rockford Lightning nella Continental Basketball Association. Poi ha giocato 5 stagioni in NBA (dal 2003 al 2007 e nel 2008-09) con 7 franchigie diverse, intervallate da una breve parentesi nella seconda parte della stagione 2006-07 nella Liga ACB con la maglia del Saski Baskonia. Nell'agosto 2010 \u00e8 stato ingaggiato dall'AIR Avellino, approdando per la prima volta in carriera nel campionato italiano. Rinnova il contratto con Avellino per la stagione sportiva 2011-12, venendo confermato anche per la seguente. Il 9 luglio 2013 viene ufficializzato il passaggio alla Dinamo Sassari. Il 23 gennaio 2014 si trasferisce alla Cimberio Varese.\nNell'agosto 2014 trova l'accordo col la GTG Pistoia, squadra da cui si separa il 22 gennaio 2015, dopo che un mese prima era stato messo fuori rosa.\nIl 18 marzo 2016 viene tesserato dalla Juvecaserta, con cui si stava allenando gi\u00e0 da qualche settimana. Nel 2017 sposa il progetto del San Nicola Basket Cedri, squadra della provincia di Caserta, approcciandosi cos\u00ec per la prima volta da quando in Italia, al basket delle 'minors'. Al termine della stagione, nell'agosto 2018, il trasferimento alla New Caserta Basket (serie C Silver).\nNel 2015 fonda Like Linton, una community di amanti dello sport che desiderano seguire una vita sana all'insegna del movimento. La community segue il giocatore tramite i canali social e un sito web dedicato. Punto cardine del ideologia di Linton Jonhson \u00e8 lo svegliarsi alle 4:30 della mattina. Secondo il giocatore svegliarsi 2/3 ore prima rispetto agli altri ci permette di vivere di pi\u00f9 la nostra vita, dedicando naturalmente le ore guadagnate allo sport e al benessere personale. Ogni anno il giocatore partecipa poi a dei summer camp con giovani talenti del basket ai quali oltre ad insegnare delle skill di questo sport prova anche a trasmettere alcuni concetti fondamentali di questa ideologia.\nPolitica.\nNel settembre 2021, si candida capolista in una lista vicina alla Lega per le comunali a Caserta."}
{"id": "2088159", "revid": "6923", "url": "https://it.wikipedia.org/wiki?curid=2088159", "title": "Bloischdorf", "text": "Bloischdorf (in basso sorabo \"B\u0142obo\u0161ojce\") \u00e8 una frazione del comune tedesco di Felixsee, nel \"Land\" del Brandeburgo.\nStoria.\nIl 31 dicembre 2011 il comune di Bloischdorf venne fuso con i comuni di Bohsdorf, Friedrichshain e Klein Loitz, formando il nuovo comune di Felixsee."}
{"id": "2088160", "revid": "118880395", "url": "https://it.wikipedia.org/wiki?curid=2088160", "title": "B\u0142obo\u0161ojce", "text": ""}
{"id": "2088162", "revid": "118880411", "url": "https://it.wikipedia.org/wiki?curid=2088162", "title": "Bohsdorf", "text": "Bohsdorf (in basso sorabo \"B\u00f3\u0161ojce\") \u00e8 una frazione del comune tedesco di Felixsee, nel \"Land\" del Brandeburgo.\nStoria.\nIl 31 dicembre 2011 il comune di Bohsdorf venne fuso con i comuni di Bloischdorf, Friedrichshain e Klein Loitz, formando il nuovo comune di Felixsee."}
{"id": "2088163", "revid": "118880447", "url": "https://it.wikipedia.org/wiki?curid=2088163", "title": "B\u00f3\u0161ojce", "text": ""}
{"id": "2088165", "revid": "118880710", "url": "https://it.wikipedia.org/wiki?curid=2088165", "title": "Frycowy Gaj", "text": ""}
{"id": "2088166", "revid": "118880803", "url": "https://it.wikipedia.org/wiki?curid=2088166", "title": "Klein Loitz", "text": "Klein Loitz (in basso sorabo \"\u0141ojojc\") \u00e8 una frazione del comune tedesco di Felixsee, nel \"Land\" del Brandeburgo.\nStoria.\nIl 31 dicembre 2011 il comune di Klein Loitz venne fuso con i comuni di Bloischdorf, Bohsdorf e Friedrichshain, formando il nuovo comune di Felixsee."}
{"id": "2088167", "revid": "118880819", "url": "https://it.wikipedia.org/wiki?curid=2088167", "title": "\u0141ojojc", "text": ""}
{"id": "2088168", "revid": "118880099", "url": "https://it.wikipedia.org/wiki?curid=2088168", "title": "Reuthen", "text": "Reuthen (in basso sorabo \"Ru\u015bi\") \u00e8 una frazione del comune tedesco di Felixsee, nel \"Land\" del Brandeburgo.\nStoria.\nNel 2003 il comune di Reuthen venne soppresso e aggregato al comune di Felixsee."}
{"id": "2088170", "revid": "118880105", "url": "https://it.wikipedia.org/wiki?curid=2088170", "title": "Ru\u015bi", "text": ""}
{"id": "2088171", "revid": "1442080", "url": "https://it.wikipedia.org/wiki?curid=2088171", "title": "Notoc", "text": "In ambito aeronautico la sigla NOTOC, contrazione di \"Special Load Notification To Captain\", indica un documento che viene consegnato al comandante, in cui sono riportate le merci pericolose e/o speciali caricate sull'aeromobile.\nSuddivisione.\nLa notoc si divide in due parti: Dangerous Goods (merci pericolose) e Other Special Load (altri carichi speciali); merci pericolose trasportate per via aerea sia con aereo passeggeri che Only Cargo sono: \nIl prefisso R sta per Restricted - Pericoloso\nDangerous Goods - Merci Pericolose\nSuddivise per classe dalla 1 alla 9, ed eventuale divisione es. 2.3 6.1 ecc.\nClassi.\nClasse 1 - Esplosivi REX\nClasse 2 - Gas\nClasse 3 - Liquidi Infiammabili\nClasse 4 - Solidi Infiammabili\nClasse 5 - Ossidi e Perossidi\nClasse 6 - Infettivi e Tossici\nClasse 7 - Radioattivi\nClasse 8 - Corrosivi\nClasse 9 - Miscellanei\nAltri Carichi Speciali.\nI carichi speciali (Other Special Load) non hanno una classificazione come i DGR (merci pericolose), ma il gruppo delle merci deperibili possono fare al caso nostro il prefisso P sta per Perishable - Deperibile che sono\nAltri carichi speciali che devono comparire sulla NOTOC sono:"}
{"id": "2088173", "revid": "1934238", "url": "https://it.wikipedia.org/wiki?curid=2088173", "title": "Lega doganale", "text": "La Lega doganale \u00e8 stata un tentativo di unione doganale tra gli Stati italiani preunitari \u2013 promosso da Papa Pio IX nel 1847 \u2013 volto a realizzare l'unificazione economica (e in prospettiva politica) dell'Italia in senso federale.\nIl progetto.\nIl progetto di Lega doganale di papa Pio IX prevedeva che gli Stati italiani preunitari \u2013 mantenendo la propria sovranit\u00e0 ed autonomia politica \u2013 si unissero in un accordo economico e commerciale volto a favorire la loro integrazione economica. L'accordo avrebbe comportato la caduta delle barriere doganali e l'adozione di una tariffa doganale comune, che avrebbe cos\u00ec semplificato il commercio e lo sviluppo economico all'interno degli Stati aderenti.\nIl progetto di Pio IX si ispirava direttamente allo Zollverein tedesco, il quale fu costituito nel 1834 e contribu\u00ec in maniera determinante all'unificazione federale della Germania nel 1871. Il fine implicito della Lega doganale era pertanto quello di avviare un processo di integrazione economica e che avrebbe avuto come esito inevitabile e naturale l'unificazione politica federale degli Stati aderenti per mezzo della creazione di una Confederazione politica.\nLa Lega avrebbe pertanto rafforzato l'integrazione economica degli Stati pre-unitari riducendo l'influenza dell'Austria sulla penisola italiana, senza peraltro escluderla. Il progetto a lungo termine di Pio IX era infatti quello di convincere l'Austria a fare del Lombardo-Veneto un Regno separato con a capo un principe austriaco iniziatore di una dinastia indipendente, sul modello di quanto era avvenuto per il Granducato di Toscana durante le guerre di successione nel XVIII secolo. Con la Confederazione politica si sarebbe cos\u00ec risolta pacificamente la \u00abQuestione italiana\u00bb sorta a seguito del Congresso di Vienna, evitando il ricorso a sanguinose guerre di indipendenza e rispettando altres\u00ec le autonomie e le differenze locali delle varie regioni italiane.\nI negoziati.\nNell'agosto 1847, Pio IX incaric\u00f2 mons. Giovanni Corbuli Bussi di avviare le trattative presso le corti di Firenze e Torino.\nI negoziati per la stipulazione della Lega Doganale furono avviati il 25 agosto 1847 con la presentazione del progetto al Granduca Leopoldo II di Toscana. Dopo aver rapidamente ottenuto il suo consenso, Corboli Bussi prosegu\u00ec per Torino, dove arriv\u00f2 il 5 settembre. In seguito fu raggiunto nella capitale sabauda da un rappresentante del governo toscano.\nA differenza di quanto avvenuto a Firenze, la proposta di Lega Doganale fu accolta con poco entusiasmo dal re Carlo Alberto di Sardegna; egli infatti non aspirava all'unificazione d'Italia per vie federali poich\u00e9 era propenso ad una guerra aperta contro l'Austria, dalla quale il suo Regno avrebbe potuto ottenere significativi incrementi territoriali. Evit\u00f2 quindi di prendere una decisione immediata, affermando prudentemente che doveva prima confrontarsi con il ministro delle finanze sulle questioni tecniche dell'operazione.\nPoich\u00e9 tale risposta fu annunciata e rinviata diverse volte nel tempo, mons. Corbuli Bussi (sulla base delle indicazioni fornitegli del cardinal Segretario di Stato Ferretti e a questi dal Tesoriere mons. Morichini) sollecit\u00f2 a Carlo Alberto una risposta d'indirizzo politico generale circa il suo interesse a partecipare alla Lega, facendo notare come le questioni tecniche dell'operazione sarebbero state affrontate in un secondo momento, in un apposito Congresso convocato dalle parti contraenti. Tale osservazione permise di sbloccare la situazione di stallo che si era venuta a creare, e si concluse con la manifestazione di adesione da parte del Re di Sardegna.\nIl 3 novembre 1847 furono quindi firmati a Torino i Preliminari della Lega Doganale tra lo Stato Pontificio, il Regno di Sardegna e il Granducato di Toscana; tale accordo prevedeva la convocazione di un Congresso destinato a regolamentare gli aspetti tecnici della Lega una volta che fosse stata ottenuta la partecipazione ad essa del Ducato di Modena e del Regno delle due Sicilie. L'adesione del Ducato di Modena, piccolo stato, era essenziale poich\u00e9 avrebbe consentito la continuit\u00e0 territoriale da Roma al Piemonte. Esso infatti confinava sia con il Granducato di Toscana che con il Regno di Sardegna.\nI rappresentanti dei tre Stati, guidati da mons. Corbuli Bussi, partirono quindi per Modena. Qui, il 10 novembre esposero il progetto al duca Francesco V. Egli pose due problemi al suo ingresso nella Lega: il duro contenzioso allora esistente con il Granducato di Toscana circa i territori di Pontremoli e Fivizzano (nell'ambito dell'attuazione del Trattato di Firenze); la necessit\u00e0 di confrontarsi con l'Imperatore austriaco, cui era strettamente legato da vincoli parentali e materiali.\nNonostante le trattative sembrassero destinate a buon esito, queste alla fine si conclusero a met\u00e0 dicembre con un nulla di fatto. Il governo modenese si impegn\u00f2 meramente a non ostacolare l'eventuale commercio di transito dei Paesi confederati. Tale insuccesso fu ascrivibile probabilmente allo scetticismo manifestato dall'Austria tramite il suo ambasciatore a Modena.\nIl sostanziale fallimento delle trattative a Modena, insieme alle prime agitazioni popolari a Napoli (che fecero del Regno delle due Sicilie uno dei primo Stati in Europa interessati dai moti rivoluzionari del 1848), sconsigliarono di continuare le trattative presso il Re Ferdinando II, al quale il progetto di Lega Doganale era gi\u00e0 stato presentato dal Nunzio mons. Garibaldi.\nIl progetto di una Lega tra gli Stati italiani venne quindi forzatamente accantonato dagli eventi del 1848-1849, sebbene di esso si continu\u00f2 a parlare in ambito politico-diplomatico. La Lega Doganale non deve comunque essere confusa coi similari progetti di Lega \"politica\" o \"militare\" emersi durante gli stessi anni. In particolare, nell'agosto 1848, ci fu un ulteriore tentativo la Confederazione politica Italiana, che per\u00f2 non ebbe esito positivo.\nIl colpo finale al progetto federalista italiano fu l'assassinio di Pellegrino Rossi, capo del governo pontificio e propugnatore dell'idea federalista, avvenuto il 15 novembre 1848. Dopo il suo assassinio venne proclamata la Repubblica Romana, costringendo lo stesso pontefice a lasciare la citt\u00e0 per circa un anno e mezzo.\nAnche se non si realizz\u00f2 concretamente, la Lega Doganale patrocinata da Papa Pio IX suscit\u00f2 molto entusiasmo e contribu\u00ec grandemente alla diffusione generalizzata di quel sentimento nazionale italiano che anim\u00f2 i successivi eventi unitari. Essa in particolare \u00e8 presa a modello di come si sarebbe potuto realizzare uno Stato federale italiano alternativo al modello centralistico instauratosi con il Regno d'Italia, nato nel 1861."}
{"id": "2088178", "revid": "118880689", "url": "https://it.wikipedia.org/wiki?curid=2088178", "title": "Friedrichshain (disambigua)", "text": ""}
{"id": "2088192", "revid": "110157", "url": "https://it.wikipedia.org/wiki?curid=2088192", "title": "Gro\u00df Schacksdorf-Simmersdorf", "text": "Gro\u00df Schacksdorf-Simmersdorf, in lusaziano \"T\u0161\u011b\u0161ojce-\u017dymjerojce\", \u00e8 un comune di 1.331 abitanti del Brandeburgo, in Germania.&lt;br&gt;\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") D\u00f6bern-Land.\nStoria.\nIl comune di Gro\u00df Schacksdorf-Simmersdorf venne creato il 31 dicembre 2001 dalla fusione dei comuni di Gro\u00df Schacksdorf e di Simmersdorf.\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "2088193", "revid": "149727", "url": "https://it.wikipedia.org/wiki?curid=2088193", "title": "Gro\u00df Schacksdorf", "text": ""}
{"id": "2088194", "revid": "149727", "url": "https://it.wikipedia.org/wiki?curid=2088194", "title": "Simmersdorf", "text": ""}
{"id": "2088195", "revid": "149727", "url": "https://it.wikipedia.org/wiki?curid=2088195", "title": "T\u0161\u011b\u0161ojce-\u017dymjerojce", "text": ""}
{"id": "2088197", "revid": "149727", "url": "https://it.wikipedia.org/wiki?curid=2088197", "title": "\u017dymjerojce", "text": ""}
{"id": "2088198", "revid": "287204", "url": "https://it.wikipedia.org/wiki?curid=2088198", "title": "Gross Schacksdorf-Simmersdorf", "text": ""}
{"id": "2088201", "revid": "124237064", "url": "https://it.wikipedia.org/wiki?curid=2088201", "title": "Mike Brown (cestista 1970)", "text": "Carriera.\nDopo due anni da vice allenatore ai Washington Wizards passa come vice agli Spurs dove coach Gregg Popovich lo forma come coach NBA. Dai tempi degli Spurs, le squadre di Brown hanno sempre vinto almeno 58 partite a stagione. Brown \u00e8 anche stato capoallenatore degli Spurs in Summer League a Boston e a Salt Lake City. Dopo aver vinto il titolo NBA nel 2003 con gli Spurs viene assunto dagli Indiana Pacers come assistente allenatore di Rick Carlisle. Contribuisce a portare i Pacers a diverse apparizioni consecutive ai play-off compresa una finale di Conference nel 2004.\nIl suo record da assistente allenatore \u00e8 di 341-201 (0,629).\nDopo aver passato due anni ai Pacers viene assunto nel giugno 2005 come \"head coach\" dai Cleveland Cavaliers di LeBron James in sostituzione di Brendan Malone: diventa cos\u00ec il secondo allenatore pi\u00f9 giovane del campionato dopo Lawrence Frank dei New Jersey Nets. Il 2 giugno 2007 i Cavs di Brown conquistano per la prima volta nella loro storia le NBA Finals sconfiggendo i Detroit Pistons. Vengono tuttavia sconfitti in quattro partite proprio dalla sua ex squadra, gli Spurs. Il 1\u00ba febbraio 2008 viene nominato coach della Eastern Conference del mese di gennaio. Nel 2009 viene nominato allenatore della squadra All-Star della Eastern Conference diventando il secondo allenatore dei Cavs a guidare la selezione dopo Lenny Wilkens, che l'aveva guidata nel 1989. Il 24 aprile 2009 Brown vince l'NBA Coach of the Year Award dopo aver guidato i Cavs a un record di 66-16: il migliore nella storia della franchigia. Nel 2008\u201309 e nel 2009\u201310 ottiene il miglior record della lega, ma viene eliminato ai play-off. Il 13 maggio 2010 i Cavs vengono infatti eliminati dai Boston Celtics nelle semifinali di Conference agli NBA Playoffs 2010. Dopo questa sconfitta i Cavs diventano la prima squadra a vincere pi\u00f9 di 60 partite in due stagioni consecutive senza arrivare alle NBA Finals. Dopo ci\u00f2 viene licenziato il 24 maggio 2010. Nel dicembre 2010 inizia a lavorare come opinionista per la ESPN.\nDopo aver lasciato i Cavs \u00e8 stato vice-allenatore della squadra della scuola media di suo figlio. \u00c8 stato anche allenatore della \"Westlake Lee Burneson Middle School\" in Ohio. Ha rifiutato un'offerta da assistente al St. Mary's College in California.\nIl 25 maggio 2011 i Los Angeles Lakers annunciano a sorpresa l'ingaggio di Brown (per 18,25 milioni di dollari), con un contratto di tre anni con team option per il quarto. Sostituisce Phil Jackson, che aveva dato l'addio alla pallacanestro alla fine della stagione 2010-11. Il suo ingaggio viene ufficializzato il 31 maggio 2011. I Lakers chiudono sotto la sua guida una stagione modesta: dopo aver chiuso con un bilancio di 41-25 (5\u00ba posto in NBA), la squadra viene eliminata al secondo turno dei play-off dagli Oklahoma City Thunder per 4-1. Il 9 novembre 2012 viene esonerato dell'incarico di allenatore dei Lakers dopo la pessima partenza nella stagione 2012-13 (bilancio di 1-4).\nIl 25 aprile 2013 i Cavs dopo aver licenziato Byron Scott, alla fine di una stagione alquanto deludente,\ntrovano un accordo, dopo due anni lontano da Cleveland, con l'ex coach Brown, che firma un contratto quinquennale a oltre 20 milioni di dollari."}
{"id": "2088205", "revid": "125880015", "url": "https://it.wikipedia.org/wiki?curid=2088205", "title": "Ugo Russo", "text": "\u00c8 stata una delle voci delle trasmissioni \"Tutto il calcio minuto per minuto\" e \"Pallavolando\".\nHa seguito sei Olimpiadi, Mondiali ed Europei di moltissime specialit\u00e0, oltre a Giri d'Italia di ciclismo, Sei Nazioni di rugby e molto altro. Ai giochi olimpici di Sydney 2000 ha seguito e raccontato per la Rai avvenimenti di 23 diverse discipline agonistiche.\nBiografia.\nHa esordito scrivendo per un bisettimanale locale, \"Record\", poi diventato il \"Corriere Laziale,\" a 17 anni, e ha poi collaborato con le prime radio private romane dal 1974. Con \"Roma Video Blu\" , passando poi a Pts, Teleregione, Canale 7, Canale 66, Teletevere e infine a Teleroma 56 con la quale ha lavorato per 16 anni come telecronista delle partite di calcio della Lazio e della Roma. Ha lavorato, inoltre, per diverse televisioni private nazionali. \u00c8 entrato in Rai nel 1994 diventando, successivamente, inviato.\n, \u00c8 stato ospite di varie trasmissioni Rai (Uno Mattina estate, Scommettiamo che?, Casa Rai1), sui canali Mediaset e Telemontecarlo. \n\u00c8 stato il cantante solista dei \"Papi Fruggini\", degli \"Acquaviva\", del \"Centro Sound\". Ha lavorato anche con gli \"Epoca\". Nei primi anni ottanta ha pubblicato un 45 giri, \"Ricordo d'amore e rimorsi\", canzoni delle quali ha composto pure musica e parole.\nIl 4 settembre 2011, prima di trasmettere la partita di calcio di serie B Livorno-Nocerina, \u00e8 stato colpito da un ictus ischemico che lo ha tenuto in coma per 11 giorni. Dopo il risveglio con nessuna conseguenza riportata \u00e8 ritornato alla normale attivit\u00e0 lavorativa.\nA maggio 2012 la Minerva edizioni ha pubblicato il suo libro autobiografico \"Un microfono a due facce\", in cui Russo racconta una serie di aneddoti e situazioni dei suoi 45 anni di attivit\u00e0, tra giornalismo e spettacolo.\nIl 12 ottobre 2014 realizza la sua ultima radiocronaca in Rai, raccontando la vittoria del Livorno sul Trapani per 6-0.\nNel 2015 gli viene assegnata la Stella di Bronzo del Coni, per la sua quarantennale attivit\u00e0 di cronista sportivo.\nIl 25 gennaio 2016, a un anno esatto dalla morte del cantante Demis Roussos, ha pubblicato \"Il mio amico Demis\" sul cantante del quale era stato il sosia per circa 35 anni, portandolo sui palcoscenici nel travestimento e nella voce. Nel settembre dello stesso anno diventa presidente onorario della \"Vivi Altotevere Sansepolcro\", societ\u00e0 calcistica di Serie D alla quale \u00e8 particolarmente legato.\nNel novembre 2016 \u00e8 stato scelto come testimonial dal comune di Foligno per la candidatura a \"Citt\u00e0 Europea dello Sport 2018\", poi concretizzatasi nell'attribuzione di tale nomina alla cittadina umbra.\nNel settembre 2018 \u00e8 uscito un altro suo libro, \"Quanto erano belli gli anni sessanta\", in cui ripercorre fatti e personaggi del decennio in questione."}
{"id": "2088208", "revid": "125655084", "url": "https://it.wikipedia.org/wiki?curid=2088208", "title": "Combinata nordica ai I Giochi olimpici invernali", "text": "Nella combinata nordica ai I Giochi olimpici invernali fu disputata una sola gara, il 2 e il 4 febbraio, che assegn\u00f2 solo le medaglie olimpiche (a differenza di salto e fondo, i cui titoli furono validi anche come Campionati mondiali di sci nordico.\nRisultati.\nPresero il via 30 atleti di 9 diverse nazionalit\u00e0, ma la competizione per il podio fu egemonizzata dagli sciatori norvegesi. La prima prova disputata, il 2 febbraio, fu la 18 km di sci di fondo e si tratt\u00f2 della medesima gara valida di per s\u00e9 per l'assegnazione dei titoli olimpici e iridati nella disciplina. Thorleif Haug e Johan Gr\u00f8ttumsbr\u00e5ten s'iscrissero a entrambe le competizioni e chiusero rispettivamente al primo e al secondo posto la prova di fondo, che invece Thoralf Str\u00f8mstad e Harald \u00d8kern disputarono soltanto ai fini della combinata, arrivando 3\u00ba e 4\u00ba nella classifica della specialit\u00e0. La prova di salto dal trampolino, il 4 febbraio sul Le Mont, fu vinta nuovamente da Haug davanti a Str\u00f8mstad e \u00d8kern: i due inseguitori fecero registrare distanze maggiori, ma la valutazione stilistica premi\u00f2, nel punteggio complessivo, Haug. Pi\u00f9 indietro (ottavo) si classific\u00f2 Gr\u00f8ttumsbr\u00e5ten, che cos\u00ec scal\u00f2 dal secondo al terzo posto."}
{"id": "2088209", "revid": "466539", "url": "https://it.wikipedia.org/wiki?curid=2088209", "title": "Guadino (golf)", "text": "Il guadino \u00e8 uno strumento utilizzato dai giocatori di golf al fine di recuperare le palline finite nei laghetti. Si tratta di un bastone, spesso telescopico, con in cima una specie di canestro metallico della dimensione di una normale pallina da golf; in alcuni modelli \u00e8 presente invece un retino di dimensioni maggiori.\nUsato per recuperare la pallina, oltre che dagli specchi d'acqua, anche da bunker sabbiosi, erba alta o luoghi normalmente irraggiungibili, pu\u00f2 arrivare ad una lunghezza di 4,5 metri."}
{"id": "2088211", "revid": "879070", "url": "https://it.wikipedia.org/wiki?curid=2088211", "title": "Santa Clara (California)", "text": "Santa Clara \u00e8 una citt\u00e0 statunitense, appartenente all'omonima contea, nello Stato della California. La citt\u00e0, fondata nel 1777 e facente parte della contea dal 1852, prende il nome dalla missione \"Santa Clara de As\u00eds\", l'ottava missione spagnola (su 21) in California.\nSi trova al centro della Silicon Valley ed \u00e8 sede dei quartieri generali di Intel, Applied Materials, Sun Microsystems, NVIDIA, Agilent Technologies Netgear e numerose altre aziende high-tech. \u00c8 inoltre sede del \"Mission College\" e della \"Santa Clara University\", il pi\u00f9 antico istituto di studi superiori della California.\nVi hanno sede California's Great America, un parco divertimenti gestito dalla Cedar Fair Entertainment Company, e i quartieri generali della squadra di football americano della NFL San Francisco 49ers, che qui possiede anche le strutture per gli allenamenti.\nL'8 novembre 2006 i 49ers annunciarono la loro intenzione di spostare la squadra da San Francisco a Santa Clara, dopo il fallimento delle trattative con la citt\u00e0 di San Francisco per la costruzione del nuovo stadio.\nGeografia e ambiente.\nSanta Clara \u00e8 attraversata da tre torrenti stagionali, che sfociano nella parte meridionale della baia di San Francisco; essi sono il torrente \"San Tomas Aquino\", il torrente \"Saratoga\" e il torrente \"Calabazas\".\nL'area della citt\u00e0 comprende l'habitat della civetta delle tane, un uccello che sfrutta le tane scavate da altri animali, come il citello di Beechey; tuttavia, a causa dell'urbanizzazione nel XX secolo, questo habitat si sta riducendo.\nSociet\u00e0.\nEvoluzione demografica.\nIn base al censimento del 2000, nella citt\u00e0 risiedevano 102.361 persone, 38.526 nuclei familiari e 24.117 famiglie. La densit\u00e0 abitativa era di 2.149,1 ab./km\u00b2. C'erano 39.630 unit\u00e0 abitative con una densit\u00e0 media di 832.0 unit\u00e0/km\u00b2. La popolazione era costituita per il 55% da bianchi, per il 29,27% da asiatici, per il 2,29% da afroamericani, per lo 0,55% da nativi americani, per lo 0,43% da oceaniani (\"Pacific Islanders\"), per il 6,94% da persone di altre razze e per il 4,95% da persone di due o pi\u00f9 razze. Gli ispanici e i latinos costituivano il 15,99% della popolazione.\nI nuclei familiari erano 38.526, dei quali il 27,4% aveva figli sotto i 18 anni a carico, il 48,4% erano coppie sposate, il 9,5% aveva a capo una donna senza marito e il 37,4% non erano famiglie. Il 25,9% dei nuclei era costituito da un solo individuo e il 6,8% era costituito da persone sole di et\u00e0 superiore ai 65 anni. La dimensione media dei nuclei familiari era di 2,58, mentre quella delle famiglie era di 3,14.\nIl 19,9% della popolazione della citt\u00e0 era costituito da giovani con meno di 18 anni, l'11,4% da persone tra i 18 e i 24 anni, il 39,1% tra i 25 e i 44, il 19,1% tra i 45 e i 64 e il 10,6% oltre i 65 anni. L'et\u00e0 media era di 33 anni. Ogni 100 persone di sesso femminile ce n'erano 103,6 di sesso maschile; ogni 100 persone di sesso femminile di et\u00e0 superiore ai 18 anni, c'erano 102,9 persone di sesso maschile.\nSecondo una stima del 2006, il reddito medio per un nucleo familiare della citt\u00e0 ammontava a 80.048$, mentre per una famiglia ammontava a 90.701$. Il reddito medio per i maschi era di 58,641$, mentre per le femmine di 43,131$. Il reddito pro capite per la citt\u00e0 era di 31,755$. Circa il 4,5% delle famiglie ed il 7,8% della popolazione era al di sotto della soglia di povert\u00e0, tra cui il 6,3% dei minori di 18 anni e l'8,2% di quelli con pi\u00f9 di 65 anni.\nStoria.\nNel 1769 Jos\u00e9 Francisco Ortega fu il primo europeo a giungere nella valle, al tempo abitata da nativi americani che gli spagnoli chiamarono \"Costanos\" (\"gente della costa\"), meglio conosciuti come Ohlone (\"gente dell'ovest\"). Gli spagnoli colonizzarono la regione con 21 missioni, delle quali la \"Santa Clara de As\u00eds\" fu fondata nel 1777.\nNel 1856 a Monterey fu issata la bandiera degli Stati Uniti, segno che la California era entrata a far parte degli Stati Uniti. Nel 1851 fu fondato il Santa Clara College nell'area in cui sorgeva la missione. Nel 1852 divenne citt\u00e0 e nel 1862 fu riconosciuta come tale dallo Stato. L'economia era basata sulle fattorie a conduzione familiare, nelle quali si coltivava soprattutto frutta.\nNel 1905 a Santa Clara furono effettuati i primi voli ad alta quota per mezzo di alianti progettati da John J. Montgomery. Alla fine del XIX secolo la popolazione aveva raggiunto i 5.000 abitanti e si mantenne su questi livelli per parecchi anni. L'industria dei semiconduttori, che si svilupp\u00f2 negli anni sessanta del XX secolo, modific\u00f2 radicalmente la valle, che oggi conserva poche tracce del suo passato agricolo.\nIl primo ospedale della citt\u00e0 fu costruito nel 1963. La struttura \u00e8 stata sostituita nel 2007 dal nuovo centro medico \"Kaiser Permanente\". A Santa Clara ha avuto sede la pi\u00f9 importante struttura per malati mentali, l'\"Agnews State Hospital\". Secondo il \"National Park Service\", oltre 100 persone morirono in questo edificio durante il terremoto del 1906. Al posto di questo ospedale oggi sorge la sede di Sun Microsystems; l'area fa parte del \"National Register of Historic Places\".\nAmministrazione.\nGemellaggi.\nSanta Clara \u00e8 gemellata con le seguenti citt\u00e0:"}
{"id": "2088213", "revid": "61051", "url": "https://it.wikipedia.org/wiki?curid=2088213", "title": "Mock-up", "text": ""}
{"id": "2088218", "revid": "88740", "url": "https://it.wikipedia.org/wiki?curid=2088218", "title": "Hornow-Wadelsdorf", "text": "Hornow-Wadelsdorf, in lusaziano L\u011b\u0161\u0107e-Zakrjejc, era un comune di 637 abitanti del Brandeburgo, in Germania.\nStoria.\nIl comune di Hornow-Wadelsdorf venne creato il 31 dicembre 2001 dalla fusione dei comuni di Hornow e di Wadelsdorf.\nIl 1\u00ba gennaio 2016 il comune di Hornow-Wadelsdorf venne soppresso e aggregato alla citt\u00e0 di Spremberg."}
{"id": "2088221", "revid": "149727", "url": "https://it.wikipedia.org/wiki?curid=2088221", "title": "Hornow", "text": ""}
{"id": "2088222", "revid": "149727", "url": "https://it.wikipedia.org/wiki?curid=2088222", "title": "Wadelsdorf", "text": ""}
{"id": "2088223", "revid": "149727", "url": "https://it.wikipedia.org/wiki?curid=2088223", "title": "L\u011b\u0161\u0107e-Zakrjejc", "text": ""}
{"id": "2088225", "revid": "149727", "url": "https://it.wikipedia.org/wiki?curid=2088225", "title": "L\u011b\u0161\u0107e", "text": ""}
{"id": "2088226", "revid": "149727", "url": "https://it.wikipedia.org/wiki?curid=2088226", "title": "Zakrjejc", "text": ""}
{"id": "2088232", "revid": "115533", "url": "https://it.wikipedia.org/wiki?curid=2088232", "title": "Arma corta", "text": ""}
{"id": "2088233", "revid": "767487", "url": "https://it.wikipedia.org/wiki?curid=2088233", "title": "Simon Mathew", "text": "Nel 2005 pubblica il proprio primo album, definito come rock melodico. Nel 2008 si aggiudica la competizione canora nazionale, il Dansk Melodi Grand Prix 2008 e, nello stesso anno, partecipa all'Eurovision con la canzone \"All Night Long\"."}
{"id": "2088241", "revid": "599013", "url": "https://it.wikipedia.org/wiki?curid=2088241", "title": "Demetris Nichols", "text": ""}
{"id": "2088242", "revid": "204012", "url": "https://it.wikipedia.org/wiki?curid=2088242", "title": "Constance Wilde", "text": ""}
{"id": "2088243", "revid": "397438", "url": "https://it.wikipedia.org/wiki?curid=2088243", "title": "Maghi di Waverly", "text": ""}
{"id": "2088253", "revid": "248115", "url": "https://it.wikipedia.org/wiki?curid=2088253", "title": "Manutergo", "text": ""}
{"id": "2088257", "revid": "2134764", "url": "https://it.wikipedia.org/wiki?curid=2088257", "title": "Claudio Isabella", "text": "Carriera.\nCresciuto hockeisticamente nel settore giovanile dell'HCAP, debutta nella National League A nella stagione 2008-09, sempre con la maglia dell'HCAP, il 22 novembre 2008 nella gara contro l'HC Davos.\nNella stagione 2009-10 ha giocato il pre-campionato con l'Ambr\u00ec per poi essere trasferito in National League B al Neuchatel, fino al ritiro di questa squadra dal campionato; \u00e8 approdato infine all'Asiago Hockey, chiamato dal suo ex allenatore John Harrington.\nAl termine della stagione \u00e8 tornato in Svizzera, dove ha giocato per la prima parte della stagione in Nationalliga B con l'EHC Basel, e poi \u00e8 sceso in Prima Lega con l'HC Chiasso. Ha giocato col Chiasso anche nella stagione successiva, salvo alcuni incontri in Seconda Lega col \"farm team\" HC Biasca 3 Valli. Ha poi vestito le maglie di GDT Bellinzona (2012-2013), HC Chiasso (2013-2015) e nuovamente Bellinzona (2015-2016, senza tuttavia giocare alcun incontro), con cui ha chiuso la carriera.\n\u00c8 stato nominato team manager del Bellinzona per la stagione 2016-2017.\nStatistiche.\n\"Statistiche aggiornate a luglio 2011.\""}
{"id": "2088270", "revid": "20310393", "url": "https://it.wikipedia.org/wiki?curid=2088270", "title": "San Giovanni in Bragora", "text": ""}
{"id": "2088271", "revid": "1318658", "url": "https://it.wikipedia.org/wiki?curid=2088271", "title": "Discosorida", "text": "I Discosorida sono un ordine di molluschi cefalopodi estinti, appartenenti alla sottoclasse \"Nautiloidea\", conosciuti dall'Ordoviciano Medio al Devoniano. Si tratta di un gruppo piuttosto composito e di origine ancora dibattuta.\nDescrizione.\nGeneralmente \"cirtoconi-breviconi\" (cio\u00e8 con conchiglia ricurva in vario grado e piuttosto corta), spesso compressa lateralmente, con avvolgimento sia \"endogastrico\" (sul lato ventrale) che \"esogastrico\" (sul lato dorsale). Alcune forme avanzate sono \"girocone\" (avvolgimento planispirale \u201clento\u201d, con i giri non a contatto tra loro). Apertura da aperta a costretta nello stadio adulto, con spatole e lobi e seno iponomico molto marcato nelle forme avanzate. Sifone da centrale a marginale (sub-ventrale), ampio, con depositi interni: tipicamente abbiamo depositi annulosifonati (caratterizzati da un marcato \u201crinforzo\u201d anulare nello spazio tra i setti), ed endoconi (con elementi calcarei conici coassiali verso l'apice) in alcune forme avanzate.\nHabitat.\nI \"Discosorida\" erano probabilmente forme necto-bentoniche, poco mobili. La posizione di vita era probabilmente con il capo verso il basso e la conchiglia orientata verso l'alto. Per le forme con apertura costretta \u00e8 stata ipotizzata una dieta di tipo microfago (cio\u00e8 limitata a microrganismi), considerando che la scarsa luce dell'apertura non poteva consentire una predazione efficiente, ma questa interpretazione non \u00e8 concorde tra gli studiosi. La costrizione dell'apertura avviene solo nella forma adulta, indicando una netta variazione della nutrizione e dello stile di vita nel corso dell'ontogenesi (Manda, 2008)."}
{"id": "2088273", "revid": "45891", "url": "https://it.wikipedia.org/wiki?curid=2088273", "title": "Coffee-Shop", "text": ""}
{"id": "2088275", "revid": "1573940", "url": "https://it.wikipedia.org/wiki?curid=2088275", "title": "Tarphycerida", "text": "Tarphycerida \u00e8 un ordine di molluschi cefalopodi estinti, appartenenti alla sottoclasse Nautiloidea, conosciuti dall'Ordoviciano al Siluriano.\nDescrizione.\nConchiglia generalmente planispirale esogastrica, evoluta (con scarso ricoprimento dei giri successivi), caratterizzata tipicamente da una divergenza adorale nello stadio adulto: l'avvolgimento passa cio\u00e8 da planispirale ad ortocono con la maturit\u00e0 dell'individuo. Tale divergenza pu\u00f2 essere pi\u00f9 o meno marcata. Apertura con seno iponomico accentuato. Sifone da centrale a marginale. Colletti settali ortocanitici con anelli connettivi spessi. Il genere pi\u00f9 caratteristico e citato di questo gruppo \u00e8 \"Lituites\" (Ordoviciano Medio).\nDistribuzione e habitat.\nLa marcata differenziazione morfologica dallo stadio giovanile allo stadio adulto sembra indicare differenti stili di vita: da necto-bentonico per le forme giovanili a pi\u00f9 francamente bentonico per le forme mature, con conchiglia meno manovrabile."}
{"id": "2088276", "revid": "116080296", "url": "https://it.wikipedia.org/wiki?curid=2088276", "title": "Rose Coghlan", "text": "Biografia.\nNata a Peterborough, nella contea di Cambridgeshire (Inghilterra), era la sorella del famoso attore Charles Francis Coghlan.Dall'Inghilterra, Rose Coghlan si rec\u00f2 nel 1871 negli USA. Facendo parte della compagnia di Lydia Thompson, fu in tourn\u00e9e per gli Stati Uniti con i suoi spettacoli. Il suo debutto a Broadway risale al 1872 in un musical. Dal 1873 al 1877, recit\u00f2 in Inghilterra, lavorando a fianco di Barry Sullivan per poi ritornare nuovamente negli Stati Uniti, dove recit\u00f2 anche con Tyrone Power Sr.\nAll'epoca in cui Oscar Wilde fu arrestato per sodomia, l'attrice decise di interrompere la sua tourn\u00e9e teatrale di \"Una donna senza importanza\", commedia scritta dallo scrittore irlandese.\nDal 1912 al 1923, prese parte anche a 9 film.\nSi ritir\u00f2 dal teatro nel 1921, all'et\u00e0 di 68 anni, dopo una carriera durata 52 anni.\nVita privata.\nRose Coghlan si spos\u00f2 due volte: la prima con Clinton J. Edgerly (anni 1885 - 1890) e successivamente con John T. Sullivan (anni 1890 - 1893). Da nessuno dei due matrimoni nacquero figli. Adott\u00f2 due bambini, un maschio e una femmina.\nNel luglio 1902, divent\u00f2 cittadina naturalizzata degli Stati Uniti, prendendo residenza nel suo ranch nel Montana."}
{"id": "2088280", "revid": "1745361", "url": "https://it.wikipedia.org/wiki?curid=2088280", "title": "Shanghai (disambigua)", "text": ""}
{"id": "2088283", "revid": "648716", "url": "https://it.wikipedia.org/wiki?curid=2088283", "title": "General Catalogue of Stellar Radial Velocities", "text": "Il General Catalogue of Stellar Radial Velocities (\"Catalogo generale delle velocit\u00e0 radiali stellari\") \u00e8 un catalogo stellare che raggruppa le velocit\u00e0 radiali di 15.107 stelle, compilato dall'astronomo Ralph Elmer Wilson e pubblicato dalla \"Carnegie Institution of Washington\" nel 1953. Buona parte delle misurazioni ivi contenute sono state compiute presso l'osservatorio astronomico di Monte Wilson.\nNella nomenclatura delle stelle, per riferirsi agli oggetti del catalogo si usa la sigla \"GCRV\"."}
{"id": "2088285", "revid": "1193450", "url": "https://it.wikipedia.org/wiki?curid=2088285", "title": "\u01c4oni Vilson", "text": ""}
{"id": "2088293", "revid": "224230", "url": "https://it.wikipedia.org/wiki?curid=2088293", "title": "Otto Mei\u00dfner", "text": "Biografia.\nFiglio di un funzionario delle poste, Mei\u00dfner studia legge a Strasburgo dal 1898 al 1903, dove diventa membro della Confraternita (\"Burschenschaft\") degli studenti tedeschi. In seguito prosegue gli studi a Berlino e nel 1908 ottiene il titolo di \"Dottore in Legge\" ad Erlangen in Baviera. Diventa poi funzionario del servizio ferroviario nazionale, il Reichsbahn, con sede a Strasburgo. Tra il 1915 e il 1917 prende parte alla prima guerra mondiale in un reggimento di fanteria. Fino al 1919 ricopre ruoli poco visibili, dapprima a Bucarest, quindi a Kiev e alla fine come rappresentante ufficiale per il commercio tedesco presso il governo ucraino.\nGrazie ai buoni contatti di cui dispone, nel 1919 Mei\u00dfner diventa \"Consigliere aggiunto per l'Ufficio del Presidente del Reich\" (che all'epoca era il socialista Friedrich Ebert), e nel 1920 viene promosso al ruolo di \"Direttore ministeriale e capo dell'Ufficio del Presidente del Reich\". Ebert nel 1923 nomina Mei\u00dfner \"Segretario di Stato\".\nQuando Hitler nel 1934 unisce le figure del Capo di stato (ovvero il Presidente del Reich) e del Capo del governo, l'ufficio di Mei\u00dfner viene rinominato \"Cancelleria Presidenziale\" e le sue responsabilit\u00e0 ridotte a competenze di tipo rappresentativo e formale. Nel 1937 Mei\u00dfner viene innalzato alla posizione appena creata di \"Ministro di Stato del rango di Ministro del Reich, Capo della Cancelleria Presidenziale del Fuhrer e Cancelliere del Reich\".\nDopo la seconda guerra mondiale Mei\u00dfner viene arrestato dagli Alleati e interrogato in qualit\u00e0 di testimone al processo di Norimberga. Nel luglio 1947 testimonia nel procedimento contro l'ex Segretario di Stato Franz Schlegelberger. Nel 1949 viene a sua volta messo sotto accusa al processo di Wilhelmstra\u00dfe, ma la corte lo assolve il 14 aprile dello stesso anno. Il mese successivo, nel maggio 1949, viene nuovamente processato a Monaco, e giudicato un traditore. Il suo appello viene respinto, ma i processi vengono interrotti nel gennaio 1952.\nNel 1950 Mei\u00dfner pubblica un memoriale che racconta la sua singolare carriera di burocrate, un'autobiografia intitolata \"Segretario di Stato sotto Ebert, Hindenburg e Hitler\".\nIl ruolo storico di Mei\u00dfner.\nMei\u00dfner, che tra il 1929 e il 1939 visse con la famiglia nel Palazzo del Presidente del Reich, senza dubbio esercit\u00f2 una grande influenza sui vari presidenti, specialmente su Hindenburg. Insieme a Kurt von Schleicher e pochi altri Mei\u00dfner in quegli anni favor\u00ec la dissoluzione del sistema parlamentare sostituito di fatto da un ristretto gabinetto presidenziale.\nIl suo ruolo nell'ascesa di Hitler alla cancelleria del Reich resta oggetto di discussione tra gli storici. Come membro della \"camarilla\", Mei\u00dfner non aveva certo meno influenza che come Segretario di Stato, grazie ai suoi stretti rapporti con il Presidente del Reich von Hindenburg. Insieme a Oskar von Hindenburg e Franz von Papen, Mei\u00dfner organizz\u00f2 le trattative con Hitler per deporre von Schleicher e nomin\u00f2 Hitler stesso come Cancelliere del Reich. Da parte dei nazisti le trattative furono agevolate dall'intervento di Wilhelm Keppler, Joachim von Ribbentrop e del banchiere Kurt Freiherr von Schr\u00f6der, un ex funzionario statale e capo dell'\"\"Herrenklub\" pi\u00f9 conservatore di Berlino, di cui faceva parte anche von Papen. Senza queste mediazioni n\u00e9 Hitler n\u00e9 Hindemburg alla fine del 1932 avrebbero avuto alcun contatto, dato il grande disprezzo che provavano reciprocamente.\nMei\u00dfner rassegn\u00f2 le sue dimissioni nel 1933 ma furono respinte, dopodich\u00e9 prosegu\u00ec a rivestire la carica occupandosi primariamente dei compiti di sua stretta competenza.\nNel 1937 il regime nazista lo elev\u00f2 al rango di Ministro del Reich con il titolo di \"Capo della Cancelleria Presidenziale del F\u00fchrer e Cancelliere del Reich\"\", ma politicamente la sua influenza nel regime hitleriano fu significativamente inferiore a quella del passato.\nFu processato durante il processo ai ministri l'undicesimo processo del processo di Norimberga e fu l'unico ministro ad essere assolto."}
{"id": "2088294", "revid": "287204", "url": "https://it.wikipedia.org/wiki?curid=2088294", "title": "Otto Meissner", "text": ""}
{"id": "2088295", "revid": "2149408", "url": "https://it.wikipedia.org/wiki?curid=2088295", "title": "Omar Magliona", "text": "Figlio d'arte, ossia di Uccio Magliona altro pilota sardo di notevole successo, ha iniziato a correre all'et\u00e0 di quattro anni con i go-kart, mentre a ventidue anni \u00e8 passato stabilmente al pilotaggio di autovetture, soprattutto prototipi.\n\u00c8 ritenuto uno dei migliori piloti sardi di sempre, nonch\u00e9 tra la miglior rivelazione tra i piloti sardi della penultima generazione.\n\u00c8 molto noto (sempre nell'ambito delle gare di velocit\u00e0 in salita) anche a livello nazionale ed europeo.\nHa infatti corso nel campionato europeo di velocit\u00e0 in salita, sfiorando il titolo, ed arrendendosi solo davanti a guai tecnici o avversari di notevole caratura, quale ad esempio Simone Faggioli.\nLa sua notoriet\u00e0 \u00e8 dovuta anche all'ideazione e realizzazione, assieme al padre, del circuito di Mores, il primo ed unico (ad oggi) autodromo della Sardegna, di cui \u00e8 responsabile del circuito.\nL'inizio nei kart.\nNel 1989 ha vinto il campionato regionale sardo di minikart 60 cc, e due anni dopo ha vinto lo stesso campionato con kart nazionali 100 cc.\nNel 1998 invece, si \u00e8 aggiudicato il campionato assoluto kart 100 F.A., anno in cui partecipa al 120\u00ba corso della scuola federale CSAI, riservato all'addestramento dei piloti del settore velocit\u00e0, sul circuito di Vallelunga.\nIl passaggio alle vetture.\nNel 1999 invece, debutta con le autovetture, partecipando a tre eventi, tutti nella sua regione, ossia la coppa Citt\u00e0 di Sassari di Formula Challenge, dove giunse secondo di classe, la cronoscalata Alghero-Scala Piccada dove si piazz\u00f2 decimo assoluto e secondo di classe, e il Rally della Sardegna in provincia di Nuoro, si piazz\u00f2 quinto assoluto e secondo di classe.\nNel 2000 ha preso parte al Rally internazionale dell'Asinara, concluso al 24\u00ba posto, e nuovamente alla Alghero-Scala Piccada (9\u00ba assoluto e 1\u00ba di classe).\nDebutto coi prototipi.\nNel 2001 amplia il numero di partecipazioni, cimentandosi in una gara fuori dai confini dell'isola, la prestigiosa cronoscalata Lima-Abetone in provincia di Pistoia.\nNella Cala Gonone Galleria, in provincia di Nuoro, chiuse al 5\u00ba posto assoluto, il primo della sua classe, mentre corse alla coppa Citt\u00e0 di Sassari, ottenne la piazza d'onore di classe.\nIn occasione della Lima-Abetone, esord\u00ec alla guida delle biposto prototipo, con una Osella Pa/21 s motorizzata con un 2000 cc Alfa Romeo, ma dovette ritirarsi per problemi tecnici. \nCorse per la prima volta, la salita Iglesias-Sant'Angelo in provincia di Cagliari, con un ottavo posto assoluto finale e quarto di classe.\nTorn\u00f2 poi alla Alghero-Scala Piccada, anche qui ottavo assoluto, ma primo di classe.\nPrototipi classe 3000.\nNel 2002 si \u00e8 aggiudicato il Trofeo \"Fabio Danti\", campionato monomarca di spessore nazionale riservato ai prototipi Osella Pa/21 s 2000 Alfa Romeo, che Magliona corse con la Scuderia Villorba Corse.\nIn questo campionato vinse due gare, Rechberg e Vittorio Veneto Cansiglio, tre secondi posti Valcamonica, Alpe del Nevegal e Lima-Abetone, tre terzi posti Verzegnis Sella Chianzutan, Cala Gonone Galleria e Chamrousse ed infine un quinto posto nella gara denominata Ferrari Petrol.\nNello stesso anno debutta coi prototipi da 3000 cc, Osella Pa/20 S BMW, che gli ha garantito il terzo posto assoluto, sia alla Alghero-Scala Piccada che alla Iglesias-Sant'Angelo.\nHa poi partecipato con la Osella Pa 21/s 2000 Alfa Romeo, al Motor Show di Bologna, dove concluse quarto nella gara riservata ai prototipi Osella Pa 21.\nIl campionato europeo.\nNel 2003 ha esordito nel Campionato europeo della montagna, con la Osella Pa/20 S BMW 3000 del team Villorba Corse, concludendo la stagione al sesto posto assoluto.\nDurante l'annata ha ottenuto due secondi, un quarto, un sesto e un settimo posto assoluti, mentre si \u00e8 ritirato in due occasioni per via di un incidente e di una rottura del motore.\n\u00c8 stato poi premiato dalla testata Autosprint, al Motor Show di Bologna, col Trofeo Fabio Danti alla cerimonia dei caschi d'oro, quale giovane promessa nelle cronoscalate europee.\nNel 2004 ha ampliato la sua attivit\u00e0, partecipando non solo alla massima serie continentale, (dove \u00e8 giunto quarto assoluto) ma partecipando anche ad altre competizioni.\nIn tutto ha vinto tre gare, ossia la Auronzo-Passo S.Antonio, in valle Camonica e la Iglesias-Sant'Angelo, oltre ad arrivare a pi\u00f9 riprese sul podio, con tre secondi posti assoluti e tre terzi posti assoluti, tuttavia \u00e8 tornato a guidare vetture da 2000 cc, ossia una Osella Pa/21 S Honda."}
{"id": "2088298", "revid": "22475", "url": "https://it.wikipedia.org/wiki?curid=2088298", "title": "Rich text format", "text": ""}
{"id": "2088299", "revid": "290948", "url": "https://it.wikipedia.org/wiki?curid=2088299", "title": "Capacit\u00e0 termica molare", "text": ""}
{"id": "2088300", "revid": "260676", "url": "https://it.wikipedia.org/wiki?curid=2088300", "title": "\u00c9ric Zemmour", "text": "Di origine ebraico-berbero algerina, dal 1996 lavora per il quotidiano \"Le Figaro\". Editorialista e commentatore politico conservatore, spostatosi su posizioni di estrema destra, tiene anche rubriche ricorrenti in radio e in televisione.\nBiografia.\nNasce a Montreuil nel 1958 da una famiglia di origine ebraica algerina di cittadinanza francese. Si \u00e8 definito ebreo berbero. Si \u00e8 diplomato all'Institut d'\u00e9tudes politiques di Parigi nel 1979.\nAttivit\u00e0 giornalistica.\nHa esordito nella professione giornalistica firmando il suo primo articolo nel 1986 per \"Le Quotidien de Paris\", diventando poi notista politico ed editorialista a \"InfoMatin\", presso cui ha lavorato dal 1995 al 1996. Ha scritto inoltre come freelance per i settimanali \"Marianne\" (1997) e \"Valeurs Actuelles\" (1999). Fino alla chiusura della testata nel 2014, Zemmour \u00e8 stato anche editorialista politico per il mensile \"Le Spectacle du Monde\".\nGiornalista politico del quotidiano conservatore \"Le Figaro\" dal 1996, dal 2010 \u00e8 passato al settimanale allegato \"Le Figaro Magazine\". \u00c8 tornato a Le Figaro come editorialista fisso nel 2013, mantenendo comunque una rubrica sull\u2019allegato.\nSvolge di frequente anche l'attivit\u00e0 di polemista e opinionista televisivo/radiofonico. Dal 2006 al 2011 \u00e8 stato uno dei principali volti del talk show di France 2 \"On n'est pas couch\u00e9\". Dal 2010 al 2019 \u00e8 stato editorialista quotidiano della \"Matinale\" dell'emittente radiofonica RTL, dove ha tenuto prima una breve e \"tagliente\" rubrica dal titolo \"Z comme Zemmour\" e, successivamente, \u00e8 stato una delle voci principali del dibattito mattutino \"On n'est pas forcement d'accord\". Il 13 ottobre 2019 l'emittente ha annunciato la cessazione delle collaborazioni con Zemmour a causa di alcune sue affermazioni controverse. \nDal 2019 al 2021 \u00e8 stato uno dei commentatori del canale all-news CNews, dove interveniva dal luned\u00ec al gioved\u00ec come editorialista della trasmissione \"Face \u00e0 l'info\" e dibatteva regolarmente con un interlocutore nello spin-off del venerd\u00ec \"Face \u00e0 Face\".\nSaggista.\nHa pubblicato le biografie politiche di \u00c9douard Balladur (1995) e di Jacques Chirac (2002). \u00c8 anche un autore critico della presunta femminilizzazione della societ\u00e0, tesi esposta nel 2006 nel libro \"Le premier sexe\", pubblicato in Italia col titolo \"L'uomo maschio\" per le Edizioni Piemme. \nNel marzo 2010, con \"M\u00e9lancolie fran\u00e7aise\", che ha vinto il \"Prix du livre incorrect\", rivisita la storia della Francia.\nNel 2014, il suo \"Le Suicide fran\u00e7ais\" ha venduto 500 mila copie, rivelandosi suo maggior successo editoriale.\nLe presidenziali del 2022.\nA seguito delle numerose voci circolate su una sua possibile candidatura della destra anti-establishment alle elezioni presidenziali in Francia del 2022, nel settembre 2021 ha dichiarato di aver concordato un periodo di aspettativa con la direzione del giornale Le Figaro, per dedicare pi\u00f9 tempo alla promozione del suo nuovo libro \"La France n'a pas dit son dernier mot\", senza tuttavia sciogliere riserve su una sua possibile discesa in politica. Trova il sostegno di Marion Mar\u00e9chal.\nIl 6 ottobre 2021 Zemmour ha raggiunto il 17% delle intenzioni di voto e il secondo posto fra tutti i candidati, qualificandosi per la prima volta in tutti i sondaggi per il secondo turno delle elezioni presidenziali. Il 30 novembre 2021 ha ufficializzato la sua intenzione di correre alle elezioni presidenziali del 2022, e il 5 dicembre fonda, a sostegno della candidatura, il partito politico Reconqu\u00eate.\nSecondo delle fonti \u00e8 accusato di abilismo.\nOrientamento politico.\nZemmour, definito da alcuni media di estrema destra, si considera gollista-bonapartista.\nNel 2014, nel suo libro \"Le suicide fran\u00e7ais, \"si schiera apertamente contro l'immigrazione, il multiculturalismo e la globalizzazione della societ\u00e0 francese. Avversa l'egemonia culturale della sinistra, cominciata nel Sessantotto, sostenendo che \"l'ideologia antirazzista e multiculturale della globalizzazione sar\u00e0 per il ventunesimo secolo quello che il nazionalismo \u00e8 stato per il diciannovesimo e il totalitarismo per il ventesimo: una fede messianica e guerrafondaia nel progresso, che trasforma il conflitto tra nazioni in un conflitto all'interno delle nazioni\".\nControversie.\nL'uomo maschio.\nNel libro \"L'uomo maschio\", pubblicato nel 2006, Zemmour parla della \"castrazione\" degli uomini voluta dalla societ\u00e0 degli ultimi dieci-venti anni. Accusa femministe, donne e anche gli uomini di cavalcare il politicamente corretto, sopprimendo le cosiddette \"vere pulsioni maschili di predatore sessuale violento\", dimenticando la storia della Francia e i lavori di Freud.\nCrede che \"l'ideologia gay\" abbia preso piede anche come intermediario per scardinare la situazione e convincere \"l'uomo a diventare una femmina come le altre\". Sempre come prova della \"femminilizzazione\" cita il sempre maggior apprezzamento per il pesce. Ad esempio cita il concetto di \"coppia\" come concetto esclusivamente femminile, estraneo alla vera natura dell'uomo a cui \u00e8 stato imposto e al quale ormai anche l'uomo crede."}
{"id": "2088310", "revid": "1543377", "url": "https://it.wikipedia.org/wiki?curid=2088310", "title": "Saudeleur", "text": "I Saudeleur (letteralmente \"Signore della terra vicina\") furono una dinastia che regn\u00f2 su Pohnpei, isola della Micronesia, fra il 500 e il 1450 AD. Furono la prima organizzazione governativa dell'isola. Il dominio era mantenuto da un solo uomo, il Saudeleur, che regolava e garantiva l'uso della terra della classe dirigente alla gente comune. Al Saudeleur doveva essere pagato un tributo di frutta e pesci. Durante il regno del Saudeleur Mwohnmwei, Pohnpei era divisa in tre wei, o stati: Kohpwahlele (Madolenihmw), Kohpwahleng (Kitti) e Pwahpwahlik (Sokehs). \nSecondo una leggenda pohnpeiana, la dinastia inizi\u00f2 con l'arrivo sull'isola di due fratelli, Olisihpa e Olosohpa, che viaggiarono per l'isola cercando un luogo dove costruire un altare per adorare Nahnisohn Sahpw, il dio dell'agricoltura. I due fratelli costruirono un altare a Nan Madol. Quando Olisihpa mor\u00ec, Olosohpa divenne il primo Saudeleur, dominando da Nan Madol. A Olosohpa seguirono altri sedici Saudeleur. \nL'ultimo Saudeleur fu Isokelekel, che col titolo di Nahnmwarki, prese il potere e conquist\u00f2 Nan Madol dal suo predecessore. Secondo la leggenda, Isokelekel nacque dal dio del tuono e da una donna di Kosrae. Il successivo Nahnmwarki continu\u00f2 a dominare finch\u00e9 Nan Madol venne abbandonata all'arrivo dei primi europei."}
{"id": "2088312", "revid": "287204", "url": "https://it.wikipedia.org/wiki?curid=2088312", "title": "Eric Zemmour", "text": ""}
{"id": "2088316", "revid": "106688071", "url": "https://it.wikipedia.org/wiki?curid=2088316", "title": "J\u00e4mlitz-Klein D\u00fcben", "text": "J\u00e4mlitz-Klein D\u00fcben, in lusaziano \"Jemjelica-\u0179\u011bwink\", \u00e8 un comune di abitanti del Brandeburgo, in Germania.&lt;br&gt;\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") D\u00f6bern-Land.\nStoria.\nIl comune di J\u00e4mlitz-Klein D\u00fcben venne creato il 31 dicembre 2001 dalla fusione dei comuni di J\u00e4mlitz e di Klein D\u00fcben.\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "2088317", "revid": "149727", "url": "https://it.wikipedia.org/wiki?curid=2088317", "title": "Jemjelica-\u0179\u011bwink", "text": ""}
{"id": "2088318", "revid": "149727", "url": "https://it.wikipedia.org/wiki?curid=2088318", "title": "J\u00e4mlitz", "text": ""}
{"id": "2088319", "revid": "149727", "url": "https://it.wikipedia.org/wiki?curid=2088319", "title": "Jemjelica", "text": ""}
{"id": "2088320", "revid": "149727", "url": "https://it.wikipedia.org/wiki?curid=2088320", "title": "Klein D\u00fcben", "text": ""}
{"id": "2088321", "revid": "149727", "url": "https://it.wikipedia.org/wiki?curid=2088321", "title": "\u0179\u011bwink", "text": ""}
{"id": "2088326", "revid": "69794", "url": "https://it.wikipedia.org/wiki?curid=2088326", "title": "Rick Adelman", "text": "Nel 2021 \u00e8 stato inserito fra i membri del Naismith Memorial Basketball Hall of Fame in qualit\u00e0 di allenatore."}
{"id": "2088329", "revid": "118880924", "url": "https://it.wikipedia.org/wiki?curid=2088329", "title": "Nei\u00dfe-Malxetal", "text": "Nei\u00dfe-Malxetal, in lusaziano \"Dolina Nysa-Ma\u0142ksa\", \u00e8 un comune di abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") D\u00f6bern-Land.\nStoria.\nIl comune di Nei\u00dfe-Malxetal venne creato il 31 dicembre 2001 dalla fusione dei comuni di Gro\u00df K\u00f6lzig, Jerischke, Jocksdorf, Klein K\u00f6lzig e Preschen.\nSuddivisione amministrativa.\nIl territorio comunale comprende 5 centri abitati (\"Ortsteil\"):\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "2088330", "revid": "287204", "url": "https://it.wikipedia.org/wiki?curid=2088330", "title": "JesoloSandon\u00e0 Basket", "text": "L'Associazione Sportiva Dilettantistica JesoloSandon\u00e0 Basket \u00e8 una squadra italiana di pallacanestro che rappresenta le citt\u00e0 di Jesolo e di San Don\u00e0 di Piave. Gioca le partite in casa presso il PalaCornaro di Jesolo.\nStoria.\nLo JesoloSandon\u00e0 \u00e8 nato nell'estate del 2004 dalla fusione delle societ\u00e0 B.C. Jesolo e Basket San Don\u00e0.\nPartecipa al Campionato Nazionale di Serie B, con il nome di Smile Jesolosandon\u00e0, dal nome del suo sponsor. Nella stagione 2007-08 ha vinto la Coppa Italia di Serie B2, battendo in finale Palestrina per 79-56.\nDal 2008-09 al 2009-10 ha disputato la Serie A Dilettanti.\nNell'estate 2010 la societ\u00e0 ha comunicato alla Federazione Italiana Pallacanestro la propria rinuncia a disputare la Serie B Dilettanti, richiedendo l'iscrizione al campionato di Promozione."}
{"id": "2088332", "revid": "149727", "url": "https://it.wikipedia.org/wiki?curid=2088332", "title": "Gro\u00df K\u00f6lzig", "text": ""}
{"id": "2088334", "revid": "149727", "url": "https://it.wikipedia.org/wiki?curid=2088334", "title": "Jerischke", "text": ""}
{"id": "2088335", "revid": "149727", "url": "https://it.wikipedia.org/wiki?curid=2088335", "title": "Jocksdorf", "text": ""}
{"id": "2088337", "revid": "149727", "url": "https://it.wikipedia.org/wiki?curid=2088337", "title": "Klein K\u00f6lzig", "text": ""}
{"id": "2088338", "revid": "149727", "url": "https://it.wikipedia.org/wiki?curid=2088338", "title": "Preschen", "text": ""}
{"id": "2088339", "revid": "149727", "url": "https://it.wikipedia.org/wiki?curid=2088339", "title": "Dolina Nysa-Ma\u0142ksa", "text": ""}
{"id": "2088341", "revid": "124123", "url": "https://it.wikipedia.org/wiki?curid=2088341", "title": "Nati nel 1084", "text": ""}
{"id": "2088342", "revid": "1305772", "url": "https://it.wikipedia.org/wiki?curid=2088342", "title": "G8 (disambigua)", "text": ""}
{"id": "2088347", "revid": "125078525", "url": "https://it.wikipedia.org/wiki?curid=2088347", "title": "Catulle Mend\u00e8s", "text": "Biografia.\nMend\u00e8s nacque a Bordeaux, nella Guascogna, figlio di Tibulle Abraham Mend\u00e8s, un negoziante d'origini ebraico-portoghesi, e di Suzanne Brun, una cattolica praticante. Cresciuto a Tolosa, si trasfer\u00ec a Parigi nel 1859, dove fond\u00f2 nel 1860 \"La Revue fantaisiste\", tra i cui collaboratori vi fu Villiers de l'Isle-Adam. Nel 1863 pubblic\u00f2 \"Philom\u00e9la\", prima raccolta di sue poesie, e nel 1866 spos\u00f2 la scrittrice Judith Gautier, figlia dell'amico Th\u00e9ophile. Appassionato di musica, si proclam\u00f2 seguace delle teorie di Richard Wagner dopo un viaggio in Germania. Fu tra i promotori della corrente poetica del Parnasse con Louis-Xavier de Ricard, Leconte de Lisle, Fran\u00e7ois Copp\u00e9e, L\u00e9on Dierx, Jos\u00e9 Maria de H\u00e9r\u00e9dia e Th\u00e9odore de Banville e ne scrisse la storia ne \"La L\u00e9gende du Parnasse contemporain\".\nIniziata, poco dopo il matrimonio, una relazione con la musicista Augusta Holm\u00e8s, si separ\u00f2 nel 1878 dalla moglie, e dalla Holm\u00e8s ebbe cinque figli: Rapha\u00ebl, Huguette, Claudine, H\u00e9lyonne e Marthian, ma i due si separarono nel 1886. Legatosi alla poetessa Jeanne Nette, la spos\u00f2 e ne ebbe il figlio Primice Catulle. L'8 giugno 1891 si batt\u00e9, senza conseguenze, in duello con Ren\u00e9 d'Hubert, direttore del giornale \"Gil Blas\". Mor\u00ec in circostanze non chiarite il 7 febbraio 1909, quando il suo corpo fu trovato senza vita nel tunnel ferroviario di Saint-Germain-en-Laye. Si suppone che avesse aperto la porta del suo vagone credendo di essere giunto a destinazione.\nCatulle Mend\u00e8s fu membro della Massoneria.\nOltre alle poesie, scrisse opere teatrali e racconti erotici. La sua opera, apprezzata da Verlaine, \u00e8 l'espressione del decadentismo fine secolo: preziosa e ricercata, \u00e8 per\u00f2 piuttosto superficiale.\nOpere.\nUna raccolta parziale delle sue opere:"}
{"id": "2088350", "revid": "121409905", "url": "https://it.wikipedia.org/wiki?curid=2088350", "title": "Strage di Costa d'Oneglia", "text": "La strage di Costa d'Oneglia, avvenuta nella notte tra il 4 e il 5 maggio 1945, fu un'esecuzione sommaria di ventisei fascisti, tra cui l'ex deputato Pietro Salvo, compiuta da un gruppo di partigiani.\nLe fonti.\nUna prima trattazione dell'evento si rinviene nell'opera \"Storia della guerra civile in Italia 1943-1945\" del giornalista e saggista Giorgio Pisan\u00f2, all'epoca combattente nella X\u00aa Flottiglia MAS e in seguito tra i fondatori del Movimento Sociale Italiano.\nLo storico tedesco Hans Woller, in un ampio e documentato studio del 1996 sull'epurazione del fascismo in Italia, dedica alcune righe alle uccisioni di Oneglia basandosi su un documento del Ministero dell'Interno datato 9 agosto 1945. Woller colloca l'evento nell'ambito dell'epurazione \u00abselvaggia\u00bb di quei giorni, segnati da un \u00abclima di terrore e di paura\u00bb, e lo definisce uno dei \u00abgravi\u00bb episodi di \u00abgiustizia sommaria\u00bb che si verificarono nello stesso periodo nelle carceri di altre localit\u00e0 dell'Italia settentrionale.\nContesto storico e antefatti.\nNell'area di Imperia la lotta partigiana era stata caratterizzata da numerosi scontri cruenti, rastrellamenti nazifascisti e fucilazioni sommarie, proprio all'inizio del 1945 nel comune di Diano Marina i tedeschi avevano fucilato per rappresaglia 20 persone tra partigiani e ostaggi. Per questi motivi la Provincia di Imperia \u00e8 tra le citt\u00e0 decorate al valor militare per la guerra di liberazione, insignita della medaglia d'oro al valor militare.\nIn accordo a quanto scrive Guido Crainz, in generale, dopo il 25 aprile 1945 in Liguria il numero delle uccisioni di fascisti o di persone ritenute tali \u00e8 rilevante, soprattutto nelle province di Imperia, Savona e La Spezia.\nIl carcere di Imperia.\nLa sera del 4 maggio, alle 11 della sera, si presentarono al carcere di Imperia un gruppo di armati, che intimarono ai guardiani di aprire la porta. Entrati nel carcere si qualificarono come membri della polizia partigiana incaricati di prelevare un certo numero di prigionieri col\u00e0 custoditi.\nVentotto persone furono isolate dagli altri prigionieri e sommariamente processate. Secondo il giornalista e saggista Giorgio Pisan\u00f2 (all'epoca combattente nella X\u00aa Flottiglia MAS e in seguito tra i fondatori del Movimento Sociale Italiano), i prigionieri subirono anche sevizie di vario tipo. Dei ventotto iniziali due furono rilasciati, i fratelli Quinto e Carlotto Daneri, che durante la guerra civile avevano finanziato la Resistenza. I partigiani presero in consegna i rimanenti 26 prigionieri e li portarono via a bordo di due autocarri, dopo averli legati col fil di ferro.\nL'esecuzione.\nGli autocarri, scortati da una quarantina di partigiani e pieni di prigionieri si diressero fuori citt\u00e0. Giunti in localit\u00e0 Cappuccini, i prigionieri furono fatti scendere e avviati a piedi fino a Costa d'Oneglia. I condannati, arrivati presso la chiesa del Carmine, ottennero la possibilit\u00e0 di entrare per un'ultima preghiera, ma alla fine intonarono in coro \"Giovinezza\". Questo fatto fece infuriare i partigiani che li trascinarono via a forza per un altro centinaio di metri fino ad una trincea scavata dai tedeschi durante la guerra appena conclusa. Le vittime furono spinte sul bordo della buca e l\u00ec uccise a raffiche di mitra. Tra le vittime figurava anche Pietro Salvo, ex deputato del PNF. Tra questi si salv\u00f2 solamente Francesco Agnelli, che pur coperto di ferite, si distric\u00f2 dai cadaveri e raggiunse degli amici a Diano Castello ai quali raccont\u00f2 i fatti. Ma nelle 48 ore dopo fu rintracciato dai partigiani e nuovamente fucilato.\nI 26 cadaveri furono ritrovati la mattina seguente in una localit\u00e0 isolata.\nL'intervento dei settori moderati della Resistenza imped\u00ec che nei giorni immediatamente successivi altri civili fossero nuovamente tratti dal carcere di Imperia. Il CLN tre giorni dopo la strage fece affiggere un manifesto in cui si condannava la strage e si invitava alla pacificazione.\nNonostante questo, il 18 giugno, furono prelevate e uccise ancora due giovani infermiere ex appartenenti del SAF sospettate di conoscere i nomi degli autori della strage, Giovanna Serini e Lidia Bosia. Furono violentate ed uccise a Oliveto di Imperia, nei pressi di Oneglia.\nIn una testimonianza resa il 16 giugno 1945 dal deputato democristiano Ambrogio Viale, all'epoca prefetto della provincia di Imperia: \"In quei giorni i partigiani facevano le cose a modo loro. E disponevano delle carceri senza nessuna disciplina. Introducendovi persone prese a casaccio e liberando quelle che ritenevano meritevoli d'essere scarcerate\".\nLa memoria.\nLa strage \u00e8 stata a lungo ricordata quasi esclusivamente negli ambienti della destra politica.\nNel 2006 sull'eccidio fu aperta un'inchiesta da parte della procura di Imperia conclusasi con un non luogo a procedere.\nIn tempi pi\u00f9 recenti gli avvenimenti sono usciti dall'oblio ed esponenti del PDL e de La Destra imperiese hanno richiesto all'amministrazione cittadina un riconoscimento fattivo con l'intitolazione di una via o una piazza."}
{"id": "2088351", "revid": "110157", "url": "https://it.wikipedia.org/wiki?curid=2088351", "title": "Tschernitz", "text": "Tschernitz, in lusaziano \"Cersk\", \u00e8 un comune di 1.535 abitanti del Brandeburgo, in Germania.\nAppartiene al circondario della Sprea-Nei\u00dfe ed \u00e8 parte dell'Amt D\u00f6bern-Land.\nStoria.\nNel 2003 venne aggregato al comune di Tschernitz il soppresso comune di Wolfshain.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in due zone (\"Ortsteil\"), corrispondenti al centro abitato di Tschernitz e a una frazione:"}
{"id": "2088352", "revid": "149727", "url": "https://it.wikipedia.org/wiki?curid=2088352", "title": "Wolfshain", "text": ""}
{"id": "2088354", "revid": "149727", "url": "https://it.wikipedia.org/wiki?curid=2088354", "title": "Cersk", "text": ""}
{"id": "2088359", "revid": "149727", "url": "https://it.wikipedia.org/wiki?curid=2088359", "title": "Gahry", "text": ""}
{"id": "2088364", "revid": "599013", "url": "https://it.wikipedia.org/wiki?curid=2088364", "title": "Dubrau", "text": ""}
{"id": "2088366", "revid": "149727", "url": "https://it.wikipedia.org/wiki?curid=2088366", "title": "Klinge", "text": ""}
{"id": "2088367", "revid": "149727", "url": "https://it.wikipedia.org/wiki?curid=2088367", "title": "Jethe", "text": ""}
{"id": "2088368", "revid": "149727", "url": "https://it.wikipedia.org/wiki?curid=2088368", "title": "Smarso", "text": ""}
{"id": "2088369", "revid": "149727", "url": "https://it.wikipedia.org/wiki?curid=2088369", "title": "Mattendorf", "text": ""}
{"id": "2088370", "revid": "125987079", "url": "https://it.wikipedia.org/wiki?curid=2088370", "title": "Taylor Lautner", "text": "Biografia.\nTaylor Lautner \u00e8 nato a Grand Rapids, in Michigan, figlio di Deborah e Dan Lautner, ha una sorella sei anni pi\u00f9 piccola di nome Makena. Tra le sue origini si annoverano discendenti di derivazione francese, olandese, e nativa americana, pi\u00f9 specificatamente di etnia ottawa e potawatomi.\nSport.\nAll'et\u00e0 di sette anni comincia a praticare karate, allenandosi nella Fabiano's Karate School in Holland, Michigan. Dopo un anno comincia a partecipare e a vincere dei tornei. Inizia ad allenarsi con il sette volte campione del mondo di karate Michael Chaturantabut, e a otto anni chiede di rappresentare il suo paese nella divisione dei dodicenni nel World Karate Association dove si mette alla prova diventando campione Junior World Forms and Weapons e vincendo tre medaglie d'oro.\nPrimi lavori.\nAll'et\u00e0 di sette anni, il suo istruttore di arti marziali lo persuade ad andare a un'audizione per una parte nella pubblicit\u00e0 di Burger King a Los Angeles. Nonostante l'esito negativo, Lautner decide di voler tentare una carriera nel mondo della recitazione. Per questo motivo si trasferisce con la sua famiglia in California per seguire la carriera d'attore a tempo pieno e poter essere presente ai numerosi provini. Nel 2000 partecipa allo spot pubblicitario della Kellogg's e l'anno dopo il regista giapponese Makoto Yokoyama lo sceglie per interpretare il ruolo del protagonista da bambino nel film d'azione \"Shadow Fury\", dove recita accanto a Pat Morita. Sempre nel 2001 interpreta un piccolo ruolo nella serie televisiva \"Summerland\".\nNel 2002 presta la voce come doppiatore di alcuni personaggi nel cartone animato \"Scooby-Doo\". Tra il 2003 e il 2004 partecipa a due episodi dello show comico di Bernie Mac \"The Bernie Mac Show\" e nel 2004 partecipa a un episodio della serie televisiva \"Tutto in famiglia\" con Damon Wayans e Tisha Campbell-Martin.\nNel 2005 arriva alla notoriet\u00e0 mondiale interpretando il ruolo di Sharkboy nel film fantastico \"Le avventure di Sharkboy e Lavagirl in 3-D\", diretto dal regista Robert Rodr\u00edguez, dove recita accanto ad attori come David Arquette e Kristin Davis, che nella pellicola interpretano i genitori, e lo stesso anno presta la voce in due episodi del cartone animato \"Duck Dodgers - Le avventure spaziali di Daffy Duck\" e in due episodi del cartone animato \"Danny Phantom\", prodotto dalla Nickelodeon. Nello stesso anno interpreta uno dei figli di Eugene Levy nel film comico \"Il ritorno della scatenata dozzina\" accanto ad attori come Steve Martin, Carmen Electra, Hilary Duff e Bonnie Hunt e partecipa a un episodio della sit com americana \"Love, Inc\"..\nNel 2006 doppia uno dei personaggi del cartone animato \"He's a Bully, Charlie Brown\", che vede come protagonisti i personaggi dei Peanuts creati da Charles Schulz.\n\"Twilight\" e ultimi lavori.\nLa svolta nella sua carriera avviene nel 2007 quando la regista Catherine Hardwicke lo sceglie per il ruolo di Jacob Black nel film \"Twilight\", prima pellicola tratta dalla \"saga di Twilight\" della scrittrice statunitense Stephenie Meyer. Nel 2008, grazie agli incassi ottenuti dal film, la Summit Entertainment decide di avviare il sequel tratto dal secondo romanzo della saga, intitolato \"New Moon\". All'annuncio del sequel, sono cominciate a girare indiscrezioni sul fatto che il regista Chris Weitz, chiamato dalla produzione per sostituire la Hardwicke, avesse intenzione di non affidare a Lautner il ruolo di Jacob Black in \"New Moon\", dato che Lautner aveva un fisico troppo adolescenziale per poter rappresentare Jacob Black in questa fase della storia. Le indiscrezioni indicavano come sostituto di Lautner l'attore americano di origine filippina Michael Copon, gi\u00e0 visto nella serie tv \"\" del 2001 nel ruolo di uno dei protagonisti. Tuttavia Lautner \u00e8 riuscito ad ottenere la ri-conferma del suo ruolo intensificando esercizi giornalieri di pesi e ginnastica varia per ottenere la massa muscolare necessaria per interpretare la parte, aumentando cos\u00ec il suo peso corporeo di circa 14\u00a0kg.\nNel 2010 \u00e8 stato inserito al secondo posto nella classifica de \"I 50 uomini pi\u00f9 sexy dell'anno\" stilata dalla rivista Glamour, ed \u00e8 stato anche riconosciuto come l'attore adolescente pi\u00f9 pagato di Hollywood. Per questo ruolo Lautner si aggiudica una nomination ai Razzie Awards del 2010 per ', nel 2011 per \",\" e nel 2012 per ' per la peggior coppia sullo schermo, candidatura che l'attore condivide con i co-protagonisti Robert Pattinson e Kristen Stewart. Lautner viene anche nominato come peggior attore protagonista per il film \"Appuntamento con l'amore\" sempre nel 2011, e peggior attore protagonista nel 2012 per '. Anche nel 2013 riceve le nomination per peggior attore non protagonista, peggior coppia sullo schermo con Mackenzie Foy, e peggior cast per il film '.\nNel corso del 2011, l'attore prende parte al film diretto da John Singleton \"Abduction - Riprenditi la tua vita\". Il film \u00e8 uscito nelle sale cinematografiche americane il 23 settembre 2011.\nNel 2015 recita come protagonista, insieme all'attrice Marie Avgeropoulos, nel film \"Tracers\".\nNel 2016 interpreta il dottor Cassidy Cascade nella serie TV horror Scream Queens.\nDoppiatori italiani.\nNelle versioni in italiano dei suoi film, Taylor Lautner \u00e8 stato doppiato da:"}
{"id": "2088373", "revid": "46291", "url": "https://it.wikipedia.org/wiki?curid=2088373", "title": "Barrandeocerida", "text": "I Barrandeocerida sono un ordine di molluschi cefalopodi estinti, appartenenti alla sottoclasse Nautiloidea, conosciuti dall'Ordoviciano Medio al Devoniano Superiore (Frasniano).\nDescrizione.\nConchiglia caratterizzata da vari tipi di avvolgimento: \"cirtocona\" (ricurva), \"girocona\" (avvolta a spirale con giri non a contatto), \"serpenticona\" (planispirale con giri a contatto tra loro) e \"torticona\" (a spirale elicoidale). Sifone tubulare, da centrale a ventrale. Colletti sifonali \"ortocoanitici\", con anelli connettivi sottili.\nHabitat.\nStile di vita probabilmente necto-bentonico per le forme planispirali, pi\u00f9 francamente bentonico per quelle cirtocone e torticone."}
{"id": "2088380", "revid": "188323", "url": "https://it.wikipedia.org/wiki?curid=2088380", "title": "Exhaust gas recirculation", "text": ""}
{"id": "2088381", "revid": "21880", "url": "https://it.wikipedia.org/wiki?curid=2088381", "title": "Ascocerida", "text": "Gli Ascocerida sono un ordine di molluschi cefalopodi estinti, appartenenti alla sottoclasse Nautiloidea, conosciuti dall'Ordoviciano Medio al Siluriano.\nDescrizione.\nSono forme molto variabili nel loro sviluppo ontogenetico. La crescita dell'individuo attraversa tre stadi:\nLo stadio giovanile \u00e8 \"deciduo\": la porzione cirtoconica della conchiglia viene troncata e persa progressivamente con il progredire dello stadio ascoceroide.\nNelle forme primitive (Ordoviciano Medio) prevale nettamente la parte cirtoconica della conchiglia; nelle forme avanzate(Ordoviciano Superiore-Siluriano) lo stadio ascoceroide \u00e8 ben sviluppato.\nHabitat.\nLa differenziazione marcata tra forme giovanili e forme adulte \u00e8 generalmente interpretata come il passaggio da uno stile di vita necto-bentonico per le forme giovanili a nectonico-pelagico per gli adulti. La posizione dorsale delle camere nello stadio ascoceroide, al di sopra della massa viscerale dell'animale, presuppone un migliore equilibrio dell'organismo in acqua, con l'eliminazione della necessit\u00e0 di depositi endosifonali ed endocamerali, ed una migliore manovrabilit\u00e0. La scarsa diffusione di queste forme, caratterizzate da un certo provincialismo, e il loro intervallo stratigrafico ridotto, sembrano per\u00f2 indicare uno scarso successo e una limitata capacit\u00e0 di dispersione marina.\nStoria evolutiva.\nGli \"Ascocerida\" si originano probabilmente da forme cirtoconiche appartenenti all'ordine \"Orthocerida\" nell'Ordoviciano Inferiore. Il loro sviluppo avviene nell'Ordoviciano Medio-Superiore. Subiscono probabilmente la crisi biologica generalizzata alla fine dell'Ordoviciano Superiore e riprendono piuttosto lentamente (pochi e incerti ritrovamenti fossili nel Siluriano Inferiore). Sono di nuovo ben rappresentati nel Siluriano Medio-Superiore, ma alla fine del periodo si estinguono senza discendenti."}
{"id": "2088382", "revid": "287204", "url": "https://it.wikipedia.org/wiki?curid=2088382", "title": "Trebendorf", "text": "Trebendorf, in alto sorabo Trjebin, \u00e8 un comune di 1.058 abitanti della Sassonia, in Germania.\nAppartiene al circondario (\"Landkreis\") di G\u00f6rlitz (targa GR) ed \u00e8 parte della comunit\u00e0 amministrativa (\"Verwaltungsgemeinschaft\") di Schleife."}
{"id": "2088384", "revid": "149727", "url": "https://it.wikipedia.org/wiki?curid=2088384", "title": "Trjebin", "text": ""}
{"id": "2088387", "revid": "1238991", "url": "https://it.wikipedia.org/wiki?curid=2088387", "title": "Everyman (morality play)", "text": "Everyman \u00e8 una morality play inglese del tardo XV secolo, all'incirca del 1485. Di autore anonimo, si tratta di un dramma religioso probabilmente derivato da un altro lavoro, \"Elckerlijc\", di origine fiamminga.\nNel testo, fortemente allegorico, \u00e8 presente la personificazione delle Virt\u00f9 e dei Vizi in perenne contrasto tra loro; elemento, questo, tipico del teatro medievale, che traeva spesso spunto da argomenti di ambito religioso.\nDi tradizione orale, l'opera verr\u00e0 trascritta solo alla fine del XV secolo.\nTrama.\nLa storia comincia con Dio che, guardando dal paradiso sulla terra, focalizza la sua attenzione su \"Everyman\" (lett. \"Ogniuomo\"), che \u00e8 la figura dell'uomo comune. Dio decide, allora, di mandare da Everyman la Morte stessa, che dir\u00e0 al protagonista che, senza aspettare oltre, egli dovr\u00e0 giungere al cospetto divino per essere giudicato. Compresa la situazione, Everyman offre alla Morte del denaro perch\u00e9 questa faccia a meno di lui, ma lei rifiuta e gli dice che, piuttosto, ci\u00f2 che pu\u00f2 fare \u00e8 scegliere degli accompagnatori che gli stiano accanto nel momento del giudizio. Everyman chiede dunque aiuto a Buone Azioni e Conoscenza, che gli consigliano di portare con s\u00e9 anche Discrezione, Forza e Bellezza. Quando, per\u00f2, Everyman muore dopo aver ricevuto l'Estrema Unzione, le ultime tre lo abbandonano, insieme a Conoscenza, una dopo l'altra; sar\u00e0 solo Buone Azioni, dunque, a rimanere con lui davanti a Dio.\nRappresentazioni.\n\"Everyman\" \u00e8 stato uno dei drammi mandati in scena a Broadway all'inizio del Novecento da Ben Greet, regista britannico; Greet si distinse, in particolar modo, per la sua decisione di assegnare il ruolo di Everyman a una donna, Edith Wynne Matthison (cosa, per l'epoca, piuttosto inusuale). La rappresentazione ebbe un grande successo di pubblico."}
{"id": "2088388", "revid": "106584473", "url": "https://it.wikipedia.org/wiki?curid=2088388", "title": "Trebendorf (disambigua)", "text": "Trebendorf \u00e8 il nome delle seguenti localit\u00e0:"}
{"id": "2088391", "revid": "1769795", "url": "https://it.wikipedia.org/wiki?curid=2088391", "title": "Jim O'Brien (allenatore di pallacanestro)", "text": ""}
{"id": "2088392", "revid": "767487", "url": "https://it.wikipedia.org/wiki?curid=2088392", "title": "Max Herre", "text": "Carriera.\nHerre \u00e8 il frontman e membro fondatore del gruppo hip hop Freundeskreis e del Kolchose, un collettivo di artisti provenienti da Stoccarda. Dopo la nascita dei suoi due figli, Isaiah Naledi (nato nel 2001) e Jamil (nato nel 2003), Herre ha deciso di prendersi una pausa dalla carriera musicale.\nHerre ha collaborato con rapper tedeschi come Curse, sull'album di quest'ultimo, dal titolo \"Innere Sicherheit\" e ha contribuito in veste di produttore all'album \"Mamani\", della ex moglie Joy Denalane, da cui si \u00e8 separato nel 2007. Il suo primo album da solista, dal titolo \"Max Herre\", \u00e8 del 2004."}
{"id": "2088394", "revid": "819238", "url": "https://it.wikipedia.org/wiki?curid=2088394", "title": "Montepertico", "text": "Montepertico \u00e8 un quartiere di circa 1000 abitanti, sito nel comune di La Spezia, nell'omonima provincia, in Liguria. Posto nella zona nordorientale della citt\u00e0, si articola lungo l'omonima via. \nGeografia fisica.\nPosto su una bassa collina (alta 88 metri s.l.m.), si estende fino alla cima del colle, terminando nella Pineta di Montepertico, luogo di partenza di sentieri per Vailunga, Felettino, Montalbano. Si pu\u00f2 dividere nelle due zone di Montepertico Basso (la pi\u00f9 antica) e Montepertico Alto (la pi\u00f9 recente).\nIl clima \u00e8 il medesimo della citt\u00e0 cui appartiene, mediterraneo con influssi atlantici con inverni miti, estati calde e soleggiate e mezze stagioni piovose.\nStoria.\nIl nome Montepertico deriva dall'adattamento di \"Monte Pertego\", originario nome del colle.\nTerritorio dedito all'agricoltura sino alla seconda met\u00e0 del XX secolo (come testimoniato dalla vicina \"Casa Ars\u00e0\", edificio di magazzino e di residenza di mezzadri), inizi\u00f2 a divenire zona residenziale a partire dagli anni '70, con la costruzione dei primi edifici e del campo sportivo. Col passare degli anni si \u00e8 saliti sempre pi\u00f9 sul crinale del monte, sino a giungere alla vetta negli ultimi anni, e alla costruzioni di complessi residenziali sull'altro versante (Montepertico Olivi).\nMonumenti e luoghi d'interesse.\nNel quartiere non vi sono mete turistiche particolari. Da citare sono la \"Pieve di San Luca Evangelista\", sita nella zona medio-bassa del quartiere, e la pineta che lo sovrasta, da cui partono sentieri che si collegano con l'Alta Via del golfo della Spezia. Quest'ultima area di notevole interesse naturalistico con conifere ed altri alberi ad alto fusto, meta di caccia al cinghiale nei mesi autunnali e invernali, dalle cui radure si pu\u00f2 osservare tutto il golfo. Infine, il campo sportivo.\nSociet\u00e0.\nLa maggioranza della popolazione \u00e8 di cittadinanza italiana e di religione cristiana cattolica.\nCultura.\nNella sezione bassa del quartiere sono presenti due istituti superiori: il Liceo artistico/musicale e l'Istituto professionale alberghiero. Nella sezione alta c'\u00e8 un asilo nido.\nGeografia antropica.\nLa maggioranza degli edifici sorge lungo l'omonima via, che sale fino alla cima del monte e alla Pineta. Come corollario a questa si sono sviluppate brevi vie di collegamento con le case non sulla strada e con i quartieri limitrofi.\nEconomia.\nNon vi sono grandi attivit\u00e0 commerciali, per cui il quartiere ruota completamente sulla citt\u00e0.\nInfrastrutture e trasporti.\nUnica via di importanza rilevante \u00e8 quella sopracitata. Riguardo ad altri mezzi di trasporto, alla base del quartiere sorge la stazione di La Spezia Migliarina, raggiungibile per\u00f2 solo dal quartiere omonimo. Inoltre la localit\u00e0 \u00e8 servita dalla linea 31 dell'ATC (Piazza Verdi-Montepertico Alto)."}
{"id": "2088396", "revid": "110157", "url": "https://it.wikipedia.org/wiki?curid=2088396", "title": "Peitz", "text": "Peitz, in lusaziano Picnjo, \u00e8 una citt\u00e0 di abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 capoluogo della comunit\u00e0 amministrativa (\"Amt\") omonima.\nAmministrazione.\nGemellaggi.\nPeitz \u00e8 gemellata con:"}
{"id": "2088398", "revid": "767487", "url": "https://it.wikipedia.org/wiki?curid=2088398", "title": "Jules Huret", "text": "Biografia.\nDurante la sua vita viaggi\u00f2 in vari paesi dell'Europa e pubblic\u00f2 molti articoli su vari giornali. In uno di questi del 13 aprile del 1895 parl\u00f2 di tre amici di Oscar Wilde, all'epoca accusato di sodomia e coinvolto in un grande scandalo. Marcel Schwob e Jean Lorrain mentendo dissero di non essere in alcun modo suoi amici, mentre Rabbonire Catulle Mend\u00e8s arriv\u00f2 a sfidarlo a duello per tale affermazione\nOpere.\nUn raccolta parziale delle sue opere riguardanti personaggi della sua epoca che ha intervistato:"}
{"id": "2088402", "revid": "1543377", "url": "https://it.wikipedia.org/wiki?curid=2088402", "title": "Orbital Maneuvering System", "text": "L'Orbital Maneuvering System, o OMS, \u00e8 un sistema di motori a razzo usati dall'orbiter dello Space Shuttle per l'inserimento in orbita e per le successive manovre orbitali. \nEsso consiste in due sistemi posti sul retro dello Shuttle, ai lati dello stabilizzatore verticale. Ogni sistema contiene un unico motore a combustibile ipergolico, basato sul Service Propulsion System del modulo di servizio dell'Apollo. Ognuno \u00e8 dotato di una spinta di 27 kN e un impulso specifico di 313 secondi. Inoltre esso \u00e8 progettato per essere riutilizzato per 100 missioni e pu\u00f2 sostenere 1.000 accensioni e 15 ore di funzionamento. \nIl complesso dell'OMS contiene anche un set di motori reaction control system (RCS) per le manovre di assetto, cos\u00ec il sistema complessivo \u00e8 spesso chiamato OMS/RCS. \nIl combustibile usato \u00e8 la monometilidrazina (MMH) e il tetrossido di diazoto (N2O4) come ossidante. Lo Shuttle ha abbastanza carburante per il sistema OMS da permettere circa 300 m/s di delta-V.\nIn base al profilo della fase di ascesa della missione, l'OMS pu\u00f2 essere utilizzato per aiutare l'accelerazione verso l'orbita stabilita.\nL'OMS \u00e8 utilizzato, infine, per decelerare l'orbiter per permettergli di rientrare sulla Terra a fine della missione."}
{"id": "2088403", "revid": "188323", "url": "https://it.wikipedia.org/wiki?curid=2088403", "title": "Collettore d'alimentazione", "text": ""}
{"id": "2088407", "revid": "2057934", "url": "https://it.wikipedia.org/wiki?curid=2088407", "title": "Ciociaria nella storiografia", "text": "Dal secondo dopoguerra fu sollevato da diversi autori il problema di individuare se esistesse anche una regione storica ciociara e quali fossero le sue caratteristiche ed i suoi limiti. Pur non essendo in grado di provare l'esistenza storica e istituzionale della Ciociaria, costoro avanzarono soluzioni molto divergenti fra loro gi\u00e0 soltanto per provare a definire il territorio dell'indagine. Soluzioni tanto varie che si arriv\u00f2 ad identificare la Ciociaria ora col territorio fra il Liri e i Castelli romani, ora con parte dell'antica provincia pontificia di Campagna e Marittima, o persino con l'intera provincia di Frosinone o buona parte del Lazio meridionale, senza per\u00f2 le prove di un documentato riscontro bibliografico.\nStoriografia francese.\nLo storico Armando Dubarry, che in un'opera del 1875 testimonia l'uso di chiamare volgarmente \"Ciociaria\" l'intera delegazione apostolica di Frosinone, all'epoca soppressa, \u00e8 il primo a caratterizzare geograficamente il territorio laziale e a stabilire un criterio per individuarvi la regione. L'opera in cui tratta l'argomento \u00e8 una ricostruzione storica del brigantaggio italiano, con un riferimento pi\u00f9 preciso al periodo dell'occupazione napoleonica dell'Italia e del fallimento delle esperienze rivoluzionarie anche per l'intervento dei briganti. Egli mette chiaramente in relazione il termine \"Ciociaria\" con la calzatura di contadini e milizie irregolari del frusinate, la \"ciocia\". Costoro poi ricorda che erano detti \"ciociari\" e l'aggettivo \"ciociaro\" fu da allora strettamente connesso al toponimo, assumendo un significato non pi\u00f9 etnico o sociale ma specificatamente \u00abqualificativo\u00bb e regionale.\nLa Ciociaria secondo David Silvagni.\nUna primitiva sistemazione geografica della fine del XIX secolo rappresenta cosa si indicasse comunemente a Roma con Ciociaria, che accantona definitivamente in ambito storiografico le accezioni etniche e sociali a cui si riferivano i primi studiosi che parlarono di ciociari. David Silvagni, ne \u00abLa Corte Pontificia e la Societ\u00e0 Romana\u00bb fa propria un'interpretazione di Carlo Maria Curci il quale riteneva che la Ciociaria fosse l'\u00abantico Ernico\u00bb, quindi approssimativamente l'area dei comuni laziali a ridosso dei Monti Ernici, termine quest'ultimo entrato nell'uso comune solo molto tempo dopo l'Unit\u00e0 d'Italia. David Silvagni precisa che \u00abCiociaria \u00e8 la parte pi\u00f9 montuosa e incolta del circondario di Frosinone e Sora\u00bb e chiama \u00abciociari\u00bb tutti i cardinali originari delle diocesi cattoliche tra Anagni e Terracina. Egli prosegue con un elenco di costoro, biasimati per il provincialismo e per dubbie capacit\u00e0 amministrative, in cui si citano pure le localit\u00e0 di nascita di ciascuno, tutte esplicitamente agglomerate a costituire una regione che chiama Ciociaria, anche se palesemente estranee al comprensorio ernico (Sonnino, Ceprano, Ceccano, Gorga, Paliano, Anagni, Ninfa, Roccasecca dei Volsci, Carpineto, Monte San Giovanni Campano). \nSono tutte citt\u00e0 campanine, organizzate entro diocesi immediatamente soggette alla Santa Sede e perci\u00f2 accomunate dallo stesso sistema politico, economico e sociale, che furono estranee per identit\u00e0 e tradizione ai territori delle diocesi suburbicarie e alle vicende storiche della realt\u00e0 cittadina di Roma."}
{"id": "2088411", "revid": "309289", "url": "https://it.wikipedia.org/wiki?curid=2088411", "title": "Ilin-D\u017eeli", "text": "LIlin-D\u017eeli () o Ilin-Deli (\u0418\u043b\u0438\u043d-\u0414\u0435\u043b\u0438) \u00e8 un fiume della Russia siberiana orientale (Repubblica Autonoma della Jacuzia), affluente di destra del Viljuj.\nIl fiume scorre interamente nella sezione centrale delle alture della Lena, formandosi dalla confluenza dei due bracci sorgentizi Kenenikjan e Sergeljach; sfocia da destra nel Viljuj nel suo basso corso, a 753\u00a0km dalla foce, pochi chilometri a monte dall'insediamento di Suntar.\nNon incontra alcun centro urbano di rilievo in tutto il suo corso; \u00e8 gelato, mediamente, da met\u00e0 ottobre alla seconda met\u00e0 di maggio."}
{"id": "2088412", "revid": "80339", "url": "https://it.wikipedia.org/wiki?curid=2088412", "title": "Ilin D\u017eeli", "text": ""}
{"id": "2088413", "revid": "80339", "url": "https://it.wikipedia.org/wiki?curid=2088413", "title": "Ilin Dzeli", "text": ""}
{"id": "2088414", "revid": "287204", "url": "https://it.wikipedia.org/wiki?curid=2088414", "title": "Ilin-Dzeli", "text": ""}
{"id": "2088415", "revid": "80339", "url": "https://it.wikipedia.org/wiki?curid=2088415", "title": "Ilin-Dzheli", "text": ""}
{"id": "2088416", "revid": "767487", "url": "https://it.wikipedia.org/wiki?curid=2088416", "title": "Sthefany Brito", "text": "Carriera.\nNata a San Paolo da una famiglia di origini italiane, ha cominciato a studiare recitazione nel 1995, facendo poi qualche spot per giocattoli e per prodotti per bambini. Ottenne il suo primo ruolo in televisione nel 1999, quando entr\u00f2 nel cast di \"Chiquititas\". Nel 2001 ebbe un ruolo nella telenovela \"Um Anjo Caiu Do C\u00e8u\". Lo stesso anno ebbe una parte nella soap opera \"Dorinha\", dove interpretava un angelo. L'anno dopo recit\u00f2 nella novela \"O clone\", nelle vesti di una ragazza musulmana. Nel 2003 present\u00f2 lo show televisivo \"Globinho\". Nel 2006 conquist\u00f2 il suo pi\u00f9 importante ruolo, nella telenovela \"Pagine di vita\".\nVita privata.\nSorella maggiore di Kayky Brito, anch'esso attore, risiede a Rio de Janeiro. Il 7 luglio 2009 si \u00e8 sposata con il calciatore brasiliano Alexandre Pato, matrimonio poi sciolto dopo meno di un anno."}
{"id": "2088418", "revid": "80339", "url": "https://it.wikipedia.org/wiki?curid=2088418", "title": "Ilin Dzheli", "text": ""}
{"id": "2088419", "revid": "123293005", "url": "https://it.wikipedia.org/wiki?curid=2088419", "title": "Vosto\u010dnaja Chandyga", "text": "La Vosto\u010dnaja Chandyga, o \"Chandyga orientale\", () \u00e8 un fiume della Siberia orientale, affluente di destra dell'Aldan (bacino idrografico della Lena). Scorre nel Tomponskij ulus della Sacha (Jacuzia), in Russia.\nDescrizione.\nIl fiume ha origine dalle pendici occidentali dei monti Suntar-Chajata, scorre prevalentemente in direzione occidentale e taglia la cresta dei monti Sette Daban raggiungendo il Bassopiano della Jacuzia centrale dove incontra il villaggio di T\u00ebplyj Klju\u010d. La lunghezza della Vosto\u010dnaja Chandyga \u00e8 di 290\u00a0km, l'area del suo bacino \u00e8 di 9\u00a0950\u00a0km\u00b2. Sfocia nel fiume Aldan a 467\u00a0km dalla sua foce nella Lena, a monte dela cittadina di Chandyga. Nel suo basso corso si trova parallelo al corso del fiume Tyry. \nLa strada statale P504 Kolyma percorre quasi l'intera lunghezza del Vosto\u010dnaja Chandyga lungo la sua sponda nord. "}
{"id": "2088420", "revid": "188323", "url": "https://it.wikipedia.org/wiki?curid=2088420", "title": "Collettore d'aspirazione", "text": ""}
{"id": "2088422", "revid": "188323", "url": "https://it.wikipedia.org/wiki?curid=2088422", "title": "Collettore di scarico", "text": ""}
{"id": "2088424", "revid": "80339", "url": "https://it.wikipedia.org/wiki?curid=2088424", "title": "Vosto\u010dnaja Handyga", "text": ""}
{"id": "2088426", "revid": "38120", "url": "https://it.wikipedia.org/wiki?curid=2088426", "title": "Tedesco (personaggio)", "text": ""}
{"id": "2088427", "revid": "80339", "url": "https://it.wikipedia.org/wiki?curid=2088427", "title": "Vosto\u010dnaja Khandyga", "text": ""}
{"id": "2088428", "revid": "287204", "url": "https://it.wikipedia.org/wiki?curid=2088428", "title": "Vostocnaja Chandyga", "text": ""}
{"id": "2088429", "revid": "80339", "url": "https://it.wikipedia.org/wiki?curid=2088429", "title": "Vostochnaja Chandyga", "text": ""}
{"id": "2088430", "revid": "80339", "url": "https://it.wikipedia.org/wiki?curid=2088430", "title": "Vostochnaya Khandyga", "text": ""}
{"id": "2088442", "revid": "339392", "url": "https://it.wikipedia.org/wiki?curid=2088442", "title": "New York hip hop", "text": ""}
{"id": "2088448", "revid": "1573940", "url": "https://it.wikipedia.org/wiki?curid=2088448", "title": "Pachynomidae", "text": "Pachynomidae , \u00e8 una piccola famiglia di Insetti dell'Ordine dei Rincoti Eterotteri, compresa nella superfamiglia dei Reduvoidea.\nMorfologia.\nMorfologicamente affini ai Nabidi e ai Reduvidi, i Pachynomidae hanno un corpo di piccole o medie dimensioni, lungo 3,5-15 mm, glabro o peloso. Il capo ha antenne composte da 5 articoli ed occhi grandi e con ocelli non sempre presenti. L'apparato boccale ha un rostro robusto e marcatamente arcuato.\nCome nei Reduvidi, il torace \u00e8 privo degli ostioli di sbocco della ghiandola odorifera. Le ali anteriori, differenziate in emielitre hanno la membrana con una venulazione semplificata che delimita, come nei Reduvidi due lunghe cellule chiuse. Le zampe anteriori, di tipo raptatorio, sono fornite dell'organo adesivo tibiale, carattere ricorrente anche in altri Cimicomorfi, compresi i Reduvidi e i Nabidi.\nL'addome presenta le espansioni laterali dei tergiti (laterotergiti). L'apparato genitale femminile \u00e8 privo di spermateca ed \u00e8 provvisto, come i Reduvidi, di due pseudospermateche associate ai gonodotti. I maschi hanno l'urite VIII ridotto e invaginato nell'urite VII e le armature genitali asimmetriche.\nBiologia.\nLa biologia dei Pachynomidae \u00e8 praticamente sconosciuta e le poche informazioni sono dedotte dall'esame morfologico degli esemplari conservati nelle collezioni. Si tratta comunque di insetti predatori, come molti altri Cimicomorfi, e viventi per lo pi\u00f9 sulla superficie del terreno. Gli stadi giovanili sono sconosciuti.\nDistribuzione.\nLa famiglia \u00e8 presente solo nelle regioni tropicali dell'America, dell'Africa e dell'India, con il maggior numero di specie nel vecchio continente.\nSistematica.\nLa prima specie fu inizialmente inclusa nel genere \"Reduvius\" (Heteroptera: Reduviidae). Successivamente incluse i Pachynomidae conosciuti come raggruppamento interno alla famiglia dei Nabidae, sulla base dell'affinit\u00e0 morfologica; questo inquadramento sistematico fu condiviso dalla maggior parte degli Autori per circa un secolo. Dagli anni cinquanta i Pachynomidae sono inquadrati al rango di famiglia, dapprima messa in relazione con i Nabidae, poi strettamente correlata ai Reduviidae sulla base di alcune caratteristiche morfoanatomiche che definiscono la superfamiglia dei Reduvoidea (sensilli antennali, rostro e apparato genitale). La famiglia comprende 15 specie ripartite in due sottofamiglie e 4 generi:"}
{"id": "2088449", "revid": "15756", "url": "https://it.wikipedia.org/wiki?curid=2088449", "title": "BloodRayne", "text": "BloodRayne \u00e8 un videogioco d'azione in terza persona, sviluppato da Terminal Reality e pubblicato da Majesco Entertainment per PlayStation 2, Xbox, Nintendo GameCube, Microsoft Windows e Mac OS. Da questo gioco nel 2005 il regista tedesco Uwe Boll ha tratto un omonimo film. Il sequel, \"BloodRayne 2\", \u00e8 stato pubblicato nel 2004. Una versione rimasterizzata del primo e secondo gioco chiamate BloodRayne: ReVamped e BloodRayne 2: ReVamped sono state pubblicate il 18 novembre 2021 per PlayStation 4, Xbox One e Nintendo Switch.\nCaratteristiche.\nIn \"BloodRayne\" il giocatore \u00e8 chiamato ad impersonare Rayne, una tanto carismatica quanto conturbante vampira al soldo di una misteriosa compagnia, la Brimstone Society, che \u00e8 incaricata di dare la caccia ai membri di un'organizzazione filo-nazista dedita ad attivit\u00e0 esoteriche, conosciuta come Gegen Geist Gruppe o G.G.G. ( \"gruppo anti fantasma\", tradotto dal tedesco).\nPer farsi strada nella sua missione, Rayne ha a sua disposizione varie armi, come le sue doppie lame, armi disponibili sin dall'inizio ed il rampino, utilizzabile sia per afferrare i nemici e lanciarli in determinate direzioni oppure attirarli a s\u00e9, sia per effettuare fugaci attacchi a distanza, e le armi da fuoco, che vanno dalla semplice pistola al panzerfaust. Pu\u00f2 inoltre avvalersi delle sue facolt\u00e0 extrasensoriali vampiriche, come la \"percezione dilatata\", che le consente di modificare lo scorrere del tempo, oppure la \"furia\", per infliggere maggiori danni ai nemici.\nTrama.\n\u00c8 il 1933. Il filmato introduttivo mostra due figure incappucciate che osservano la strada dal tetto di una chiesa, dove una giovane coppia \u00e8 in fuga. La donna inciampa e l'uomo si appresta a soccorrerla, ma viene afferrato per il collo da una catena, che lo trascina in un vicolo buio. La testa dell'uomo rotola poco dopo ai piedi della donna, che emette un grido di terrore.\nSi fa avanti Rayne, che si appresta a catturarla, ma poco prima che Rayne possa avvicinarsi la donna rivela la sua natura vampira e le salta addosso. Tra le due avviene una breve colluttazione ma alla fine \u00e8 Rayne ad avere la meglio, che la sottomette e la interroga. La donna si dimostra per\u00f2 riottosa e Rayne la decapita con un colpo secco.\nI rumori attirano una piccola orda di vampiri che si precipitano sul luogo, ma ad attenderli c' \u00e8 solo una granata senza la sicura. Le figure incappucciate discutono in merito all'avvenimento e dopo un breve dialogo lasciano a Rayne un pendente come \"biglietto da visita\" e se ne vanno. Rayne, che si era dileguata sul tetto della chiesa poco dopo l'esplosione della granata, trova il pendente e contempla il simbolo impresso su di esso.\nPassa circa un anno da quell'episodio. Rayne, diventata un agente al servizio della Brimstone Society, viene inviata insieme al suo supervisore, l'agente, Mynce a investigare su alcuni disordini causati da un'insolita epidemia che si sta propagando a Mortton, una piccola cittadina paludosa della Louisiana. Sul posto, le cui zone abitate sono sotto assedio, alcuni dei suoi abitanti infetti sono mutati in violente creature irrazionali. Inoltre il luogo \u00e8 infestato da alcune creature denominate \"maraisecq\". Non passa molto prima che la situazione degeneri ulteriormente e le due donne trovano la causa principale dell'epidemia, dei misteriosi parassiti detti biomasse.\nLe donne convengono dunque di cercarle individualmente, ma nonostante Rayne riesca ad eliminare tutte quelle che infestano la zona circostante e a salvare alcuni abitanti del villaggio, subentrano altri maraisecq, che portano via Mynce e i superstiti. Rayne si lancia dunque all'inseguimento delle creature, che la conducono presso una sorta di cimitero delle barche. Sul posto la donna trova tracce di un rituale esoterico, e mentre si accinge ad esaminarle viene attaccata da un maraisecq gigante, che i nativi del luogo chiamano \"la Madre Nera\". Dopo una lotta, Rayne abbatte la creatura e rinviene dalle sue membra un insolito frammento osseo luminescente, che a contatto con le sue mani si anima e cerca di entrare nel corpo di Rayne, che per il dolore perde i sensi.\nPassano cinque anni dalle vicende di Mortton. A Rayne viene affidato l'incarico di eliminare un criminale di guerra tedesco, Juergen Wulf e i relativi membri di un'organizzazione terroristica sotto la guida di questi, il Gegen Gheist Gruppe, che opera presso uno stabilimento abbandonato in un atollo sconosciuto dell'Argentina. Sul luogo il G.G.G. sta compiendo alcuni esperimenti sui \"demoniti\", delle creature fuoriuscite da alcuni misteriosi scavi rinvenuti nel sottosuolo della base, dove si suppone giaccia una delle reliquie di Beliar, che il G.G.G. sta cercando. Tuttavia, la situazione degenera molto rapidamente e nemmeno le armate del G.G.G. stesso riescono a fermare le creature sfuggite al loro controllo. Rayne approfitta dunque del caos creatosi nella zona per farsi strada verso gli scavi e indagare sulle intenzioni dell'organizzazione, ma d'altro canto, \u00e8 ora costretta ad occuparsi anche dei demoniti oltre che dei bersagli designati e le milizie G.G.G.\nRaggiunti i cosiddetti scavi, Rayne giunge presso una strana caverna a forma di alveare dove trova un teschio di vetro al suo interno contenente un occhio, parte delle suddette reliquie. Al contatto con Rayne, l'Occhio si insinua a forza nel suo bulbo oculare, fondendosi con esso e dotando Rayne della capacit\u00e0 di una vista sovrumana, ma la donna viene raggiunta dalle milizie del G.G.G., che nel frattempo cercano di distruggere il luogo, ormai assediato dai demoniti. Facendosi strada tra gli scontri a fuoco, Rayne fa fronte anche a Mauler, altro suo bersaglio, e raggiunge uno dei sottomarini del G.G.G., diretti ora presso un'altra meta.\nSempre attraverso uno dei mezzi di trasporto delle milizie, Rayne arriva presso il Gaustadt, un castello diroccato sperduto tra i monti in Germania.\nPresso il Gaustadt la situazione \u00e8 alquanto critica, in quanto delle creature primitive, poi identificata come un'antica specie vampirica, aggredisce gli invasori e ne cattura alcuni, inclusi i bersagli di Rayne. La sua ricerca inoltre, viene complicata dalle armate di macchinari bellici di Gosler, altro suo bersaglio, e dalle creature che stanno sterminando i soldati. Intanto, la donna si imbatte in Hedrox, capo delle bestie, che intende ucciderla per impossessarsi del suo occhio. Rayne lo colpisce mortalmente, ma questi, prima ancora di toccare il suolo, si sdoppia e si moltiplica ancora ogni qualvolta Rayane uccide lui o suoi cloni, pertanto, approfitta della struttura instabile dell'area per far precipitare il mostro nell'acqua, che \u00e8 dannosa per i vampiri, rendendolo incapace di muoversi. Nel frattempo, Wulf e le restanti armate si stanno recando presso una torre, dove avverr\u00e0 un rituale di resurrezione per Beliar, cosicch\u00e9 Wulf possa impadronirsi del suo essere e controllarlo.\nRayne giunge sul luogo e si accorge che fra gli ufficiali c'\u00e8 Mynce, il suo supervisore agli inizi del suo servizio nella Brimstone creduta morta alcuni anni prima, ora al servizio del G.G.G. . Questa rivelazione causa l'ira di Rayne, che si precipita verso il convoglio e l'affronta, mettendola temporaneamente in fuga. Intanto, ad ostacolare il cammino di Rayne ci sono i gemelli Krieger. Solo poco tempo pi\u00f9 tardi incontra di nuovo Mynce, che fa chiarezza su tutto ci\u00f2 che sta accadendo, spiegandole che ha sfruttato la sua presunta morte per infiltrarsi sotto falsa identit\u00e0 nel G.G.G., per ricavarne informazioni ed eventualmente smantellarlo, contribuendo inoltre all'eliminazione di alcuni bersagli assegnati a Rayne. Le donne si recano presso la torre designata per il rituale, ma Wulf intercetta Mynce e la uccide strappandole il cuore.\nRayne insegue Wulf e giunge presso la torre, ma ormai il rituale \u00e8 ultimato e Beliar risorge. Rayne ha ora il duplice compito di eliminare Wulf e il demone, il quale aumenta mano a mano di dimensione. Rayne elimina entrambi, conclude la sua missione e viene informata dalla Brimstone che hanno trovato suo padre, il suo prossimo bersaglio.\nAccoglienza.\nLa rivista \"Play Generation\" classific\u00f2 Rayne come il terzo personaggio meno vestito dei videogiochi usciti su PlayStation 2."}
{"id": "2088450", "revid": "599013", "url": "https://it.wikipedia.org/wiki?curid=2088450", "title": "Cappella di San Pietro (Stella)", "text": "La cappella di San Pietro \u00e8 un luogo di culto cattolico situato nella frazione di San Martino, in localit\u00e0 Teglia, nel comune di Stella in provincia di Savona.\nStoria e descrizione.\nLa chiesetta \u00e8 a navata unica con unico altare maggiore in pietra e calce, piccolo campanile sul fianco destro e facciata coperta di lastre di ardesia.\nAll'esterno su un lato \u00e8 murata una lapide che ricorda brevemente la storia dell'edificio. All'interno sono conservate una statua di \"San Pietro\" e una di \"San Giuseppe\", entrambe di basso valore artistico.\nLa cappella attuale fu edificata nel 1636 sui ruderi di un precedente oratorio dedicato a san Pietro. Fu ristrutturata e allungata tra il 1759 e il 1760. Nel 1896 fu rifatto il tetto e lo stesso avvenne nel 1979, quando fu restaurato anche il campanile."}
{"id": "2088457", "revid": "110157", "url": "https://it.wikipedia.org/wiki?curid=2088457", "title": "Gusinaja", "text": "La Gusinaja \u00e8 un fiume della Russia siberiana nordorientale (Repubblica Autonoma della Jacuzia), tributario del mare della Siberia orientale.\nNasce e scorre nella sezione nordorientale del bassopiano della Jana e dell'Indigirka, in un territorio piatto e disseminato di laghi (circa 3.000 nell'intero bacino, per una superficie complessiva di 418\u00a0km\u00b2); sfocia nella baia omonima, sezione del mare della Siberia orientale. I suoi maggiori tributari sono i fiumi \"Mutnaja\" (110\u00a0km) e \"\u010cajchana\" (115\u00a0km).\nLa Gusinaja \u00e8 gelata, in media, dai primi di ottobre alla met\u00e0 di giugno."}
{"id": "2088458", "revid": "80339", "url": "https://it.wikipedia.org/wiki?curid=2088458", "title": "Gusinaya", "text": ""}
{"id": "2088462", "revid": "92723", "url": "https://it.wikipedia.org/wiki?curid=2088462", "title": "Rendezvous pitch maneuver", "text": "La R-bar pitch maneuver (RPM), generalmente chiamata rendezvous pitch maneuver, \u00e8 una manovra compiuta dallo Space Shuttle durante il rendezvous in avvicinamento alla Stazione Spaziale Internazionale (ISS) prima dell'aggancio. Lo Shuttle fa un giro completo su s\u00e9 stesso per rendere visibile lo scudo termico all'equipaggio della stazione che provveder\u00e0 a fotografarlo. Le foto verranno poi spedite al centro di controllo a terra. In base a queste informazioni e a quelle prese durante la fase di ascesa, i tecnici del controllo missione potranno decidere se l'orbiter \u00e8 sicuro o no per il rientro nell'atmosfera. Se vengono identificati dei problemi, si provveder\u00e0 a decidere se mandare una missione di salvataggio o tentare una riparazione con un'attivit\u00e0 extraveicolare per riparare lo scudo termico e rendere sicuro il rientro dell'orbiter."}
{"id": "2088463", "revid": "110157", "url": "https://it.wikipedia.org/wiki?curid=2088463", "title": "This Crazy Life", "text": "This Crazy Life \u00e8 l'album di debutto della cantante pop-rock Joanna Pacitti, meglio conosciuta semplicemente come Joanna.\nL'album \u00e8 stato pubblicato nell'agosto del 2006 e da questo sono stati estratti due singoli: \"Let It Slide\" e \"Screaming Infidelities\"; inoltre \"Ultraviolet\", altra canzone dell'album, \u00e8 stata inserita nella compilation \"Girl Next\" ed \u00e8 stata anche la colonna sonora del film \"La mia vita \u00e8 un disastro\"."}
{"id": "2088464", "revid": "599013", "url": "https://it.wikipedia.org/wiki?curid=2088464", "title": "Cappella dell'Immacolata (Verne)", "text": "La cappella dell'Immacolata Concezione \u00e8 un luogo di culto cattolico situato nella frazione di San Martino nel comune di Stella, in provincia di Savona.\nStoria e descrizione.\nCostruita nel 1923, \u00e8 un piccolo edificio a navata unica posto lungo la strada provinciale 542 che collega Stella San Martino a Varazze.\nGli venne aggiunto nel secondo dopoguerra il portico davanti all'ingresso con il piccolo campanile. In facciata \u00e8 stata recentemente dipinta un'immagine della \"Vergine tra le spighe di grano\". Utilizzata saltuariamente per matrimoni, solitamente ospita un presepe visitabile nel periodo natalizio."}
{"id": "2088469", "revid": "547034", "url": "https://it.wikipedia.org/wiki?curid=2088469", "title": "Ibn Hazm", "text": "Vita.\nIbn \u1e24azm nacque da una famiglia altolocata, in cui sia il nonno sia il padre occuparono una posizione di rilievo all'interno della corte del califfo Hisham II.\nIl periodo storico vissuto da Ibn \u1e24azm fu contrassegnato da continue lotte etniche che portarono alla frammentazione del califfato di Cordova in tanti piccoli regni belligeranti. Proprio durante la sua infanzia, la casa paterna fu distrutta durante uno scontro fra Arabi e Berberi. Essendosi schierato a favore di un partito politico, dovette subire da una parte il carcere e dall'altra la responsabilit\u00e0 di incarichi importanti. Quando, nel 1031, decise di occuparsi di letteratura, la sua vita mut\u00f2 radicalmente indirizzo.\nOpere e pensiero.\nTra le sue opere pi\u00f9 importanti vi sono: \"Il collare della colomba\", una raccolta di brani sull'amore impreziosita da una indagine psicologica dei personaggi, utilizzata per effettuare una indagine sul linguaggio, che gli consent\u00ec di redigere una grammatica zahirita (che non concedeva cio\u00e8 spazio a interpretazioni spinte), ma soprattutto di scremare il linguaggio da una serie di ambiguit\u00e0 che avrebbero potuto ostacolare una comprensione corretta del Corano; \"Giudizio sulle fondamenta\" (in arabo \"a\u1e25k\u0101m\") fu invece un'opera etico-legale con l'autore impegnato a catalogare le azioni umane, mentre il \"Fi\u1e63al\" fu caratterizzata da un attento e esauriente esame delle teorie filosofiche riguardanti culti religiosi.\nQuindi Ibn \u1e24azm si oppose ad una interpretazione dei testi religiosi allegorica, preferendone invece una grammaticale e sintattica.\nOpere principali.\nIbn \u1e24azm ha anche scritto una decina di trattati di medicina:"}
{"id": "2088472", "revid": "339392", "url": "https://it.wikipedia.org/wiki?curid=2088472", "title": "West Coast (geografia)", "text": ""}
{"id": "2088473", "revid": "124006706", "url": "https://it.wikipedia.org/wiki?curid=2088473", "title": "Piazza Cola di Rienzo", "text": "Piazza Cola di Rienzo \u00e8 una delle piazze di Roma, nel cuore del rione Prati.\nStoria.\nLa nascita della piazza, come tutta l'omonima via e il resto del rione Prati, fu prevista nel piano regolatore del 1873, la cui effettiva e rigorosa realizzazione fu completata durante l'amministrazione comunale di Roma del sindaco Ernesto Nathan (1907 - 1914). L'asse del nuovo quartiere della Roma capitale del Regno d'Italia era fissato in via Cola di Rienzo, che, iniziando da Piazza del Risorgimento, terminava in Piazza della Libert\u00e0, su un asse ideale che prolungato oltre il Tevere raggiunge Piazza del Popolo. Piazza Cola di Rienzo si veniva a trovare dunque al centro del nuovo rione, il ventesimo seguendo la numerazione degli altri rioni storici di Roma. Negli anni venti la piazza segu\u00ec la fortuna dell'omonima via: i grandi caseggiati che costeggiavano la piazza si riempirono di grandi negozi di moda, di ricercatezze culinarie e di caff\u00e8.\nToponomastica.\nLa piazza, cos\u00ec come l'omonima via, \u00e8 dedicata al tribuno e senatore romano Nicola Gabrini figlio di Lorenzo, detto Cola di Rienzo (1313- 1354).\nArchitettura.\nLa piazza \u00e8 un tipico esempio dello stile umbertino di fine XIX secolo. Il suo perimetro \u00e8 rettangolare, sviluppato sull'asse di via Cola di Rienzo e tagliata perpendicolarmente dall'asse di via Cicerone e via Marcantonio Colonna. I palazzi che vi si affacciano sono in gran parte risalenti al periodo compreso tra l'ultimo ventennio del 1800 e la prima met\u00e0 del 1900, con successivi ampliamenti e sopraelevazioni, sebbene taluni edifici pi\u00f9 moderni siano stati costruiti successivamente a discapito di villette preesistenti. Da notare il palazzetto della sede storica dell'Istituto per il credito sportivo, ultimo edificio superstite di stile liberty ad affacciarsi direttamente sulla piazza."}
{"id": "2088477", "revid": "180559", "url": "https://it.wikipedia.org/wiki?curid=2088477", "title": "Federazione cestistica della Namibia", "text": "La Federazione cestistica della Namibia \u00e8 l'ente che controlla e organizza la pallacanestro in Namibia.\nLa federazione controlla inoltre la nazionale di pallacanestro della Namibia. Ha sede a Windhoek e l'attuale presidente \u00e8 Jario Talitha.\n\u00c8 affiliata alla FIBA dal 1995 e organizza il campionato di pallacanestro della Namibia."}
{"id": "2088478", "revid": "1573940", "url": "https://it.wikipedia.org/wiki?curid=2088478", "title": "Actinocerida", "text": "Actinocerida \u00e8 un ordine di molluschi cefalopodi estinti, appartenenti alla sottoclasse Nautiloidea, conosciuti dall'Ordoviciano Medio al Carbonifero Superiore.\nDescrizione.\nForme da medie a grandi (fino ad alcuni metri di lunghezza), \"ortocone-longicone\" (conchiglia dritta, allungata), eccezionalmente \"cirtocone\" (conchiglia debolmente ricurva). Sifone da sub-centrale a sub-ventrale, ampio, con colletti settali \"cirtocoanitici\" e anelli di connessione inflati, globulari. Depositi endosifonali \"annulosifonati\" molto voluminosi, anulari, caratterizzati da un canale centrale piuttosto stretto e da un sistema di canali radiali che sfociano in uno spazio periferico (\"perispazio\") di forma toroidale. Depositi endocamerali molto sviluppati."}
{"id": "2088480", "revid": "167080", "url": "https://it.wikipedia.org/wiki?curid=2088480", "title": "Celtiberia", "text": ""}
{"id": "2088481", "revid": "110157", "url": "https://it.wikipedia.org/wiki?curid=2088481", "title": "Federazione cestistica del Niger", "text": "La Federazione cestistica del Niger \u00e8 l'ente che controlla e organizza la pallacanestro in Niger.\nLa federazione controlla inoltre la nazionale di pallacanestro del Niger. Ha sede a Niamey e l'attuale presidente \u00e8 Seini Yaye.\n\u00c8 affiliata alla FIBA dal 1963 e organizza il campionato di pallacanestro del Niger."}
{"id": "2088488", "revid": "287204", "url": "https://it.wikipedia.org/wiki?curid=2088488", "title": "Charles Gill", "text": ""}
{"id": "2088489", "revid": "6923", "url": "https://it.wikipedia.org/wiki?curid=2088489", "title": "Honda CBR 1000 RR", "text": ""}
{"id": "2088490", "revid": "180559", "url": "https://it.wikipedia.org/wiki?curid=2088490", "title": "Federazione cestistica della Nigeria", "text": "La Nigeria Basketball Federation \u00e8 l'ente che controlla e organizza la pallacanestro in Nigeria.\nLa federazione controlla inoltre la nazionale di pallacanestro della Nigeria. Ha sede a Lagos e l'attuale presidente \u00e8 Umar Mallam Tijjani.\n\u00c8 affiliata alla FIBA dal 1964 e organizza il campionato di pallacanestro della Nigeria."}
{"id": "2088491", "revid": "167080", "url": "https://it.wikipedia.org/wiki?curid=2088491", "title": "Eter\u00ece", "text": ""}
{"id": "2088494", "revid": "46291", "url": "https://it.wikipedia.org/wiki?curid=2088494", "title": "Intejocerida", "text": "Gli Intejocerida sono un ordine di molluschi cefalopodi estinti, appartenenti alla sottoclasse Nautiloidea, conosciuti dall'Ordoviciano inferiore all'Ordoviciano medio, ritrovati nei sedimenti del fiume Angara in Russia.\nNel Treatise on Invertebrate Paleontology sono definiti come ordine e combinati negli Endoceratoidea assieme agli Endocerida.\nDescrizione.\nLa conchiglia \u00e8 \"ortocona-longicona\" (eccezionalmente \"cirtocona\"), cio\u00e8 prevalentemente lineare, con sezione circolare o debolmente compressa, con camere corte e suture dritte.\nIl sifone \u00e8 tipicamente molto ampio, da marginale a sub-centrale, con colletti settali da \"acoanitici\" a \"olocoanitici\", e depositi endosifonali \"actinosifonati\".\nTassonomia.\nRelazioni tassonomiche.\nFlower nel 1976 ha fatto notare che gli Intejocerida non solo contengono due gruppi, uno comprendente gli \"Intejoceras\" e i \"Bajkaloceras\" a sifone centrale, l'altro con \"Envencoceras\", \"Padunoceras\" e un terzo genere dei \"Rossoceras\", ma che combinandoli con gli Endocerida negli Endoceratoidea, questo rende gli ultimi polifiletici e pertanto rende invalido il taxon.\nDerivazione.\n\"Intejoceras\" e\"Bajkaloceras\" possono ragionevolmente essere fatti derivare dai Baltoceratidae, o meno probabilmente dai Troedssonellidae. \"Evencoceras\", \"Rossoceras\" e \"Padunoceras\" hanno la loro probabile origine dai Proterocameroceratidae."}
{"id": "2088496", "revid": "767487", "url": "https://it.wikipedia.org/wiki?curid=2088496", "title": "Freundeskreis", "text": "Freundeskreis (traducibile in italiano come \"Circolo di amici\"), conosciuti anche come FK, sono un gruppo hip hop tedesco, provenienti da Stoccarda. Il gruppo \u00e8 formato da Max Herre, Don Philippe e DJ Friction e le loro canzoni sono tanto in tedesco, quanto in inglese, francese ed esperanto.\nIl loro rap \u00e8 ascrivibile al filone conscious e negli ultimi dieci anni hanno pubblicato tre album che hanno raggiunto la Top 20 nel loro paese.\nPer quanto possa sembrare singolare il fatto di fare rap in pi\u00f9 lingue \u00e8 in realt\u00e0 una caratteristica comune nell'Hip hop tedesco. Uno dei loro ultimi album, Krauts with Attitude, contiene ben undici canzoni in inglese e solo tre in lingua tedesca.\nStoria.\nFreundeskreis.\nI Freundeskreis sono conosciuti principalmente per le liriche di stampo politico, legate ad argomenti come l'uguaglianza e l'internazionalismo. Dopo l'album di debutto, \"Quadratur des Kreises\" (\"quadratura del cerchio\") e il singolo di successo \"A-N-N-A\" che raggiunse il sesto posto nella German charts, la band produsse un secondo album, \"Esperanto\", che richiama nel titolo la lingua che il gruppo utilizza in alcune delle sue canzoni. La ragione che sta alla base di questa scelta \u00e8 la speranza che l'hip hop possa essere l'esperanto della giovent\u00f9.\nTra il 1999 e il 2000 singoli come \"Mit Dir\" (\"Con te\"; con Joy Denalane, che in seguito sarebbe divenuta moglie di Max Herre) e \"Tabula Rasa Pt. II\" riportarono la band nelle classifiche musicali. Il gruppo produsse una cover della canzone \"Halt dich an deiner Liebe fest\", scritta da Rio Reiser, per la colonna sonora di 23,adattandola al Police &amp; Thieves riddim di Lee \"Scratch\" Perry.\nNel 2001 la band si divise, per dare modo ai tre membri di seguire le proprie carriere da solisti. Il pi\u00f9 attivo \u00e8 stato certamente Max Herre, che, oltre ad aver prodotto un album solista, ha lavorato come produttore per Joy Denalane.\nNel 2007 \u00e8 uscito un Greatest Hits.\nFK Allstars.\nFK Allstars \u00e8 un collettivo costituitosi a partire dalla collaborazione di numerosi artisti hip hop Soul, e reggae, tra cui Max Herre, Sekou Neblett, Afrob, Brooke Russell, Joy Denalane e Gentleman. A dispetto delle origini prettamente hip hop degli FK il progetto ha sonorit\u00e0 molto varie, che spaziano dal reggae, al soul, al funk, per arrivare persino a toccare il jazz."}
{"id": "2088500", "revid": "599013", "url": "https://it.wikipedia.org/wiki?curid=2088500", "title": "Cappella di San Pietro (Celle Ligure)", "text": "La cappella di San Pietro \u00e8 un luogo di culto cattolico situato nella zona di Brasi, in via Brasi, nel comune di Celle Ligure in provincia di Savona. Si trova in prossimit\u00e0 della chiesa parrocchiale di San Giorgio.\nStoria e descrizione.\nLa cappella potrebbe essere la pi\u00f9 antica di tutta Celle Ligure: viene infatti citata in un atto notarile del 1181.\nLa struttura attuale \u00e8 a navata unica e dallo stile dell'altare e dei dipinti dovrebbe risalire al XVII secolo. In facciata presentava un pronao ora crollato ed \u00e8 dotata di un piccolo campanile.\nL'edificio \u00e8 abbandonato ed in pessimo stato di conservazione, quasi completamente coperto di vegetazione e oggetto di infiltrazioni di acqua dal tetto. All'interno \u00e8 un piccolo altare barocco con dipinti ai lati le immagini di \"Santa Apollonia e Sant'Antonio\"."}
{"id": "2088501", "revid": "6923", "url": "https://it.wikipedia.org/wiki?curid=2088501", "title": "KTM LC2", "text": "La KTM LC2 \u00e8 una motocicletta prodotta nella sola cilindrata da 125 cm\u00b3 per il fuoristrada, ma non per uso agonistico, della casa KTM.\nQuesto modello anche se apparentemente simile al \"EXC\" ha un telaio con architettura pi\u00f9 classica, un impianto frenante meno esasperato, un serbatoio pi\u00f9 capiente (10 litri invece di 8,5), una sella pi\u00f9 sagomata per facilitare la seduta, un impianto di scarico pi\u00f9 silenziato e una forcella tradizionale.\nInoltre il motore oltre ad avere misure differenti \u00e8 studiato in modo da avere un comportamento pi\u00f9 dolce e lineare, si ha come contro un peso maggiorato di circa 20\u00a0kg, il che porta la moto a un peso in ordine di marcia di 120\u00a0kg."}
{"id": "2088502", "revid": "1573940", "url": "https://it.wikipedia.org/wiki?curid=2088502", "title": "Plectronocerida", "text": "Plectronocerida \u00e8 un ordine di molluschi cefalopodi estinti, appartenenti alla sottoclasse Nautiloidea, conosciuti nel Cambriano Superiore della Cina. \nSono considerati i primi nautiloidi, progenitori di tutte le forme successive."}
{"id": "2088503", "revid": "287204", "url": "https://it.wikipedia.org/wiki?curid=2088503", "title": "Paleobiologia", "text": "La paleobiologia \u00e8 una disciplina relativamente nuova e in crescita che unisce i metodi e le scoperte di una scienza naturale, la biologia con i metodi e le scoperte di una scienza della terra, la paleontologia. \u00c8 talora associata alla \"geobiologia\".\nLa ricerca paleobiologica utilizza la ricerca sul campo della biologia dei biota contemporanei e dei fossili antichi di milioni di anni per trovare risposta a domande riguardanti l'evoluzione molecolare e la storia evolutiva della vita. In questa ricerca scientifica sono analizzati tipicamente macrofossili, microfossili e tracce fossili. In ogni caso l'analisi biochimica, in corso nel ventunesimo secolo, di campioni di DNA e di RNA appare molto promettente, come pure la ricostruzione dell'albero filogenetico.\nUn ricercatore che opera in questo campo \u00e8 noto come un \"paleobiologo\".\nPaleobiologi.\nIl fondatore o \"padre\" della moderna paleobiologia \u00e8 ritenuto essere il Barone Franz Nopcsa (1877-1933), uno scienziato ungherese, vissuto a cavallo fra il diciannovesimo e il ventesimo secolo, e noto anche come il \"Barone Nopcsa\", \"Ferenc Nopcsa\", e \"Franz Nopcsa von Fels\u00f6-Szilv\u00e1s\". Inizialmente egli denomin\u00f2 la disciplina col nome di \"paleofisiologia\".\nIl merito di aver coniato il termine \"paleobiologia\" va al Professor Charles Schuchert. Egli propose il termine nel 1904, al fine di iniziare una \"vasta e nuova scienza\" unendo la \"paleontologia tradizionale con le scoperte e gli approcci della geologia e della chimica isotopica\".\nD'altra parte, Charles Doolittle Walcott, che oper\u00f2 presso lo Smithsonian, \u00e8 stato citato come il \"fondatore della paleobiologia precambriana\". Sebbene sia conosciuto soprattutto per aver scoperto il giacimento di fossili animali del medio-cambriano, l'Argillite di Burgess, nel 1883, egli scopr\u00ec anche le \"prime cellule fossili pre-cambriane note alla scienza\"\u2014una stromatolite allora nota come alga \"Cryptozoon\". Nel 1899 scoperse le prime cellule fossili di acritarco, un'alga pre-cambriana da lui denominata \"Chuaria\". Infine, nel 1914, Walcott rifer\u00ec di \"piccole cellule e catene di corpi simili a cellule\" che appartenevano a dei batteri pre-cambriani batteri porpora.\nPaleobiologi vissuti nel resto del ventesimo secolo hanno avuto ruoli importanti nella scoperta degli archei e dei microfossili dell'era proterozoica: Nel 1954, Stanley A. Tyler e Elso S. Barghoorn hanno descritto dei cianobatteri vecchi oltre 2.1 miliardi di anni e microflora affine ai funghi nel loro sito fossile di Gunflint Chert. Undici anni dopo, Barghoorn e J. William Schopf hanno riferito riguardo a della microflora pre-cambriana ben conservata nel loro sito di Bitter Springs che \u00e8 parte del Lago Amadeus, nel Territorio del Nord dell'Australia.\nInfine, nel 1993, Schopf scoperse dei batteri blu-verdi che producono O2 nel sito, vecchio di 3,5 miliardi di anni (Apex Chert), in Pilbara Craton, Marble Bar, nella parte nord-occidentale dell'Australia Occidentale. In questo modo i paleobiologi si sono almeno avvicinati alle origini della \"catastrofe dell'ossigeno pre-cambriana.\""}
{"id": "2088504", "revid": "697352", "url": "https://it.wikipedia.org/wiki?curid=2088504", "title": "Miniserie televisive", "text": ""}
{"id": "2088505", "revid": "125685370", "url": "https://it.wikipedia.org/wiki?curid=2088505", "title": "Luigi Bonazza", "text": "Biografia.\nLuigi Bonazza \u00e8 nato nel 1877 ad Arco, in provincia di Trento, fra il 1893 e il 1897 ha studiato con Luigi Comel presso la Scuola Reale Elisabettina di Rovereto. Nel 1897 si \u00e8 trasferito a Vienna dove si iscrive alla Kunstgewerbeschule. Ha studiato pittura con Felician von Myrbach e Franz von Matsch ed \u00e8 entrato in contatto con le secessioni. Nel 1904 vinse un concorso per la realizzazione di una locandina per la Societ\u00e0 alpinisti tridentini.\nNel 1912 \u00e8 tornato a Trento dove assieme ad altri artisti ha fondato il Circolo Artistico Trentino. Fra il 1914 e gli anni quaranta decora la propria casa, rimodellandola secondo gli ideali artistici viennesi. Per evitare l'arruolamento nell'esercito dell'Impero austro-ungarico fugg\u00ec in Italia: fra il 1916 e il 1918 vive a Vizzola Ticino, vicino a Milano. Qui lavora per Gianni Caproni realizzando acquarelli e incisioni sul volo. Torn\u00f2 a Trento nel 1918 con la fine della prima guerra mondiale. In seguito dipinge soprattutto paesaggi neodivisionisti e ritratti. Nel 1925 sottoscrive il Manifesto degli intellettuali fascisti. Fra il 1932 e il 1933 ha decorato il Palazzo delle Poste di Trento. Visse per un periodo a Torbole sul Garda, ma durante la seconda guerra mondiale rimase a Trento nonostante i bombardamenti fino al 1944, quando si spost\u00f2 a Bosentino. Dopo la guerra torn\u00f2 a Trento, ma negli anni cinquanta dovette smettere di dipingere a causa di un peggioramento della vista. Mor\u00ec nel 1965."}
{"id": "2088506", "revid": "92723", "url": "https://it.wikipedia.org/wiki?curid=2088506", "title": "Cavallo agricolo italiano da tiro pesante rapido", "text": "Il cavallo agricolo italiano da tiro pesante rapido (CAITPR o pi\u00f9 brevemente TPR) \u00e8 una razza italiana di cavalli da tiro selezionata dal 1927 ma risalente al 1860 e originaria della pianura veneta, ferrarese e friulana. Molte razze, oggi scomparse, che si diffusero nelle omonime regioni, sono considerate le lontane progenitrici del CAITPR proprio perch\u00e9 erano dotate di forte e robusta costituzione. \nStoria.\nL'Italia non ha mai considerato nel suo patrimonio equino alcuna razza da tiro pesante. Tuttavia, l'inizio della produzione italiana di cavalli da tiro risale al 1860 circa, periodo in cui andava facendosi sempre pi\u00f9 sentita la necessit\u00e0 di poter disporre di un ceppo equino pesante da utilizzare nei lavori in campo agricolo e nel settore militare. Invero, l'agricoltura si stava diffondendo in maniera sempre pi\u00f9 consistente nella pianura padana e l'esercito era sempre pi\u00f9 esigente nel trasporto dell\u2019artiglieria. \nNel 1860 il deposito Stalloni di Ferrara diede inizio alla sua attivit\u00e0 di selezione. Dapprima, nelle numerose prove di incrocio, le fattrici delle razze locali padane vennero incrociate con stalloni che provenivano dal Polesine, ma successivamente furono introdotti stalloni Purosangue inglesi, Hackney e Purosangue Arabi. L'intento era quello di ottenere un cavallo leggero per l\u2019uso agricolo e militare ma, agli inizi del XX secolo, and\u00f2 delineandosi un nuovo indirizzo. L'uso di macchine e mezzi sempre pi\u00f9 pesanti, nel settore agricolo e nei trasporti, orient\u00f2 gli allevatori verso un cavallo pi\u00f9 grande e pi\u00f9 forte. \nAttorno al 1900 vennero, pertanto, utilizzati stalloni francesi Boulonnais e Percheron, stalloni di razza Ardennese e stalloni bretoni di tipo Norfolk-bretone. Furono proprio quest\u2019ultimi a fornire i maggiori risultati qualitativi e le prime importazioni di tali riproduttori ebbero luogo nel 1911 protraendosi sino alla met\u00e0 degli anni Venti, nonostante le difficolt\u00e0 imposte dal primo conflitto mondiale. L'incrocio di stalloni Bretoni con fattrici di varia origine (Noriker, Percheron e Belga da tiro) gi\u00e0 presenti nella Pianura veneto-friulana, permise di dare origine a un cavallo robusto di mole medio-pesante, dotato di brillantezza ed eleganza nei movimenti. L'opera di miglioramento cre\u00f2, dunque, dei soggetti particolarmente idonei agli scopi principali cui erano stati destinati: artiglieria, trasporti civili e lavori nelle grandi aziende agricole.\nLa selezione interna alla razza ebbe inizio ufficialmente nel 1926, anno in cui furono istituite per Legge le stazioni di fecondazione selezionate attraverso le quali si individuarono le migliori fattrici che andarono a costituire la base materna originaria della razza. Nel 1927 nacque pertanto la prima generazione controllata di puledri del neonato ceppo equino di tipo agricolo-artigliere ovvero derivato bretone. La zona geografica iniziale di produzione fu rappresentata dalla pianura veneta, dalla provincia di Ferrara e dalla pianura friulana. \nBen presto presero l\u2019avvio concorsi morfologici dedicati non solo ai giovani maschi, ma anche alle giovani fattrici e puledre. Tra queste competizioni si afferm\u00f2 rapidamente il concorso di Verona che ebbe origine nel 1934 e per i giovani stalloni furono inoltre istituite delle prove funzionali specifiche.\nL'interesse, dunque, verso questa nuova razza andava facendosi sempre pi\u00f9 concreto tanto che le fattrici iscritte alle stazioni di selezione crebbero in maniera progressiva fino a raggiungere un numero molto consistente alla fine degli anni Trenta. I giovani stalloni che nascevano ogni anno venivano affidati al deposito di Ferrara per le riproduzioni selezionate oppure destinati ad altri depositi Stalloni. Difatti, molti giovani riproduttori \u201cderivati bretoni\u201d furono acquistati nelle zone di Crema, Reggio Emilia e Pisa per essere utilizzati nei relativi depositi. \nLa seconda guerra mondiale rappresent\u00f2 per la razza un momento di crisi ma il processo evolutivo riprese nell'immediato dopoguerra. Grazie alla risalita agricola e all'attenzione costante dell'agricoltura verso la trazione animale, ci fu un'importante espansione dell'allevamento di CAITPR in aree sempre pi\u00f9 vaste e differenziate. Tra queste, oltre alla zona storica, furono coinvolte la Lombardia, l\u2019Emilia Romagna, l\u2019Italia centrale, la Puglia e la Sardegna. Gli anni Cinquanta segnarono pertanto l\u2019inizio di una forte ripresa d\u2019interesse verso questo cavallo. \nLa razza fu ufficialmente denominata con il suo nome attuale (Cavallo agricolo da tiro pesante rapido - CAITPR) sul finire degli anni Quaranta e inizio anni Cinquanta. La denominazione stabiliva, per questo tipo di produzione equina, il conseguimento e l'approvazione dello standard di razza autonoma. Alla fine degli anni Cinquanta fu inoltre stabilito il nuovo Libro Genealogico che ancora oggi consente l\u2019utilizzo di stalloni Bretoni.\nLa successiva meccanizzazione agraria port\u00f2 per\u00f2 a una profonda crisi che si protrasse fino agli anni Settanta. I grandi allevatori non videro pi\u00f9 la necessit\u00e0 di continuare con l\u2019allevamento del CAITPR e di conseguenza cessarono l\u2019attivit\u00e0. Tuttavia, la forte presenza di soggetti allevati nelle aziende agricole di famiglia e l\u2019aumento dell\u2019interesse per la razza nel centro meridione, consentirono alla sopravvivenza di questo ceppo equino. La conservazione del CAITPR fu inoltre garantita grazie alla tradizione ippofaga in alcune zone d\u2019Italia: si verific\u00f2 un cambio di destinazione di tali animali che passarono da fornitori di lavoro a fornitori di carne.\nAlla fine degli anni Settanta, la gestione del Libro Genealogico (L.G.) della razza pass\u00f2 dall'Istituto d\u2019Incremento Ippico di Ferrara all'Associazione Nazionale Allevatori del Cavallo Italiano da Tiro Pesante Rapido (ANACAITPR), fondata nel 1956 a Verona. Tale associazione, che gestisce tuttora il Disciplinare di razza, \u00e8 sotto il controllo del Ministero dell\u2019agricoltura e delle foreste.\nIl passaggio gestionale consent\u00ec pertanto all\u2019ANACAITPR di operare su tutto il territorio nazionale e in questo modo il controllo selettivo venne esteso anche al di fuori della zona storica. Difatti, i giovani stalloni provenienti da quest\u2019ultima, che s\u2019incrociarono con le fattrici di molte altre aree italiane, crearono una base di popolazione CAITPR la quale fu successivamente introdotta nel Disciplinare. I predecessori in questo senso furono gli allevatori pugliesi che iniziarono la loro attivit\u00e0 selettiva gi\u00e0 sul finire degli anni Settanta. Nei primi anni Ottanta ebbe pertanto inizio l\u2019affiancamento degli allevatori dell\u2019area storica con i nuovi allevatori italiani del centro-meridione. Tale affiancamento permise l\u2019allargamento della base selettiva su cui si fonda il Libro Genealogico.\nMorfologia.\nIl CAITPR \u00e8 una razza da tiro pesante rapido utilizzata nel traino di carichi medio pesanti con andature al trotto.\nCaratteristiche della razza.\nIl CAITPR appartiene al tipo brachimorfo. Presenta una testa piuttosto leggera, quadrata, asciutta e ben attaccata con fronte larga ed occhi grandi e vivaci. Il profilo fronto nasale \u00e8 rettilineo con narici grandi e mobili mentre il canale inframascellare \u00e8 aperto e asciutto. Le orecchie sono piuttosto piccole. Il collo \u00e8 corto e muscoloso con una base piuttosto larga, nel complesso risulta ben portato. Il garrese asciutto, muscoloso e mediamente rilevato. Il dorso breve e largo con masse muscolari ben sviluppate e la linea dorso lombare forte. La groppa mediamente inclinata, ampia, ben fornita di masse muscolari e preferibilmente doppia. La coda risulta ben attaccata. Il petto \u00e8 largo e muscoloso e torace ampio e profondo. Il fianco \u00e8 breve e arrotondato e l\u2019addome \u00e8 ben sviluppato e abbastanza sostenuto. Gli arti sono brevi e forti con articolazioni ampie tendenti alla rotondit\u00e0, presentano appiombi regolari ed estremit\u00e0 con ciuffi di peli. La spalla \u00e8 muscolosa, sufficientemente inclinata e di buona lunghezza. Il braccio piuttosto largo, muscoloso e ben diretto. Il ginocchio \u00e8 largo spesso e asciutto. la coscia e la natica molto muscolose infatti il profilo posteriore \u00e8 convesso. La gamba \u00e8 muscoloa e abbastanza inclinata. Il garetto \u00e8 largo e asciutto. Lo stinco \u00e8 corto, largo e forte. Il nodello \u00e8 largo e spesso. La pastoia \u00e8 corta, robusta e giustamente inclinata. Lo zoccolo \u00e8 proporzionato e di buona conformazione \nI mantelli ammessi sono sauro, ubero e baio preferibilmente carichi; \u00e8 tollerato il mantello roano e gli altri mantelli. Presenta una folta criniera con abbondante ciuffo che ricade sulla fronte. Possono presentare o meno macchie bianche a sede fissa, ovvero stella, lista, balzane, con le seguenti limitazioni:\nMisure biometriche.\nil CAITPR \u00e8 una razza di mole notevole con un peso negli adulti che varia da 700 a 900 kg.\nI maschi oltre i 26 mesi di et\u00e0 hanno un\u2019altezza minima di 150 cm al garrese e un\u2019altezza massima di 168 cm al garrese, una circonferenza dello stinco di 22,5 cm e un rapporto circonferenza torace/altezza al garrese di 1,30 cm. Dalle nascite 2019, l\u2019altezza minima al garrese sar\u00e0 di 153 cm al garrese.\nLe femmine oltre i 26 mesi di et\u00e0 hanno un\u2019altezza minima di 146 cm al garrese e un\u2019altezza massima di 168 cm al garrese, una circonferenza dello stinco di 22 cm e un rapporto circonferenza torace/altezza di 1,22 cm. Dalle nascite 2019, l\u2019altezza minima al garrese sar\u00e0 di 150 cm.\nRilevamento morfologico.\nI rilevamenti morfologici sono fondamentali per capire il valore genetico dei soggetti e perci\u00f2 quali puledri sono da ammettere alla sezione principale classi candidati riproduttori selezionati (CCRS) e riproduttori selezionati (CRS), e quali femmine da registrare alla sezione supplementare. La commissione tecnica centrale stabilisce le metodiche per tali rilevamenti.\nI rilevamenti morfologici vengono riassunti in una scala di gradimento che traduce quanto il soggetto si avvicina alle caratteristiche fenotipiche della razza pura; tale scala \u00e8 cos\u00ec organizzata:\nPer l\u2019attribuzione del punteggio di sufficiente o superiore non sono ammessi i seguenti difetti ereditabili: tronco troppo lungo, cilindrico con insellatura accentuata; reni mal attaccati e costato piatto; arti troppo lunghi, esili con articolazioni poco funzionali e forti difetti di appiombi; masse muscolari poco sviluppate soprattutto nelle regioni del dorso, dei lombi, della groppa, della coscia e della natica. Tali difetti portano ad avere disarmonie nelle forme e diametri trasversi insufficienti.\nPer l\u2019attribuzione del punteggio di buono, molto buono e ottimo non sono ammessi i seguenti difetti ereditabili: testa pesante ed eccessiva incidenza dell\u2019impalcatura scheletrica rispetto alle masse muscolari che comportano una conformazione generale grossolana; groppa notevolmente inclinata; diametri trasversi non superiori alla media; arti con difetti di appiombi, modesto impulso nel movimento ed andature che compromettono la durata della carriera del soggetto. Il mantello deve essere sauro, ubero o baio preferibilmente carico.\nIn generale, il soggetto deve presentare armonia nelle forme con una conformazione morfologica compatta e ben proporzionata. La groppa deve essere doppia ed il mantello preferibilmente sauro con i crini chiari. Nonostante la mole deve presentare agilit\u00e0 nei movimenti, andature fluide, falcata lunga e, soprattutto, un buon ritmo nel trotto che \u00e8 l\u2019andatura che lo caratterizza.\nIl rilevamento morfologico viene effettuato da un tecnico esperto di razza abilitato dal libro genealogico.\nEt\u00e0 di rilevamento morfologico.\nIl rilevamento morfologico viene effettuato per la prima volta sotto madre ai 6 mesi di et\u00e0 per entrambi i sessi; tale rilevamento per i maschi \u00e8 valido per l\u2019accesso alla classe candidati riproduttori selezionati (CCRS) mentre alle femmine viene attribuita la qualifica della scala di gradimento utile all\u2019allevatore per fare le proprie scelte di rimonta. Il rilevamento morfologico si ripete una seconda volta ai 26-30 mesi di et\u00e0 per entrambi i sessi: i maschi vengono rivalutati per l\u2019accesso alla classe riproduttori selezionati (CRS) e in sede di secondo rilevamento per la rivalutazione; mentre le femmine vengono rivalutate per verificare se rappresentano ancora gli standard di razza e la qualifica a loro attribuita \u00e8 quella ufficiale del Libro Genealogico.\nMetodi di rilevamento morfologico.\nSi utilizza una scheda di valutazione morfologica cos\u00ec articolata:\nLibro genealogico.\nIl Libro Genealogico conserva il ruolo decisionale in merito alla valutazione dei requisiti dei soggetti e alle regole operative per l'adesione al programma di selezione della razza. Esclusivamente gli allevatori di capi dotati dei requisiti tecnici previsti, richiedenti l'adesione al vero programma di selezione, possono parteciparvi. Il Libro Genealogico ha subito un aggiornamento nel corso dell'anno 2018 per l'adeguamento al Regolamento Europeo 1012/2016 ed al Decreto Legislativo 52/2018. Tale nuovo disciplinare \u00e8 stato approvato dal Ministero il 14 dicembre 2018. \n\u00c8 composto da una sezione principale e da una sezione supplementare. La sezione principale \u00e8 a sua volta suddivisa in registri in base al sesso e in classi di merito in base ai requisiti tecnici oggettivi ed ereditari dei soggetti. Nei registri suddivisi in base al sesso si nota il registro genealogico principale femmine (RGPF) e il registro genealogico principale maschi (RGPM). Successivamente i registri di entrambi i sessi sono suddivisi in classi di merito, dove gli esemplari vengono classificati a seconda delle loro caratteristiche genetiche, ereditarie e di ascendenza. La prima classe di merito \u00e8 la classe base (CB), dove possono accedere tutti i soggetti identificati con un regolare passaporto che attesta la razza e che abbiano almeno una generazione parentale iscritta ad una delle due sezioni del libro genealogico. La seconda fascia di merito fa riferimento alla classe candidati riproduttori selezionati (CCRS) dove possono accedere tutti i puledri maschi aventi almeno tre generazioni di ascendenti in possesso del libro genealogico, assieme a tutte le puledre femmine aventi almeno una generazione in possesso del libro genealogico. Appartengono a questa classe anche puledri nati da genitori appartenenti alle classi riproduttori selezionati (CRS) e puledre femmine nate da padre appartenente alla CRS, mentre la madre pu\u00f2 anche essere iscritta alla sezione supplementare. Tutti i soggetti iscritti in questa fascia devono necessariamente avere almeno il minimo nel valore genetico di pedigree, \u00e8 necessario l'accertamento sempre da parte della commissione tecnica centrale di un minimo di gradimento morfologico e, per i puledri maschi, del DNA. Per le femmine l'accertamento di appartenenza al libro genealogico pu\u00f2 essere obbligatorio o a campione. L'ultima fascia fa riferimento alla classe riproduttori selezionati (CRS), dove dopo un obbligatorio rilevamento morfologico possono accedere i soggetti che, su decisione della commissione tecnica centrale l'hanno superato, e che provengono soltanto dalla CCRS.\u00c8 importante specificare che soltanto i maschi appartenenti alla CRS possono essere abilitati per la fecondazione artificiale.La sezione supplementare identifica i soggetti che non sono considerati di razza pura e si fa riferimento esclusivamente alle femmine che hanno ottenuto almeno il giudizio morfologico di discreto e che sono figlie di uno stallone appartenente alla CRS, precedentemente verificato tramite la sua documentazione ed eventualmente controllo DNA.\nMarchio di razza.\nI soggetti appartenenti alle classi CCRS e CRS della sezione principale possono essere marchiati a fuoco con un marchio di razza dell'Associazione Nazionale protetto da brevetto. Il marchio deve essere richiesto dal proprietario e deve essere applicato seguendo la vigente normativa sul benessere animale.Il marchio \u00e8 uno scudo con all'interno una scala a cinque pioli, avente le dimensioni di 11 cm di altezza e 9 cm di larghezza. Viene applicato sulla coscia sinistra nei soggetti appartenenti alla classe CCRS e nel lato sinistro del collo negli esemplari iscritti alla classe CRS. Se nel programma di selezione sono stati inseriti soggetti di razza Bretone per poter migliorare il CAITPR, questi non devono venire identificati tramite marchio, ma \u00e8 sufficiente la loro identificazione tramite lo strumento di identificazione richiesto dalla vigente normativa sugli equidi.\nSelezione.\nL'obiettivo del programma genetico del CAITPR \u00e8 migliorare la duplice attitudine che caratterizza la razza: il tiro pesante rapido e la produzione di carni di qualit\u00e0.La selezione della razza CAITPR, ovvero Cavallo agricolo italiano da tiro pesante rapido, inizia ufficialmente nel 1927 con la nascita della prima generazione di puledri nelle \"stazioni di fecondazione selezionate\". L'origine di questo ceppo equino tuttavia risale ai decenni precedenti data l\u2019assenza in Italia di capi equini da tiro pesante. Attualmente il Libro Genealogico del CAITPR registra oltre 6500 capi iscritti, tra i quali circa 3000 fattrici. L'intera popolazione \u00e8 presente in circa 900 allevamenti distribuiti in 16 regioni italiane; Veneto, Emilia Romagna, Umbria, Lazio, Abruzzo e Puglia sono le aree pi\u00f9 popolate da questa razza, ma vi \u00e8 una distribuzione comunque diffusa su tutto il territorio nazionale.L'attuale obbiettivo di selezione prevede la produzione di soggetti dotati di un corretto equilibrio tra determinate caratteristiche: diametri trasversi, massa muscolare, sviluppo e brillantezza nei movimenti. Gli obbiettivi includono anche la selezione di stalloni adulti con una statura al garrese compresa tra 155 e 160 cm, 150-158 cm per le femmine. Il peso vivo pu\u00f2 essere incluso nell\u2019intervallo tra 700 e 900 kg. Sono soggetti di mole medio-pesante ma capaci di andature come passo e trotto, dotati di caratteristiche morfologiche delle razze da tiro abbinate a doti di finezza e correttezza, quest\u2019ultime necessarie tuttavia a garantire alla razza una polivalenza attitudinale.Nel ventennio successivo al 1970 il CAITPR \u00e8 stato selezionato per la produzione di carne. In seguito si \u00e8 assistito ad un mutamento degli obiettivi di selezione, volti verso la crescente domanda di animali impiegati in attivit\u00e0 amatoriali come gli attacchi. Parallelamente, oltre alle diverse attitudini tipiche come quelle agro-forestali, la selezione della razza opera per mantenere le caratteristiche rustiche e di adattabilit\u00e0 a tutte le condizioni climatiche del territorio italiano. Tale capacit\u00e0 di adattamento ambientale \u00e8 fonte di sicurezza per lo sviluppo futuro della razza, intesa come possibile strumento per lo sfruttamento sostenibile delle risorse agricole, specialmente in aree collinari e montane dove sussiste la necessit\u00e0 di salvaguardia degli equilibri ambientali.\nIn un prossimo futuro, il CAITPR pu\u00f2 essere un soggetto componente di politiche agro-ambientali locali ed europee orientate alla riduzione degli impatti ambientali. Questo attraverso lo sviluppo della sostenibilit\u00e0 di attivit\u00e0 agro-zootecniche e nel contempo agendo come stimolo ad un reddito integrativo per l'imprenditore agricolo.\nAllevamento.\nL'allevamento del CAITPR pu\u00f2 essere fatto sia a livello stallino, che allo stato brado. Il CAITPR \u00e8 un soggetto rustico, capace di adattarsi a tutte le aree climatiche del territorio nazionale italiano.L\u2019allevamento stallino della razza rende possibile sfruttare edifici di recupero in aziende agricole non richiedendo particolari esigenze di stabulazione. I soggetti appartenenti a questa razza sono particolarmente adatti all\u2019allevamento allo stato brado, sfruttando pascoli di scarsa qualit\u00e0, grazie alla loro mole che permette forti resistenze. L'allevamento del CAITPR rende possibile sfruttare zone poco accessibili all\u2019agricoltura, tuttavia conservando la vocazione di aree altrimenti scarsamente interessate al pascolo.In termini generali l'allevamento dei cavalli viene svolto generalmente in recinti all\u2019interno di fabbricati dedicati, denominati boxes, dove gli animali possono muoversi liberamente. I boxes devono essere sufficientemente ampi per il quotidiano movimento dell\u2019animale, privi di correnti d\u2019aria ma con un'adeguata temperatura (in un range tra 5 e 20 \u00b0C) e dotati di una sana lettiera.Il cavallo pu\u00f2 essere anche allevato all'aperto, sia allo stato brado che in maneggio. Il CAITPR essendo una razza rustica si adatta a diversi tipi di allevamento. Questa razza si trova spesso nelle piccole e medie aziende agricole, dove pu\u00f2 essere utilizzata per svolgere lavori complementari o per l\u2019allevamento di puledri da carne. Inoltre, negli ultimi decenni si sono sempre pi\u00f9 affermate discipline amatoriali di attacchi o altri motivi che portano ad allevare e detenere un CAITPR, tra cui il turismo equestre. Solitamente per quest\u2019ultime attivit\u00e0 la stabulazione \u00e8 in boxes individuali. Al contrario, l\u2019allevamento per la produzione di puledri da carne \u00e8 praticato utilizzando box multipli, dove le esigenze di pulizia della lettiera sono minori. L'allevamento di questa razza equina si basa su consolidate norme tecniche in fatto di igiene, alimentazione, riproduzione e benessere animale che, a parit\u00e0 di tutte le altre razze, devono essere rispettate. Indicativamente per tutte le razze equine, le prime manifestazioni riproduttive nelle cavalle si hanno intorno ai 14-20 mesi, ma la monta si preferisce non effettuarla prima dei tre anni circa di et\u00e0. Il momento ideale per la fecondazione si verifica alla fine dell'estro, solitamente esso avviene da Febbraio a Giugno: \u00e8 preferibile infatti per motivi alimentari della madre avere la nascita di puledri in primavera. La gestazione dura 11 mesi, alla nascita il puledro si alimenta con il latte della madre fino a circa 20 mesi per poi cominciare ad alimentarsi con fieno. Il cavallo CAITPR adulto viene alimentato a seconda delle sue necessit\u00e0 e del dispendio energetico a cui \u00e8 sottoposto: si deve considerare che le energie consumate per il lavoro pesante e lento, tipico del CAITPR, sono solitamente minori rispetto al consumo energetico che ha un cavallo utilizzato per il lavoro in velocit\u00e0. L'alimentazione contribuisce a mantenere il soggetto in condizioni ideali. Solitamente al CAITPR \u00e8 possibile somministrare fieno, qualche concentrato come cereali, anche la paglia di frumento risulta essere apprezzata.\nConsistenza, attitudini ed usi.\nConsistenza.\nAttualmente il CAITPR pu\u00f2 vantare circa 6500 capi iscritti, di cui oltre 3000 fattrici, presenti in circa 900 allevamenti distribuiti in 16 Regioni. Le zone con maggior presenza sono il Veneto, l\u2019Emilia Romagna, l\u2019Umbria, il Lazio, l\u2019Abruzzo e la Puglia ma si hanno buone presenze anche in Friuli, Marche, Toscana, Molise e Campania. Allevamenti pi\u00f9 isolati, ma molto attivi selettivamente, sono in Piemonte, Lombardia, Trentino e Basilicata. Al 2015, sono stati censiti oltre 5600 capi, di cui 370 stalloni e la regione con il maggior numero di esemplari \u00e8 il Lazio. \nIl CAITPR pu\u00f2 dunque vantare di una consistenza ormai diffusa in maniera quasi completa in tutto il territorio nazionale. Va inoltre considerata la grande capacit\u00e0 di adattamento che ha adottato la razza passando da un allevamento di tipo stallino (tipico della zona storica) al semi-brado o al brado integrale (pi\u00f9 diffusa nella dorsale appenninica).\nAttitudini ed usi.\nAttorno agli anni Settanta e Ottanta il CAITPR venne considerato come razza totalmente vocata alla produzione della carne ma gli anni Novanta segnarono il ritorno dell\u2019interesse per gli attacchi amatoriali e l\u2019impiego di tale cavallo nell'attivit\u00e0 di turismo ambientale (visite con carri nei parchi e riserve). Inoltre, sempre a partire dagli anni 1990, il CAITPR ha riscontrato un rinnovato interesse come cavallo da lavoro in ambito agricolo (soprattutto per l\u2019impiego in aziende biologiche e biodinamiche) e in ambito forestale (in particolare nelle aree a pi\u00f9 delicato equilibrio ambientale). \nOggi, la razza CAITPR viene ancora impiegata per la produzione della carne, per i lavori agricoli in ambienti montani dove risulta difficile l\u2019impiego di mezzi meccanici, per la fienagione e per il disboscamento. Per di pi\u00f9, l\u2019impiego del Cavallo agricolo italiano da tiro pesante rapido negli attacchi amatoriali non \u00e8 stato abbandonato: molti allevatori infatti addestrano e preparato i loro cavalli a questa disciplina.\nTuttavia, grazie alle proprie caratteristiche morfologiche e di adattamento a diverse tipologie di allevamento, la razza va sempre pi\u00f9 configurandosi come uno strumento per lo sfruttamento sostenibile delle risorse agricole e per la salvaguardia ambientale, con minimo impatto sugli equilibri di aree collinari e montane. Il CAITPR diviene perci\u00f2 una componente fondamentale per le politiche agro-ambientali, stimolando le attivit\u00e0 agricolo-zootecniche eco-compatibili ed incentivando lo sviluppo di nuove opportunit\u00e0 di reddito per gli agricoltori. Molte regioni hanno colto queste opportunit\u00e0 riservando attenzione al CAITPR e ai suoi allevatori."}
{"id": "2088507", "revid": "1333374", "url": "https://it.wikipedia.org/wiki?curid=2088507", "title": "Alberto Ciambricco", "text": "\u00c8 ricordato per essere stato, assieme al collega Mario Casacci, il creatore della figura del \"Tenente Sheridan\" (impersonato sul piccolo schermo dall'attore Ubaldo Lay) e l'ideatore, nel 1959, sempre assieme a Casacci, della trasmissione televisiva \"Giallo club. Invito al poliziesco\".\nAutore anche di testi per colonne sonore, ha firmato talvolta i suoi lavori concernenti il \"Tenente Sheridan\" anche con altri autori, come Anton Giulio Majano e Giuseppe Aldo Rossi.\nLa sua attivit\u00e0 di sceneggiatore ha riguardato essenzialmente film per la televisione o miniserie televisive."}
{"id": "2088512", "revid": "767487", "url": "https://it.wikipedia.org/wiki?curid=2088512", "title": "Blast (film 1997)", "text": "Blast \u00e8 un film statunitense del 1997 diretto da Albert Pyun.\nTrama.\nJack Bryant \u00e8 un ex campione di Tae Kwon Do che in passato ha avuto problemi con alcool e droga precludendosi cos\u00ec una promettente carriera sportiva. Ora Jack, divorziato, lavora come custode nel villaggio olimpico di Atlanta dove si svolgeranno le olimpiadi. Durante la cerimonia di presentazione dei giochi, un gruppo di spietati terroristi, capeggiati da Omodo penetrano nella piscina olimpica e prendono in ostaggio la squadra femminile di nuoto americana tra cui c'\u00e8 la ex moglie di Jack. Le loro richieste non si conoscono ma sono pronti ad uccidere chiunque tenti di sventare il loro piano. Solo Jack grazie alle sue grandi abilit\u00e0 nelle arti marziali con l'aiuto del colonnello Leo, capo dell'unit\u00e0 anti terrorismo, pu\u00f2 fermarli."}
{"id": "2088514", "revid": "1573940", "url": "https://it.wikipedia.org/wiki?curid=2088514", "title": "Oratorio di San Tommaso Apostolo", "text": "L'oratorio di San Tomaso apostolo \u00e8 un luogo di culto cattolico situato nella zona di Sanda nel comune di Celle Ligure, in provincia di Savona.\nStoria e descrizione.\nL'edificio si presenta a navata unica e presbiterio quadrato, con facciata a capanna illuminata da un rosone quadrilobato. Sorge a pochi metri dalla parrocchiale di San Giorgio. \nConserva all'interno un gruppo ligneo di \"San Giorgio che trafigge il drago\" di scuola genovese del 1679 e un altro simile del 1865, opera di Antonio Brilla. Vi sono inoltre due crocifissi processionali, il primo del 1726 (di solito per\u00f2 conservato in chiesa) e il secondo del tardo XIX secolo. Alle pareti sono presenti diverse tele del XVIII secolo. "}
{"id": "2088517", "revid": "71155", "url": "https://it.wikipedia.org/wiki?curid=2088517", "title": "Manifesta 7", "text": ""}
{"id": "2088523", "revid": "109965382", "url": "https://it.wikipedia.org/wiki?curid=2088523", "title": "Mario Casacci", "text": "Biografia.\n\u00c8 ricordato per essere stato, assieme al collega Alberto Ciambricco, il creatore della figura del \"Tenente Sheridan\" (impersonato sul piccolo schermo dall'attore Ubaldo Lay) e l'ideatore, nel 1959, sempre assieme a Ciambricco, della trasmissione televisiva \"Giallo club. Invito al poliziesco\".\nAutore anche di testi per colonne sonore, ha firmato talvolta i suoi lavori concernenti il \"Tenente Sheridan\" anche con altri autori, come Anton Giulio Majano e Giuseppe Aldo Rossi.\nLa sua attivit\u00e0 di sceneggiatore ha riguardato principalmente film per la televisione o miniserie televisive."}
{"id": "2088526", "revid": "729019", "url": "https://it.wikipedia.org/wiki?curid=2088526", "title": "Salto con gli sci ai I Giochi olimpici invernali", "text": "Nel salto con gli sci ai I Giochi olimpici invernali fu disputata una sola gara, il 4 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1924.\nRisultati.\nSul trampolino Le Mont gareggiariono 27 atleti di 9 diverse nazionalit\u00e0, che effettuarono due salti con valutazione della distanza e dello stile. A prevalere furono i norvegesi Jacob Tullin Thams e Narve Bonna. Terzo venne classificato il loro connazione Thorleif Haug, che gi\u00e0 si era aggiudicato i titoli della 18\u00a0km di fondo e della combinata nordica; quarto risult\u00f2 lo statunitense Anders Haugen. In realt\u00e0 si tratt\u00f2 di un errore di calcolo ai danni di Haugen: soltanto quarant'anni dopo, per\u00f2, Thoralf Str\u00f8mstad denunci\u00f2 l'errore che premi\u00f2 il suo connazionale Haug allo storico dello sport Jacob Vaage; nel 1974 il Comitato Olimpico Internazionale prese atto che, mentre il punteggio registrato per Haugen era stato quello corretto (17,916), quello di Haug non fu 18,000, come riportato all'epoca, bens\u00ec 17,812: decise quindi di premiare Haugen. Fu la figlia di Haug (il padre era morto molti anni prima, nel 1934) a cedergli la medaglia in una cerimonia alla quale partecip\u00f2 anche Str\u00f8mstad."}
{"id": "2088527", "revid": "767487", "url": "https://it.wikipedia.org/wiki?curid=2088527", "title": "Wishville", "text": "Wishville \u00e8 il sesto e ultimo album realizzato dalla band inglese dei Catherine Wheel. Uscito nel 2000, l'album fu registrato senza un bassista ufficiale, dato che Dave Hawes aveva abbandonato il gruppo l'anno precedente. Il nuovo bassista Ben Ellis fece parte del gruppo solo a partire dal tour promozionale dell'album.\nIl disco, che puntava nuovamente sulle sonorit\u00e0 hard rock di \"Happy Days\", ebbe un pessimo riscontro di critica e di vendite contribuendo al definitivo scioglimento della band.\nSono stati estratti due singoli: \"Gasoline\" e \"Sparks Are Gonna Fly\".\nTracce.\nEdizione deluxe.\n\"Wishville\" \u00e8 stato pubblicato anche in edizione deluxe, con un secondo disco bonus contenente materiale registrato dal vivo. Questo secondo disco \u00e8 l'unica registrazione live ufficiale del gruppo inglese."}
{"id": "2088531", "revid": "124918684", "url": "https://it.wikipedia.org/wiki?curid=2088531", "title": "La Smorfia (cabaret)", "text": "La Smorfia \u00e8 stato un gruppo cabarettistico attivo negli anni settanta e ottanta.\nIl trio, originariamente denominato \"I Saraceni\", era formato da Massimo Troisi, Lello Arena ed Enzo Decaro e basava la propria comicit\u00e0 su sketch che, prendendo spunto dalle situazioni quotidiane della Napoli dell'epoca, puntavano l'indice su temi disparati quali la religione, l'occupazione (e disoccupazione), il folklore e le tradizioni ormai anacronistiche, ma ancora vive soprattutto nel napoletano.\nDopo buone affermazioni teatrali anche fuori dell'ambito locale il trio conobbe il suo massimo periodo di notoriet\u00e0 quando fu protagonista della trasmissione televisiva \"Non stop\" e della successiva \"La sberla\".\nStoria del trio.\nLe origini.\nIl gruppo originario era composto da, oltre ai gi\u00e0 citati Massimo Troisi e Lello Arena, anche da Nico Mucci e Valeria Pezza. Tutti i membri erano amici d'infanzia e cominciarono a esibirsi nel teatro parrocchiale della chiesa di Sant'Anna e poi in un garage in via San Giorgio Vecchio 31, che verr\u00e0 chiamato \"Centro Teatro Spazio\". Al gruppo si aggiunger\u00e0 successivamente anche Vincenzo Purcaro, che pi\u00f9 tardi cambier\u00e0 il suo cognome in Decaro. Nel 1976 il trio lasci\u00f2 il teatro di periferia per debuttare al Sancarluccio di Napoli, nel quale si erano in precedenza esibiti Benigni e Leopoldo Mastelloni, con i suoi personaggi in travestimento. Le pressioni di Decaro convinsero gli altri due a mutare il proprio nome artistico in \"La Smorfia\".\nTutti i membri del gruppo \u00abnon riuscivamo a trovare un lavoro, come succede a tanti ragazzi a Napoli\u00bb e avevano molto a cuore sia il teatro che l'amicizia con i loro compagni di spettacolo. Troisi dovette lasciare il gruppo per sottoporsi negli Stati Uniti a un intervento chirurgico al cuore e furono proprio i suoi amici del \"Centro Teatro Spazio\" a procuragli i soldi per l'operazione attraverso una colletta: \u00abQuando mi servivano tanti milioni per farmi l'operazione al cuore, i miei amici li hanno trovati in due settimane\u00bb.\nI Saraceni.\nQuando Troisi rientr\u00f2 dagli Stati Uniti il gruppo del \"Centro Teatro Spazio\" si assottigli\u00f2 e nacque quello de \"I Saraceni\", composto soltanto dai gi\u00e0 citati Troisi, Arena e Decaro. Troisi raccont\u00f2 cos\u00ec il trio: \u00abLello, Enzo e io stiamo insieme, artisticamente parlando, da un paio d'anni. A unire tre tipi come noi \u00e8 stata la constatazione che non esisteva un cabaret propriamente napoletano. Ma recitiamo da sempre, da napoletani veraci. Si, abbiamo sempre fatto spettacolo, non solo in scena, ma anche a scuola, per la via, nella vita spicciola di ogni giorno. Lello e io ci conosciamo fin da ragazzini. E insieme, qualche anno fa abbiamo cominciato a fare teatro. Teatro sperimentale, mescolando Eduardo e Fo, Viviani e gli attori d'avanguardia. Un bel minestrone, ma ci \u00e8 stato utilissimo per farci le ossa. Enzo invece viene da esperienze artistiche diverse. Suona molto bene la chitarra, canta altrettanto bene... cos\u00ec ci siamo detti: visto che non esiste un cabaret propriamente napoletano, perch\u00e9 non ci mettiamo alla prova? Cos\u00ec abbiamo preparato una serie di numeri, di sketch, in chiave cabarettistica, ma senza mai perdere di vista la realt\u00e0, troppo spesso cruda, amara, di una citt\u00e0 come la nostra\u00bb.\nLello Arena dichiar\u00f2 che lo scopo principale del trio era quello di indurre il pubblico a ridere di s\u00e9 stesso attraverso importanti capovolgimenti: \u00abRibaltiamo il valore comunemente attribuito a oggetti, frasi, situazioni e mettiamo in ridicolo certi stereotipi verbali e di comportamento di cui ognuno di noi si serve criticamente. Insomma inducendo il pubblico a ridere sul capovolgimento di certi canoni logici, lo costringiamo contemporaneamente a ridere di se stesso, per meglio analizzarsi e conoscersi\u00bb.\nIl gruppo, come rivel\u00f2 Arena, lavorava principalmente nella camera da letto di Troisi: \u00abQuando ci riunivamo per scrivere, il posto dove si scriveva era il letto di Massimo, perch\u00e9 lui non si alzava mai e infatti sul letto stazionavano fogli, macchine per scrivere... insomma tutto l'occorrente. Tutto era stanziale, nel senso che stavamo tutti nella camera da letto di Massimo, qualche appunto, cartacce dappertutto e lunghi silenzi, potevamo stare zitti anche per tre ore\u00bb. Le idee per gli sketch erano per la maggior parte improvvisate oppure ispirate a eventi reali. Enzo Decaro raccont\u00f2: \u00abCiascuno pensava per conto suo e non voleva dire per primo quello che aveva pensato, aspettava che fosse un altro a parlare. Poi si lavorava, si confrontava, si sceglieva il meglio prima di arrivare a un canovaccio da provare in scena. Solo dopo l'esito con il pubblico si arrivava allo sketch definitivo. E gli spunti potevano venire da qualunque cosa. Una volta a Natale, proprio alla Rai, vidi un presepe con due buoi. Chiesi al custode e lui senza turbarsi mi disse: 'Questo abbiamo trovato'. Da l\u00ec venne lo sketch della \"Nativit\u00e0\". Un'altra volta Lello arriv\u00f2 tutto agitato, aveva sognato che dal Vesuvio non usciva pi\u00f9 lava, ma purea di patate, una splendida soluzione al problema della fame. Poi le improvvisazioni, che qualche volta Massimo ci faceva per dispetto. Una volta gli si apr\u00ec in scena la tuta nera che portava sempre. Cercavo di fargli capire a segni che aveva il petto nudo, lui faceva finta di niente poi disse 'Non hai mai visto una scollatura Saint-Tropez?'. Il pubblico rise e divent\u00f2 una battuta dello spettacolo\u00bb.\nDopo alcuni spettacoli al Teatro Sancarluccio di Napoli il gruppo si rec\u00f2 a Roma. La sera del 21 aprile 1978 Enzo Decaro si rec\u00f2 al cabaret romano \"La Chanson\" di largo Brancaccio per assistere a uno spettacolo, salvo poi scoprire che gli attori si erano ammalati. Decaro ebbe un lampo di genio. Avvicin\u00f2 Marcello Casco, proprietario del locale, che era disperato, e gli parl\u00f2 del suo gruppo. \"I Saraceni\", dunque, debuttarono nel locale romano quella sera stessa. Il successo fu di tali proporzioni che il gruppo rimase in cartellone per ben tre mesi.\nLa Smorfia.\nDopo il loro debutto al Sancarluccio di Napoli il trio aveva cambiato nome in \"La Smorfia\". Seguirono alcune spettacoli nei palcoscenici italiani, e, nel 1979, la prima esibizione a \"Luna Park\" condotto da Pippo Baudo. Troisi spieg\u00f2 la scelta di questo nome in un'intervista dell'epoca: \u00abPerch\u00e9 ci chiamiamo la Smorfia? \u00c8 un riferimento, tipicamente napoletano, a un certo modo di risolvere i propri guai: giocando al Lotto, e sperando in un terno secco... la \"smorfia\", infatti, non \u00e8 altro che l'interpretazione dei sogni e dei vari fatti quotidiani, da tradurre in numeri da giocare a lotto\u00bb.\nNel 1978, dopo i tre mesi trascorsi a Roma, il gruppo fu notato da Bruno Voglino e Mario Pogliotti, due funzionari della RAI. Il trio fu sottoposto ad alcuni \"esami\" da Enzo Trapani e da Giancarlo Magalli, rispettivamente regista e autore dei testi del programma televisivo \"Non stop\". Nello stesso anno arriv\u00f2 il debutto televisivo. \"La Smorfia\" prese parte, dopo \"Non stop\", anche a una puntata de \"La sberla\" e poi \"Luna Park\", il programma del sabato sera di Pippo Baudo, dove il gruppo ebbe un suo \"siparietto\" fisso, con tanto di teatrino. L'ultimo spettacolo teatrale del trio \u00e8 \"Cos\u00ec \u00e8 (se vi piace)\", citazione del \"Cos\u00ec \u00e8 (se vi pare)\" di Luigi Pirandello.\nIl 3 aprile 1979 La Smorfia debutta al Teatro Tenda di piazza Mancini di Carlo Molfese. Le repliche previste per una sola settimana, visto lo straordinario successo, si protrassero per diverse settimane e proseguirono prima al Teatro Olimpico e poi al Teatro Giulio Cesare. L'ultima apparizione televisiva del gruppo risale al 1980 nel programma di Antonello Falqui \"Giochiamo al variet\u00e9\".\nLa divisione del gruppo.\nDopo lo spettacolo teatrale \"Cos\u00ec \u00e8 (se vi piace)\" il trio si sciolse definitivamente.\nMassimo Troisi, che avrebbe debuttato al cinema pochi anni dopo con \"Ricomincio da tre\", rivel\u00f2 che i motivi principali che spinsero il gruppo a dividersi fu sia l'esigenza di cambiare e anche perch\u00e9 tra lui ed Enzo Decaro si erano create divergenze sul piano artistico: \u00abMentirei se dicessi che l'intesa \u00e8 venuta meno solo sul piano artistico. In effetti si erano create anche delle divergenze sul piano dei rapporti umani, specialmente tra me e Decaro. Siamo fatti diversamente, non so chi abbia ragione, ma al punto in cui eravamo occorreva un out definitivo. Poi c'\u00e8 stato anche il fatto che non riuscivo pi\u00f9 a scrivere mini atti per tre. Diciamo la verit\u00e0: La Smorfia mi limitava. Per me che intendo dire tante cose, era come muovermi in un cerchio chiuso. Avrei potuto adagiarmi, tirare avanti per altri 4-5 anni e fare un sacco di soldi\u00bb. Non a caso Troisi contatter\u00e0 solo Lello Arena per una parte in \"Ricomincio da tre\" e il successivo \"Scusate il ritardo\".\nAnche Decaro mostr\u00f2 preoccupazioni sul futuro del trio e ammise pi\u00f9 tardi che fu meglio dividersi all'apice del successo piuttosto che scivolare nella ripetizione: \u00ab\u00c8 durata cinque, sei anni, poi gli impegni diversi, il cinema e quindi la separazione, dolorosa come tutte le separazioni, ma inevitabile, e al momento giusto, nel pieno del successo, senza il tempo di scivolare nelle ripetizioni. Abbiamo avuto la fortuna di dire, attraverso il teatro, quello che ci sentivamo di comunicare, senza compromessi. Non siamo stati capiscuola, ma pionieri s\u00ec, abbiamo scardinato gli schemi della comicit\u00e0. Non abbiamo \"eredi\" oggi, ma i Guzzanti, gli Aldo, Giovanni e Giacomo forse devono a noi l'avere fatto da breccia in un nuovo umorismo\u00bb.\nGli sketch.\nL'inizio.\nIl trio cerca di incominciare lo spettacolo un po' diversamente dal solito. Lello Arena ed Enzo Decaro concordano di non volere cominciare con il presentatore in microfono. Massimo Troisi arriva in un secondo momento e sostiene, diversamente dai suoi colleghi, che il presentatore in microfono \u00e8 un elemento importante per lo spettacolo. La discussione prosegue per qualche minuto e, alla fine, Troisi viene interrotto dalle proteste di Lello ed Enzo che lo cacciano a spintoni, seguendolo dietro al sipario.\nIl cabaret.\nEnzo, sul palco con una chitarra, spiega il cabaret, una forma di spettacolo che combina teatro, canzone, commedia e danza. Troisi interrompendo Enzo, dichiara di essere preparatissimo e decide di continuare. Ma, tuttavia, le arie di Troisi vengono a galla; lui non sa proprio nulla sul cabaret. Lello continua, ma tra i due nasce un litigio. Il sipario si chiude.\nSan Gennaro.\nMassimo Troisi e Lello Arena si trovano in chiesa, per chiedere la grazia a san Gennaro. I due si contrastano a vicenda. Solo l'interruzione del prete, interpretato da Enzo, riuscir\u00e0 a farli smettere. La grazia richiesta era un ambo al Lotto e non appena i due se ne vanno anche il prete chiede la grazia di una vincita.\nLa guerra.\nLa storia si apre con Massimo, Lello ed Enzo intenti a partire per la guerra. Troisi, che all'inizio non vuole partire, si fa convincere. La scena cambia: i tre attori appaiono dietro una barricata. Troisi viene colpito da un proiettile. Prima di spirare Troisi, in un modo scherzoso, ricorda tutti gli scherzi che aveva inflitto a Lello e quest'ultimo si infuria e va via con Enzo. Troisi rimane solo sul palco chiedendo un segno per sapere se deve morire. Un colpo di proiettile lo colpisce e si accascia a terra.\nNativit\u00e0.\nTroisi \u00e8 nelle vesti della moglie di un pescatore. A visitarla giungono Gabriele e il cherubino, che la scambiano per la Madonna, nell'attesa della nascita di Ges\u00f9. Troisi cerca di farli ragionare, ma alla fine saranno loro stessi a scoprire il grave errore commesso.\nDio.\nTroisi parla con Dio lamentandosi della propria situazione, contestandogli di avere sbagliato nella creazione del mondo e degli esseri viventi, menzionando l'abnorme obesit\u00e0 dell'ippopotamo, la postura della foca e il naso sproporzionato dell'elefante. Inoltre gli dice di non essere stato chiaro nello scrivere i dieci comandamenti.\nKetty.\nTroisi, Arena e Decaro sono scalcagnati artisti abituati a frequentare feste di piazza e matrimoni. Enzo, seduto al pianoforte, comincia a suonare, mentre Massimo, che indossa un abito femminile di raso e tulle di colore rosa, si mette una parrucca da donna. Lello, in \"smoking\" rosa e calzoni neri, interpreta il ruolo di prestigiatore. Lello presenta Massimo, ora nella parte della sua assistente \"Ketty\", e comincia lo spettacolo. Alla fine, a causa di alcuni problemi, lo spettacolo prende una piega diversa che si conclude con una canzone del trio.\nTra tutte te.\nEnzo, con la chitarra, comincia a parlare con il pubblico, chiamando Massimo per aiutarlo mentre Lello Arena, con la sua comicit\u00e0 surreale, li interrompe. Enzo incoraggia l'amico nel cantare una canzone (\"Tra tutte te\"), di cui in realt\u00e0, Troisi non sa nulla. Alla fine, stufo, Enzo esce di scena, per poi tornare con Lello e cantare una canzone napoletana.\nAngelo e Diavolo.\nTroisi \u00e8 un giovane sfortunato. Per diventare ricco si converte al regno degli inferi. Il suo angelo custode cerca di fargli cambiare idea, ma la persona assegnata non ne vuole sapere. Ma, alla fine, Troisi viene smascherato dal Diavolo, il quale riesce a farlo cadere in trappola domandandogli se conosce Sodoma e Gomorra.\nL'attore.\nArena e Troisi sono due aspiranti attori. Partecipano a un provino. Il regista mette in difficolt\u00e0 Troisi, domandandogli su cosa si intersechi la Divina Commedia. Troisi si dimostra in serie difficolt\u00e0 ma, stranamente, riesce a superare la difficile prova. Per chiarire il tutto si scopre che il regista \u00e8 effeminato e Troisi, dopo avere ricevuto un invito da quest'ultimo, sequestra la chitarra a Lello per sbattergliela in testa.\nNapoli.\nTroisi parla di Napoli, dei suoi abitanti e dei problemi del luogo.\nLa sceneggiata.\nDon Gennarino Parsif\u00e0l \u00e8 il guappo del vicolo Scassacocchi. Per un affronto subito dal pavido rivale Ciro il Napoletano gli uccide la madre. Ciro, sconvolto, medita vendetta e si prepara al fatale incontro, che porter\u00e0 alla soluzione finale della sceneggiata. Ma chi ammazzer\u00e0 il cattivo, per poi diventare a sua volta cattivo? \u00c8 una domanda che rimarr\u00e0 senza risposta.\nIl basso.\nUn'intervista di Enzo al signor Salvatore e un \"professore\" con vistosi segni di turbe psichiche. I tre parleranno delle questioni di Napoli e della fame del luogo. Lello (il professore) spiega che la risoluzione ai problemi \u00e8 data dalla presenza di abbondante purea di patate nel Vesuvio.\nLa favola.\nUn principe azzurro \u00e8 stato trasformato con un aspetto non degno del suo rango e chiede al mago Lox di aiutarlo per sconfiggere il colpevole della trasformazione, utilizzando una mela avvelenata. In aiuto del principe giunge anche un popolano (o villico), che per\u00f2, per uno sfortunato incidente, mangia la mela e muore. Infine anche il principe finisce per mangiare la mela e seguire il compagno.\nII pazzo.\nMonologo di Troisi nella parte di un pazzo che \u00e8 stato appena ricoverato in un manicomio.\nII commissario.\nTroisi viene accusato per un motivo misterioso. Per incriminare Massimo il commissario Lello fa intervenire l'ostetrico, unico ad avere assistito al reato; per cercare di non essere messo in galera Troisi inventa la storia di una ragazza, amante dello stile di vita dei commissari e degli ostetrici.\nLa fine del mondo.\nTroisi cerca di salire sull'arca del patriarca, unico uomo (assieme al figlio Cam) destinato a salvarsi dal diluvio per ordine di Dio. Troisi - pur di essere accettato - finge di essere un animale, menzionandone alcuni di tipo immaginario, tra i quali il minollo. Alla fine convince il patriarca e suo figlio ad accoglierlo sull'arca promettendogli di narrare le proprie avventure galanti e di fornire materiale \"piccante\".\nDiscografia.\nAlbum dal vivo\nCritica.\nLa critica ha sempre elogiato le abilit\u00e0 del trio, in particolare quelle del compianto Massimo Troisi. Osvaldo Perelli scrisse su \"La Notte\" del 24 ottobre 1979 \u00abMassimo Troisi dev'essere nato con il palcoscenico incollato alle piante dei piedi\u00bb.\nIl giornalista Renato Palazzi scrisse sul \"Corriere della Sera\" (25 ottobre 1979): \u00abNello spettacolo c'\u00e8 dentro un po' di tutto, dal monologo vagamente surreale alla stralunata invenzione del poveraccio che si finge animale per convincere No\u00e8 a salvarlo dal diluvio, dalla parodia dei dibattiti televisivi all'irresistibile trovata dell'arcangelo Gabriele che sbaglia l'indirizzo dell'Annunciazione. L'originalit\u00e0 del gruppo, a nostro avviso piuttosto notevole, sta nell'avere forzato i limiti un po' angusti del linguaggio meramente cabarettistico, attingendo ai repertori della farsa tradizionale e del teatro popolare partenopeo. Ne \u00e8 nato insomma un singolare modo di fare spettacolo, che unisce l'ironia sofisticata della comicit\u00e0 plebea, i demenziali \"tormentoni\" alle brucianti riflessioni sulla Napoli di oggi\u00bb.\nItalo Moretti, in un'intervista del febbraio 1980, disse: \u00abRaccontavano i mali della loro citt\u00e0, fanno il verso alle analisi spicciole dei sociologi, alla demagogia di una certa politica, ma non si fermano qui. I numerosi atti unici dello spettacolo escono spesso dai confini di Napoli. Si irride al mito dell'eroe ripreso dalla cinematografia americana degli anni Cinquanta. Si rappresentano i tab\u00f9 della malattia mentale, si mette a nudo la debolezza del potere nel miniatto ambientato in un commissariato...\u00bb.\nPolemiche.\nNonostante un responso unanime da parte della critica lo sketch \"La Nativit\u00e0\" fu protagonista di enormi polemiche e scaten\u00f2 le ire di numerose persone che denunciarono il trio accusandolo di \u00abvilipendio alla religione di Stato\u00bb. Arena ricord\u00f2 cos\u00ec questo avvenimento: \u00abStupiti, non capivamo. Ma la situazione si risolse in maniera semplice: il giudice ci chiese: \"Volevate vilipendere la religione di Stato?\" No, era solo un pezzo comico. \"Va bene, andate\".\u00bb. A seguito di queste pesanti critiche la Rai decise di chiudere nelle teche il filmato dell'Annunciazione, temendo altre possibili denunce. Qualche anno dopo fu Renzo Arbore a recuperarlo e farlo riemergere."}
{"id": "2088540", "revid": "159341", "url": "https://it.wikipedia.org/wiki?curid=2088540", "title": "Massacro di Perugia", "text": ""}
{"id": "2088542", "revid": "729019", "url": "https://it.wikipedia.org/wiki?curid=2088542", "title": "Strada statale 517 Bussentina", "text": "La strada statale 517 Bussentina (SS 517) \u00e8 una strada statale italiana che collega la localit\u00e0 di Policastro Bussentino sulla costa tirrenica, con le localit\u00e0 pi\u00f9 interne del Cilento, ed in particolare del Vallo di Diano.\nPercorso.\nLa strada ha visto una radicale riforma dei suoi capisaldi negli ultimi anni. Il percorso storico aveva inizio presso Montesano Scalo, frazione di Montesano sulla Marcellana, distaccandosi dalla strada statale 19 delle Calabrie. Dopo poco pi\u00f9 di un km, l'arteria fa il suo ingresso nel parco nazionale del Cilento e Vallo di Diano ed attraversa il fiume Calore Lucano. L'arteria quindi prosegue raggiungendo in sequenza Buonabitacolo, Sanza, Caselle in Pittari e terminando a Torre Orsaia, dove si innestava sul tratto allora classificato come strada statale 18 Tirrena Inferiore.\nData l'importanza strategica del collegamento, tra il sistema autostradale (l'inizio della strada \u00e8 prossimo allo svincolo \"Padula-Buonabitacolo\" dell'A3 Napoli-Reggio Calabria) e le localit\u00e0 turistiche che si affacciano sul golfo di Policastro, venne progettato un tracciato alternativo a quello originale, che evitasse l'attraversamento dei centri abitati.\nIl primo tratto in variante aperto, ha inizio dalla strada statale 18 Tirrena Inferiore alle porte di Policastro Bussentino e, risalendo il fiume Bussento, raggiunge il vecchio tracciato nei pressi di Torre Orsaia. La variante, priva di incroci a raso, lambisce Caselle in Pittari e, all'altezza di Sanza si ricongiungeva al tracciato originale.\nDal 6 luglio 2007 \u00e8 stato aperto un ulteriore tratto che da Sanza prosegue in direzione nord-est e, superando Buonabitacolo raggiungibile con un ulteriore svincolo, si innesta sul vecchio tracciato nei pressi del ponte sul fiume Calore Lucano.\nQuesto tratto in variante, inizialmente classificato come \"nuova strada ANAS 161 di Policastro Bussentino (NSA 161)\", era usualmente denominata come \"strada statale 517 var Bussentina\" come testimoniato dalla segnaletica posta in loco, ma non ve n'era traccia nella documentazione ufficiale.\nA seguito del D.P.C.M. dell'8 luglio 2010, la SS 517 \u00e8 stata ridisegnata come segue: il tratto iniziale corrisponde alla NSA 161, seguita dalla porzione di tracciato originale della SS 517 fino all'innesto sulla SS 19.\nDel restante tracciato originale, la porzione tra lo svincolo di Torre Orsaia dell'attuale tracciato della SS 517 e Torre Orsaia \u00e8 stato riclassificato come \"strada statale 517 dir di Torre Orsaia\"; la restante porzione \u00e8 passata dall'ANAS alla Regione Campania.\nStrada statale 517 dir di Torre Orsaia.\nLa strada statale 517 dir di Torre Orsaia (SS 517 dir) \u00e8 una strada statale italiana che collega la SS 517 all'abitato di Torre Orsaia.\nLa sua istituzione \u00e8 a seguito del D.P.C.M. dell'8 luglio 2010, quando venne mutuato dal vecchio tracciato della SS 517 in dismissione.\nSi tratta della porzione di tracciato che va dallo svincolo \"Torre Orsaia\" della nuova SS 517, fino allo stesso centro abitato di Torre Orsaia, dove si innesta sul vecchio tracciato, dismesso anch'esso, della strada statale 18 Tirrena Inferiore."}
{"id": "2088544", "revid": "124027908", "url": "https://it.wikipedia.org/wiki?curid=2088544", "title": "Strada statale 531 di Cropalati", "text": "La strada statale 531 di Cropalati (SS 531) \u00e8 una strada statale italiana, che collega la costa jonica con l'omonimo comune.\nPercorso.\nLa strada ha inizio nella popolosa frazione di Mirto, nel comune di Crosia, distaccandosi dalla strada statale 106 Jonica.\nIl percorso segue a ritroso quello del fiume Trionto lungo la sponda destra, attraversandolo solo in prossimit\u00e0 di Cropalati.\nAttraversato il centro abitato, l'arteria si innesta sulla strada statale 177 Silana di Rossano."}
{"id": "2088545", "revid": "124349741", "url": "https://it.wikipedia.org/wiki?curid=2088545", "title": "Giuseppe Aldo Rossi", "text": "Biografia.\nLaureato in legge, in lettere e in filosofia, \u00e8 ricordato per la sua collaborazione con il duo Mario Casacci-Alberto Ciambricco, nonch\u00e9 per la stesura di alcune sceneggiature della trasmissione televisiva \"Giallo club. Invito al poliziesco\" ed altre riguardanti le miniserie televisive del \"Tenente Sheridan\" (interpretato dall'attore Ubaldo Lay).\nPubblic\u00f2 varie opere di linguistica (in particolare manuali per gli studenti delle scuole medie inferiori e superiori) e di enigmistica: enigmista egli stesso, aveva adottato lo pseudonimo Zoroastro.\nDagli anni '50 agli anni 80 fu autore e/o conduttore di numerosi programmi radiofonici Rai. Si ricorda \"Cime conquistate \" (Programma nazionale, 1955), incentrato sulle montagne e curato insieme a Gastone Imbrighi, regie di Amerigo Gomez e Umberto Benedetto: tra le puntate, furono raccontate storie intorno al Monte Ararat, all'Aconcagua, al Ruvenzori, al Nanga Parbat, all'Everest, ecc. \n\u00c8 morto a Roma il 9 aprile 2020, all'et\u00e0 di 106 anni."}
{"id": "2088547", "revid": "729019", "url": "https://it.wikipedia.org/wiki?curid=2088547", "title": "Strada statale 557 di Campobello di Licata", "text": "La strada statale 557 di Campobello di Licata (SS 557) \u00e8 una strada statale italiana che si sviluppa in Sicilia.\nPercorso.\nLa strada ha origine nel centro abitato di Campobello di Licata (i primi 0,972\u00a0km sono stati infatti declassati e consegnati al comune stesso), e raggiunge dapprima la stazione di Campobello-Ravanusa e poi lo stesso centro abitato di Ravanusa. Continua quindi in direzione nord-est, innestandosi infine sulla strada statale 190 delle Solfare presso Bivio Mintina.\nA seguito della costruzione della strada statale 644 di Ravanusa e della Strada statale 626 dir Licata-Braemi che evitano l'attraversamento dei centri abitati di Campobello di Licata e Ravanusa per il traffico proveniente e diretto verso nord-ovest (con la strada statale 123 di Licata), nord-est (con la strada statale 190 delle Solfare) e sud (con la NSA 79 stessa), l'arteria ha perso la sua originaria importanza, restando teatro del solo collegamento locale tra i due principali comuni interessati."}
{"id": "2088549", "revid": "439868", "url": "https://it.wikipedia.org/wiki?curid=2088549", "title": "Palazzo delle Poste (Trento)", "text": "Il Palazzo delle Poste di Trento in piazza Alessandro Vittoria, \u00e8 stato progettato da Angiolo Mazzoni nel 1929 e inaugurato nel 1934. Mazzoni lo defin\u00ec \u00abnon un palazzo ma un insieme di costruzioni fra loro unite\u00bb.\nStoria.\nL'edificio, in stile futurista, fu eretto nell'area prima occupata dal rinascimentale palazzo a Prato, ex zuccherificio, distrutto da un incendio il 13 dicembre 1845, e sostituito poi da un palazzo postale, in stile Impero, ad opera di Friedrich Setz. Nella struttura furono inglobate alcune parti dei precedenti edifici, tra queste il portale del 1512, alcune arcate del portico colonnato del cortile ed una trifora con capitelli ionici. Sopravvisse inoltre il prestigioso caminetto modanato, trasferito poi presso Castel Thun, in Val di Non. All'interno furono realizzate opere da Fortunato Depero, Enrico Prampolini, Tato (Guglielmo Sansoni), Luigi Bonazza, Gino Pancheri, Stefano Zuech, Alcide Tic\u00f2.\nIl palazzo delle Poste risult\u00f2 subito estraneo alla tradizione locale ed alla situazione architettonica creata dagli edifici vicini, come ad esempio il monumentale palazzo Sardagna o da quelli che si affacciano su piazza Vittoria. Nacque la leggenda che a Roma s'erano confusi, e avevano mandato a Trento un progetto destinato a Bengasi. Un'altra fonte narra di uno scambio di cartelle negli schedari tra Trento e Tripoli, che per ordinamento alfabetico avrebbero dovuto essere affiancate.\nNelle fasi di costruzione sarebbe emerso un disaccordo tra Angiolo Mazzoni e Fortunato Depero. In seguito \u00abquella che pu\u00f2 apparire una piena convergenza d'intenti e che l'ormai anziano architetto tender\u00e0 ad accreditare come tale, \u00e8 in realt\u00e0 il frutto delle pressioni di Depero, il quale \u2013 originariamente escluso \u2013 ottiene l'incarico dopo aver interpellato Maraini e fatto intervenire in suo favore Marinetti presso il ministro Ciano\u00bb.\nDescrizione.\nPer la costruzione furono utilizzati materiali di provenienza locale quali il porfido ocra di Predazzo (cassetta da lettere), il marmo giallo di Mori (gradini dello scalone) e il calcare bianco di Pila (lesene diamantate esterne). La facciata esterna, inoltre, era originariamente trattata con intonaco blu cobalto: \u00abnella Trento \"redenta\" dal primo conflitto mondiale, gli intonaci esterni color azzurro sabaudo risultarono pi\u00f9 forti di ogni tricolore\u00bb.\nL'edificio \u00e8 strutturato su due piani. Al piano terra vi sono i servizi in denaro, quelli postali, le corrispondenze, la sala scrittura e la sala del dopolavoro. Al secondo piano il caveau, il servizio telegrafi e gli uffici amministrativi. Pare che il Mazzoni si preoccupasse molto dei dettagli, tanto da disegnare lui stesso l'arredo e la disposizione degli oggetti (layouting) negli ambienti dei primi progetti come ad es. i tavoli e gli espositori.\nLuigi Bonazza dipinse l'affresco \u00abIl ricevimento dei tre cardinali nel Palazzo a Prato ai tempi del Concilio\u00bb; Gino Pancheri ha realizzato \"I boscaioli e i vignaioli\" al secondo piano sopra lo scalone. Fortunato Depero e Tato realizzarono, a separazione della sala del dopolavoro con il cortile, le sei vetrate policrome (\u201cLe macchine\u201d, \u201cLe arti\u201d ed \u201cIl tempo fascista\u201d di Depero, \u201cLa marcia della giovent\u00f9\u201d, \u201cLe comunicazioni aeree\u201d e \u201cLa rivoluzione\u201d di Tato) andate poi perdute; non \u00e8 chiara la causa della rimozione: secondo Bocchi e Oradini \u00e8 da rinvenire nei bombardamenti anglosassoni del 1943; secondo, invece, il Passamani sarebbero state danneggiate dall'alluvione del 1966 e \u00abfinite a colpi di piccone\u00bb, ad avvalorare questa ultima ipotesi c'\u00e8 una comunicazione del 19 gennaio 1968 dal sovrintendente Rasmo a proposito dei lavori in corso che prescrive che \"le vetrate che chiudono le arcate dello stesso cortile siano sostituite con vetri incolori, senza disegno\". Tato dipinse, inoltre, un quadro, raffigurante un treno in movimento. Enrico Prampolini realizz\u00f2 tre piccole vetrate policrome (\u201cIl risparmio\u201d, \u201cIl telegrafo\u201d e \u201cLe comunicazioni\u201d), tuttora visibili lungo il corridoio che conduce ai locali del secondo piano \u00abdando ad ognuno delle composizioni un\u2019assoluta modernit\u00e0 di pensiero, una veloce immediatezza di linea ed una sinfonia di colori, cos\u00ec concordanti, da forme vivissime, personali e suggestive creazioni\u00bb. Lo scultore Stefano Zuech cre\u00f2 un San Cristoforo visibile in una nicchia nel lato sud del palazzo e un San Vigilio, ora in p.zza D'Arogno nei pressi del Duomo (Drio del Dom). Alcide Tic\u00f2 ha eseguito lo stemma della famiglia a Prato nel cortile, tuttora visibile nei pressi della copisteria. A Trento Angiolo Mazzoni in seguito progett\u00f2 anche la stazione ferroviaria.\nNel 2008 il Palazzo delle Poste ha ospitato la Biennale Europea di Arte Contemporanea \"Manifesta 7\" dove l'artista Tom Holert ha realizzato una serie di soggetti scenografici che \u00abevidenziano la relazione tra architettura, politica e interiorit\u00e0\u00bb."}
{"id": "2088553", "revid": "115583349", "url": "https://it.wikipedia.org/wiki?curid=2088553", "title": "Edmondo Cione", "text": "Biografia.\nFormazione e prima attivit\u00e0 politica.\nDi tendenze socialiste, e in un primo momento antifasciste, \u00e8 stato allievo di studi di Benedetto Croce. Perseguitato della prima ora dal Fascismo, viene rinchiuso nel campo di Colfiorito di Foligno e poi mandato al confino a Montemurro.\nAdesione alla Repubblica Sociale Italiana.\nAttratto dal nuovo indirizzo espresso dal Manifesto di Verona, aderisce alla Repubblica Sociale Italiana.\nChiede e ottiene il consenso di Benito Mussolini (il quale si rende esplicitamente concorde) per la costituzione di una formazione politica indipendente dal Partito Fascista Repubblicano, denominata in un primo momento Raggruppamento Nazionale Repubblicano Socialista e, in seguito, Partito Repubblicano Socialista Italiano.\nA tale formazione politica, su suggerimento dello stesso Mussolini, sar\u00e0 concessa anche la pubblicazione di un quotidiano \"L'Italia del Popolo\". Il Duce per\u00f2 non aveva nessuna fiducia n\u00e9 nell'uomo, n\u00e9 nell'impresa, tanto che durante una conversazione con l'ambasciatore Rudolf Rahn - preoccupato per una possibile apertura \"a sinistra\" del capo del fascismo - ebbe a dichiarare:\nAttivit\u00e0 politica nel dopoguerra.\nSalvatosi dalle epurazioni partigiane nel dopoguerra, si costruir\u00e0 una carriera politica nell'Italia repubblicana. Dal 1946 al 1949 milit\u00f2 nel Fronte dell'Uomo Qualunque; successivamente, quando il partito di Guglielmo Giannini si sciolse, entr\u00f2 nel Movimento Sociale Italiano e nel 1952 venne eletto consigliere e poi assessore della giunta di Achille Lauro. Nel 1953 si candid\u00f2 al Senato con la lista della fiamma nel colleggio di Afragola ma ottenne il 7.8% dei voti e non fu eletto. Deluso dai missini, ader\u00ec alla Democrazia Cristiana, senza per\u00f2 svolgere una militanza attiva nel partito. Negli ultimi anni di vita cerc\u00f2 di conciliare il messaggio di papa Giovanni XXIII con le aperture di Nikita Kruscev oltre la \"cortina di ferro\"."}
{"id": "2088554", "revid": "104458", "url": "https://it.wikipedia.org/wiki?curid=2088554", "title": "Veneti adriatici", "text": ""}
{"id": "2088555", "revid": "287204", "url": "https://it.wikipedia.org/wiki?curid=2088555", "title": "Bonazza", "text": ""}
{"id": "2088556", "revid": "167080", "url": "https://it.wikipedia.org/wiki?curid=2088556", "title": "Virt\u00f9 magiche", "text": ""}
{"id": "2088557", "revid": "167080", "url": "https://it.wikipedia.org/wiki?curid=2088557", "title": "Fodero di spada", "text": ""}
{"id": "2088572", "revid": "729019", "url": "https://it.wikipedia.org/wiki?curid=2088572", "title": "Strada statale 560 di Marcatobianco", "text": "La strada statale 560 di Marcatobianco (SS 560) \u00e8 una strada statale italiana che si sviluppa tra la Provincia di Caltanissetta e la Provincia di Enna.\nPercorso.\nLa strada ha origine all'interno del comune di Caltanissetta, nei pressi di Ponte Capodarso, struttura che permette alla Strada statale 122 Agrigentina di superare il fiume Imera meridionale o Salso: con l'innesto su questa arteria, e in corrispondenza anche dello svincolo di Ponte Capodarso della strada statale 626 della Valle del Salso, la strada ha inizio proseguendo poi in direzione sud dove raggiunge la localit\u00e0 di Marcato Bianco (da cui deriva il nome) e dove infine si innesta, dopo poco pi\u00f9 di 10\u00a0km, sulla strada statale 191 di Pietraperzia, a pochi km dall'omonimo centro abitato. La strada costituisce parte del vecchio collegamento tra Caltanissetta e Gela, sostituendo la SS 191 di Pietraperzia nella tratta tra Caltanissetta e il bivio Luogo, evitando pertanto l'attraversamento del centro urbano di Pietraperzia."}
{"id": "2088574", "revid": "114535379", "url": "https://it.wikipedia.org/wiki?curid=2088574", "title": "Sha'ar LaMathil", "text": "Sha\u2019ar LaMathil (in lingua ebraica \u05e9\u05e2\u05e8 \u05dc\u05de\u05ea\u05d7\u05d9\u05dc, ossia \"la porta dei principianti\") \u00e8 un periodico israeliano rivolto agli olim, ossia ai nuovi immigranti che non parlano ancora la lingua ebraica, e in particolare a coloro che la stanno studiando ad un ulpan.\nIl settimanale \u00e8 stampato in ebraico semplice e con glosse proprio per facilitare la lettura e la comprensione esatte del testo. Il settimanale \u00e8 venduto in tutto il paese, particolarmente in quelle aree in cui sono presenti i candidati di aliya. Viene pubblicato a Tel Aviv come supplemento del giornale \"Yedioth Ahronoth\", anche se la relativa edizione \u00e8 fatta insieme con il Ministero della Pubblica Istruzione israeliano."}
{"id": "2088575", "revid": "287204", "url": "https://it.wikipedia.org/wiki?curid=2088575", "title": "Sansoni (disambigua)", "text": ""}
{"id": "2088576", "revid": "1604512", "url": "https://it.wikipedia.org/wiki?curid=2088576", "title": "Eli Biham", "text": "\u00c8 professore al \"Technion\", l'Istituto Israeliano della Tecnologia Informatica dove tiene corsi di crittografia e sicurezza informatica. Dal 2008 \u00e8 il decano del dipartimento di scienze informatiche\nBiham si \u00e8 laureato discutendo una tesi sulla crittanalisi differenziale, un metodo di analisi dei cifrari a blocchi da lui inventato insieme all'allora suo professore Adi Shamir.\nContributi alla crittanalisi.\nL'elenco che segue raccoglie solo una parte delle pubblicazioni di Biham:\nIn aggiunta ai suoi contributi alla crittanalisi, Biham ha preso parte allo sviluppo di diverse primitive crittografiche:"}
{"id": "2088580", "revid": "287204", "url": "https://it.wikipedia.org/wiki?curid=2088580", "title": "Palmetta (decorazione)", "text": "Nell'arte e nella decorazione, la palmetta, (in greco o \"anthemion\", diminutivo di fiore) \u00e8 un motivo decorativo a ventaglio in forma di foglia di palma. Era molto utilizzato come elemento decorativo nell'arte greco-romana."}
{"id": "2088581", "revid": "167080", "url": "https://it.wikipedia.org/wiki?curid=2088581", "title": "Palmette", "text": ""}
{"id": "2088583", "revid": "89688", "url": "https://it.wikipedia.org/wiki?curid=2088583", "title": "ABC-kiria", "text": ""}
{"id": "2088584", "revid": "89688", "url": "https://it.wikipedia.org/wiki?curid=2088584", "title": "ABCkiria", "text": ""}
{"id": "2088594", "revid": "599013", "url": "https://it.wikipedia.org/wiki?curid=2088594", "title": "P.J. Carlesimo", "text": ""}
{"id": "2088598", "revid": "115215022", "url": "https://it.wikipedia.org/wiki?curid=2088598", "title": "Alonso De Le\u00f3n", "text": "Biografia.\nGiovent\u00f9.\nDe Le\u00f3n nacque nel 1639 o nel 1640 nell'insediamento di Cadereyta nella provincia di Nuevo Le\u00f3n in Nuova Spagna. Fu il terzo figlio di Alonso De Le\u00f3n e Josefa Gonz\u00e1lez. Per distinguerlo dal padre, importante leader della colonia, a volte si usa il suffisso \"El Mozo\" (\"il giovane\").\nDe Le\u00f3n venne addestrato in Spagna in vista di una carriera navale, e si un\u00ec alla marina nel 1657. Dal 1660 torn\u00f2 a Nuevo Le\u00f3n, dove divenne capo di numerose spedizioni ed imprenditore, soprattutto di miniere di sale. De Le\u00f3n spos\u00f2 Agustina Cant\u00fa ed ebbe sei figli.\nSpedizioni.\nNel 1684 l'esploratore francese Ren\u00e9 Robert Cavelier de La Salle guid\u00f2 una sfortunata spedizione che intendeva stabilire una colonia alla foce del Mississippi. I coloni si fermarono invece sulle coste texane, dove La Salle fond\u00f2 Fort Saint Louis. Quando gli spagnoli scoprirono che i francesi avevano creato un insediamento nella parte settentrionale del loro territorio, De Le\u00f3n venne chiamato a coordinare gli sforzi per trovare e cacciare i coloni francesi.\nLe prime due spedizioni, nel 1686 e 1687, non trovarono prove di colonie francesi. Un francese, Jean Gery, venne catturato durante la terza spedizione del 1688. Fu durante la quarta spedizione di De Le\u00f3n, nel 1689, che venne scoperta Fort Saint Louis, ormai abbandonata. Nello stesso anno de Le\u00f3n scopr\u00ec l'attuale sitto della citt\u00e0 texana, San Marcos.\nIncarichi politici e vecchiaia.\nDe Le\u00f3n fu sindaco di Cadereyta tra il 1667 ed il 1675. Fu anche governatore di Nuevo Le\u00f3n tra il 1682 ed il 1684. Nel 1687 divenne governatore della provincia di Coahuila.\nVenne coinvolto nella creazione di San Francisco de los Tejas nel 1690, prima missione spagnola nel Texas orientale. Nel farlo diede fuoco a buona parte della Old San Antonio Road. Come risultato delle esplorazioni fu responsabile dell'assegnazione dei nomi a molti fiumi texani, tra cui il Guadalupe, il Medina, il Nueces ed il Trinity.\nDe Le\u00f3n mor\u00ec a Coahuila il 20 marzo 1691."}
{"id": "2088599", "revid": "287204", "url": "https://it.wikipedia.org/wiki?curid=2088599", "title": "Alonso De Leon", "text": ""}
{"id": "2088604", "revid": "104458", "url": "https://it.wikipedia.org/wiki?curid=2088604", "title": "Rauraci", "text": ""}
{"id": "2088605", "revid": "104458", "url": "https://it.wikipedia.org/wiki?curid=2088605", "title": "Latobrigi", "text": ""}
{"id": "2088607", "revid": "306856", "url": "https://it.wikipedia.org/wiki?curid=2088607", "title": "Roberto Mieville", "text": "Biografia.\nUfficiale carrista durante la seconda guerra mondiale. Reduce dal campo di prigionia militare di Hereford nel Texas, gi\u00e0 nel gennaio del 1946 fu tra i fondatori del FAR, Fasci di azione rivoluzionaria.\nGiornalista, fu l'anima rivoluzionaria e socialista nazionale del Movimento Sociale Italiano, di cui fu uno dei fondatori, guid\u00f2 il Fronte giovanile, essendo stato nominato all'unanimit\u00e0 segretario nazionale del Raggruppamento giovanile studenti e lavoratori.\nAlle elezioni politiche del 18 aprile 1948 fu uno dei sei deputati dell'MSI eletti alla Camera.\nAgitatore e fedele ai principi della dottrina mussoliniana, si batt\u00e9 all'interno del Movimento Sociale Italiano contro qualsiasi deriva conservatrice e reazionaria, per la continuit\u00e0 ideale con la natura anticapitalistica, antimonarchica e antiatlantica del fascismo repubblicano espressa nel Manifesto di Verona del 1943.\nNel 1953 fu rieletto alla Camera nella II legislatura, dove fu componente della commissione lavoro, emigrazione, assistenza igiene e sanit\u00e0 .\nMuore all'et\u00e0 di 35 anni in un incidente stradale l'11 aprile del 1955 nei pressi di Latina. Fu sostituito alla Camera da Giovanni De Totto."}
{"id": "2088608", "revid": "228587", "url": "https://it.wikipedia.org/wiki?curid=2088608", "title": "Lars Knudsen", "text": "Biografia.\nDopo aver iniziato a lavorare in banca, Knudsen si \u00e8 iscritto all'universit\u00e0 di \u00c5rhus nel 1984 ed ha iniziato lo studio della matematica e delle scienze informatiche. Nel 1992 ha conseguito un master mentre nel 1994 ha conseguito il dottorato. Dal 1997 al 2001 ha lavorato all'universit\u00e0 di Bergen (Norvegia).\nAl 2021 Knudsen era professore di matematica all'Universit\u00e0 tecnica della Danimarca di Lyngby, nei pressi di Copenaghen.\nPubblicazioni.\nKnudsen ha pubblicato l'analisi di una vasta gamma di primitive crittografiche, inclusi gli hash SHA-1 ed MD2 ed una dozzina di cifrari a blocchi: DES, DFC, IDEA, ICE, LOKI, MISTY, RC2, RC5, RC6, SC2000, Skipjack, Square e SAFER (il suffisso \"SK\" del cifrario \"SAFER-SK\" sembra significhi \"Stop Knudsen\" in riferimento al fatto che egli trov\u00f2 delle debolezze in una precedente versione dell'algoritmo).\nKnudsen ha anche disegnato alcuni cifrari, inclusi i candidati per l'AES DEAL e Serpent (quest'ultimo coprodotto con Ross Anderson e Eli Biham).\nHa introdotto la tecnica della crittanalisi differenziale impossibile e della crittanalisi integrale."}
{"id": "2088615", "revid": "287204", "url": "https://it.wikipedia.org/wiki?curid=2088615", "title": "Alexander Demandt", "text": "Biografia.\nDemandt ha studiato storia e filologia latina a Tubinga, a Monaco di Baviera e a Marburgo.\nNel 1959 ha partecipato a campagne di scavo sul sito dello Heuneburg e nel 1960, a Marburgo, ha potuto iniziarsi allo studio della lingua celtica irlandese e avvicinarsi allo studio delle vestigia celtiche della Borgogna e della Gallia meridionale.\nHa ricevuto il dottorato nel 1963 sul tema \"Critica del presente e storia in Ammiano Marcellino\" (\"Zeitkritik und Geschichtsbild bei Ammianus Marcellinus\"), pubblicata poi come \"Zeitkritik und Geschichtsbild im Werk Ammians\".\nDal 1964 al 1965, ha usufruito una borsa di studio dell'Istituto archeologico germanico che gli ha consentito tra l'altro di seguire, nel 1964, un itinerario di studio comprendente Pergamo e la Galazia.\nIn seguito ha insegnato a Francoforte sul Meno, a Kiel e a Costanza, dove ha ottenuto l'Habilitation all'insegnamento con una dissertazione sul \"Magister militum\".\nDal 1974 al 2005, Demandt \u00e8 stato professore di Storia antica presso l'Istituto Friedrich Meinecke della Libera Universit\u00e0 di Berlino, dove ricopre attualmente la posizione di emerito, dopo avervi tenuta l'ultima lezione il 14 luglio 2005.\nIl suo lavoro si concentra sul mondo romano e sulla tarda antichit\u00e0, con attenzione particolare a tematiche come il declino delle civilt\u00e0, il vandalismo culturale, il pensiero storico, la filosofia della storia e la storia della scienza.\nNel 2003 gli \u00e8 stato conferito il prestigioso riconoscimento dell\"Ausonius-Preis\" (\"Premio Ausonio\")."}
{"id": "2088618", "revid": "767487", "url": "https://it.wikipedia.org/wiki?curid=2088618", "title": "Die Fantastischen Vier", "text": "Die Fantastischen Vier, conosciuti anche come Fanta 4 sono una formazione hip-hop tedesca, proveniente da Stoccarda. I membri sono Michael Bernd Schmidt alias Smudo, Andreas Rieke alias And.Ypsilon, Thomas D alias Hausmeister (\"inserviente\") e Michael 'Michi' Beck alias Dee Jot Hausmarke. Sono stati uno dei primi gruppi rap tedeschi a scrivere i propri testi nella loro lingua madre.\nStoria.\nAlla fine degli anni ottanta Rieke and Schmidt formarono il \"Terminal Team\", a cui, nel 1989, si unirono D\u00fcrr e Beck. Con il nuovo nome di Die Fantastischen Vier \"(I fantastici quattro)\", iniziarono a dedicarsi all'hip hip tedesco, o \"Deutschen Sprechgesang\" (scritto in tedesco), come loro stessi preferiscono chiamarlo. Nonostante alcuni altri artisti abbiano approcciato l'hip-hop prima di loro, furono i Die Fantastischen Vier a registrare la prima hit da classifica, il loro singolo del 1992 \"Die da?!\", dall'album \"4 Gewinnt\", che raggiunse il secondo posto nella classifica tedesca ed il primo in quelle austriaca e svizzera.\nA seguito di un viaggio a Los Angeles, il gruppo realizz\u00f2 quanto grande fosse la distanza tra la lotta dei \"poveri neri negli Stati Uniti e la media borghesia bianca tedesca\", considerazione che li port\u00f2 al distacco da quelle tematiche e da quei clich\u00e9 tipici del Gangsta Rap americano. \u00c8 quindi negli album successivi a \"4Gewinnt\" che la band si mostra con un profilo pi\u00f9 maturo ed uno stile improntato ad una maggior seriet\u00e0.\nIl gruppo ottenne un notevole successo negli anni novanta, dopo l'uscita del singolo \"Die Da?!\" nel 1992. Oltre ad essere stato il primo pezzo hip-hop tedesco ad entrare in classifica con un buon piazzamento, il pezzo fu certamente anche il trampolino di lancio per i Fanta4.\nOltre alle produzioni come Fanta4, Thomas D, Hausmarke e And.Ypsilon si sono dedicati anche ad album solisti, nonch\u00e9 ad uno show settimanale dal titolo \"Die 4. Dimension\", che trae il suo nome dal terzo album del gruppo, messo in onda dal canale pay TV tedesco Premiere tra il 1993 e il 1994.\nNel 1996, al Popkomm a Colonia, i Die Fantastischen Vier annunciano la creazione di una casa discografica, la Four Music. Il quartier generale della casa discografica era a Stoccarda e solo in seguito fu spostata a Berlino-Kreuzberg.\nTre anni pi\u00f9 tardi il settimo album della band, dal titolo \"\" usc\u00ec per la 4 Music, seguito da quattro singoli. Dopo che \"MfG\" raggiunse il secondo posto in classifica, gli altri tre singoli uscirono contemporaneamente, una prima volta assoluta nell'industria musicale tedesca. Ognuno dei singoli era legato ad uno dei rapper del gruppo: \"Le Smou\" a Smudo, \"Michi Beck in Hell\" a Michi Beck e \"Buenos Dias Messias\" a Thomas D.\nNel settembre del 2004 usc\u00ec l'album \"Viel\", il cui tour fu il pi\u00f9 seguito nella storia della formazione tedesca.\nNel 2005 fu pubblicato il primo Greatest Hits del Fanta4. All'interno erano inclusi tutti i singoli del gruppo, come molte altre canzoni e pezzi rari dei primi anni di esistenza dei Fanta4, quando, ancora sotto il nome di \"Terminal Team\", scrivevano canzoni in inglese.\nIl 7 aprile del 2007 usc\u00ec \"Fornika\", preceduto dal singolo \"Ernten was wir s\u00e4en\", che entr\u00f2 a far parte di \"\".\nMARS Kommune.\nAd un'ora dalla citt\u00e0 di Colonia si trova una comune hip-hop fondata da Thomas D dei Die Fantastischen Vier. La MARS Kommune \u00e8 una fattoria vegana, dove trovano asilo cani, gatti e maiali. Il nome della comune \u00e8 un acronimo, che, tradotto dal tedesco, sta per Istituzione Moderna per Persone Rigorosamente Pazze. Gli abitanti della comune includono artisti, designers e produttori."}
{"id": "2088619", "revid": "300067", "url": "https://it.wikipedia.org/wiki?curid=2088619", "title": "Scott Brooks", "text": "Carriera.\nCarriera da giocatore e inizi da allenatore.\nDopo non essere stato arruolato nel Draft NBA 1987, Brooks ha debuttato professionalmente con gli Albany Patroons della Continental Basketball Association sotto l'allenatore Bill Musselman. Brooks \u00e8 stato nominato nella squadra all-rookie della CBA nel 1988 ed \u00e8 stato un membro della squadra del CBA Championship di Albany quella stessa stagione. Successivamente, ha giocato per i Fresno Flames della World Basketball League.\nBrooks ha giocato 10 stagioni (1988-1998) nella NBA, apparendo come membro dei Philadelphia 76ers, Minnesota Timberwolves, Houston Rockets, Dallas Mavericks, New York Knicks e Cleveland Cavaliers, ed \u00e8 stato membro della squadra del campionato NBA 1994 di Houston. Nel 1995, \u00e8 stato ceduto ai Mavericks per Morlon Wiley e una scelta al secondo turno nell'unico accordo con scadenza commerciale della stagione. Brooks ha firmato con i Los Angeles Clippers prima della stagione 1998-99 ma si \u00e8 fermato a causa di un infortunio al ginocchio destro. I Clippers hanno rinunciato a Brooks il 19 febbraio 1999, lo hanno nuovamente firmato, quindi hanno rilasciato Brooks nell'ottobre 1999, durante la preseason 1999-2000. Brooks \u00e8 entrato a far parte dei Los Angeles Stars dell'American Basketball Association (ABA) nel 2000-2001, dove era sia un giocatore che un assistente allenatore.\nSeattle SuperSonics/Oklahoma City Thunder (2007\u20132015).\nDopo aver prestato servizio come assistente allenatore con i Sacramento Kings e Denver Nuggets, Brooks \u00e8 stato nominato assistente di P.J. Carlesimo con i Seattle SuperSonics prima della stagione 2007-2008, e ha seguito la squadra a Oklahoma City dopo quella stagione. Quando Carlesimo \u00e8 stato licenziato il 22 novembre 2008; Brooks \u00e8 stato nominato allenatore ad interim per il resto della stagione. Il 22 aprile 2009, i Thunder lo hanno nominato 15\u00ba allenatore nella storia dei Sonics/Thunder.\nBrooks ha avuto uno dei migliori inizi per un allenatore principiante nella recente storia della NBA. Ha guidato i Thunder ai playoff nelle sue prime cinque stagioni complete con la squadra. \u00c8 stato nominato allenatore dell'anno NBA 2009-10 dopo aver guidato i Thunder a una stagione di 50 vittorie e all'ottavo seme della Western Conference per i playoff, un aumento di 28 vittorie rispetto alla stagione precedente. L'11 febbraio 2012, Brooks \u00e8 stato nominato All-Star Coach della Western Conference per l'All-Star Game NBA 2012 a Orlando, Florida. Nella stagione abbreviata di 66 partite 2011-2012, ha guidato i Thunder alle finali NBA, dove alla fine hanno perso contro i Campioni NBA del 2012, i Miami Heat. Nella offseason 2012, i Thunder hanno firmato con Brooks un contratto pluriennale di head coaching del valore di circa 18 milioni di dollari.\nIl 29 gennaio 2014, Brooks \u00e8 stato nominato All-Star Coach della Western Conference per l'All-Star Game NBA 2014 a New Orleans.\nIl 22 aprile 2015, Brooks \u00e8 stato licenziato dai Thunder una settimana dopo che la squadra ha perso i playoff per la prima volta nelle sue sei stagioni complete come allenatore. \u00c8 partito come il terzo allenatore pi\u00f9 vincitore nella storia dei Sonics / Thunder, dietro solo a Lenny Wilkens e George Karl.\n\u00c8 stato riferito da Adrian Wojnarowski a maggio che Brooks non desiderava intervistare per altre opportunit\u00e0 di coaching per la stagione 2015-16, desiderando invece fare una pausa e riconnettersi con la famiglia che vive in California.\nWashington Wizards (2016\u2013).\nIl 26 aprile 2016, Brooks \u00e8 stato assunto dai Washington Wizards, diventando il 24\u00ba allenatore nella storia della franchigia.\nHa cambiato la cultura degli Wizards durante la off-stagione e ha incontrato diversi giocatori."}
{"id": "2088620", "revid": "1305772", "url": "https://it.wikipedia.org/wiki?curid=2088620", "title": "Saint Mark", "text": ""}
{"id": "2088624", "revid": "1305772", "url": "https://it.wikipedia.org/wiki?curid=2088624", "title": "Mary Travers", "text": ""}
{"id": "2088626", "revid": "88479728", "url": "https://it.wikipedia.org/wiki?curid=2088626", "title": "2N3055", "text": "La sigla 2N3055 indica un transistor NPN progettato per usi generici in applicazioni con alta corrente e media potenza, circuiti di amplificazione e commutazione.\nIn package TO-3, pu\u00f2 dissipare 115 watt di potenza; le caratteristiche elettriche primarie: 60 volt, 15 ampere, guadagno (Beta) da 20 a 70.\nHa avuto un largo utilizzo nel pilotaggio del trasformatore del circuito di deflessione dei televisori in bianco e nero, \u00e8 stato impiegato da molti costruttori di apparecchi Hi-Fi e musicali per gli stadi finali di amplificazione, i radioamatori lo hanno anche usato come amplificatore a radiofrequenza in onde medie, e naturalmente anche come regolatore di tensione in alimentatori generici, per i quali era inizialmente nato.\nGli stessi parametri di base li possiede un altro transistor di minore potenza, il 2N3054. Il dispositivo complementare, ovvero con le stesse caratteristiche ma di polarit\u00e0 opposta (PNP), porta la sigla MJ2955.\nMesso in commercio dalla RCA nel 1964 ed utilizzante inizialmente la tecnologia di fabbricazione a singola diffusione \"Hometaxial Base\", dato il suo vasto mercato \u00e8 stato prodotto da quasi tutte le aziende di semiconduttori, l'unica a non produrlo \u00e8 stata l'europea Philips, preferendo progettare un proprio dispositivo con caratteristiche equivalenti, siglandolo BD181.\nIl suo chip \u00e8 stato montato su contenitore plastico TO-3P inizialmente dalla Texas Instruments a nome TIP3055 e TIP35 e con dissipazione massima limitata a 90\u00a0W (altri in seguito hanno prodotto lo stesso modello incapsulato in una variante simile, il TO-218) ed \u00e8 stata prodotta anche una versione a dissipazione ridotta (70\u00a0W) dovuta alle piccole dimensioni del contenitore TO-126 che lo ha ospitato, l'MJE3055."}
{"id": "2088630", "revid": "228587", "url": "https://it.wikipedia.org/wiki?curid=2088630", "title": "Robert Thomas", "text": ""}
{"id": "2088632", "revid": "320578", "url": "https://it.wikipedia.org/wiki?curid=2088632", "title": "Cossovo del nord", "text": ""}
{"id": "2088634", "revid": "729019", "url": "https://it.wikipedia.org/wiki?curid=2088634", "title": "Short S.23 Empire", "text": "Lo Short S.23 Empire era un idrovolante a scafo centrale quadrimotore di linea prodotto dall'azienda britannica Short Brothers negli anni trenta.\nStoria del progetto.\nLo Short S.23 Empire venne progettato per soddisfare una richiesta dell'Air Ministry britannico per la costruzione di un idrovolante da trasporto passeggeri e postale che collegasse la Gran Bretagna con le colonie, principalmente con l'Australia. L'Empire era stato ufficialmente denominato C-class e per questo motivo ciascun esemplare venne battezzato con un nome che iniziava con la lettera C. Il primo Empire, G-ADHL \"Canopus\", venne completato nel giugno 1936 e portato in volo per la prima volta il 3 luglio successivo. Vennero prodotti un totale di 42 esemplari tutti usciti dagli stabilimenti dell'azienda a Rochester, nel Kent, Inghilterra.\nLe compagnie aeree che utilizzarono sulle proprie rotte l'Empire furono la britannica Imperial Airways (e la British Overseas Airways Corporation (BOAC) che gli successe), l'australiana Qantas e la neozelandese Teal.\nLa prima serie degli Short Empire, la S.23, poteva portare 5 membri di equipaggio, 17 passeggeri e 4\u00a0480 lb (2\u00a0035 kg) di carico a una velocit\u00e0 massima di 174 nodi (320 km/h).\nL'Empire venne pensato per operare lungo le rotte dell'Imperial Airways per il Sudafrica e l'Australia, dove le tratte non superavano mai pi\u00f9 di 500 miglia. Dopo la progettazione \u00e8 stato ulteriormente ottimizzato avviandone dopo poco la produzione, con una certa pressione da parte degli Stati Uniti, che auspicavano potesse offrire un servizio analogo tra le due sponde dell'oceano Atlantico.\nL'autonomia dell'S.23 risultava inferiore al suo equivalente statunitense, il Sikorsky S-42, e per questo motivo non poteva fornire un reale servizio transatlantico. Due esemplari (il Caledonia e il Cambria) vennero allora alleggeriti e dotati di serbatoi di combustibile maggiorati, inoltre venne sperimentato un metodo per il rifornimento in volo, tutto finalizzato all'aumento dell'autonomia per riuscire a svolgere il servizio richiesto, ma questo era a scapito della quantit\u00e0 di passeggeri e merci che era possibile trasportare. Venne anche sperimentato un tentativo di trasvolata tramite un'insolita combinazione piggy-back, denominata Short Mayo Composite, senza per\u00f2 riscuotere troppo successo. A questo scopo venne radicalmente modificato un S.23, ridenominato S.21 Maia, il quale era abbinato ad un altro pi\u00f9 piccolo quadrimotore, lo Short S.20 Mercury, montato sulla parte dorsale. Ne venne costruito un solo esemplare prima di abbandonare l'idea. Un lancio a mezz'aria dell'S.20 Mercury venne coronato dal successo nel 1938 riuscendo in questo modo a realizzare una serie di primati sulla lunga distanza, tuttavia venne richiesto da entrambe le sponde atlantiche limitandosi ad offrire un servizio di posta aerea e non venne realizzato alcun successivo sviluppo n\u00e9 progetto di questo tipo.\nSuccessivamente dall'S.23 vennero realizzate tre varianti, l'S.30 caratterizzata da una diversa motorizzazione, il meno potente Bristol Perseus da 815 hp (608 kW) caratterizzato dall'adozione delle valvole a fodero, dalla quale venne sviluppato l'S.33, adattamento dell'S.30 dotata di una versione pi\u00f9 potente del Perseus, quindi l'S.26, versione dotata dei potenti motori Bristol Hercules IV da 1\u00a0380 hp (1\u00a0029 kW), che diede origine alla G-class con effettiva capacit\u00e0 transoceanica.\nImpiego.\nDurante la seconda guerra mondiale la rotta Regno Unito-Australia \u00e8 stata interrotta e fu necessario creare una nuova rotta che collegasse Sydney a Durban attraverso Il Cairo. Temporaneamente interrotta dopo la perdita di Singapore, venne ripristinata dopo l'allontanamento dei giapponesi dalla Birmania e dalla British Malaya.\nEsemplari attualmente esistenti.\nNessun esemplare completo \u00e8 arrivato fino ai nostri giorni."}
{"id": "2088640", "revid": "599013", "url": "https://it.wikipedia.org/wiki?curid=2088640", "title": "Demyship", "text": "Il Demyship \u00e8 una particolare Borsa di studio che rilascia soltanto il college Magdalen di Oxford.\nPersonaggi illustri.\nNella storia del college molti sono stati i personaggi rilevanti che hanno ricevuto tale riconoscimento, fra cui:\nStoria.\nIstituito dal fondatore del Magdalen William of Waynflete, tale borsa di studio viene ancora oggi riconosciuta."}
{"id": "2088644", "revid": "1543377", "url": "https://it.wikipedia.org/wiki?curid=2088644", "title": "Alan Stern", "text": "\u00c8 il \"Principal investigator\" della missione spaziale New Horizons della NASA diretta verso Plutone, ovvero dirige il gruppo di ricerca che manovra la sonda. \u00c8 stato direttore esecutivo della divisione per l'ingegneria e le scienze spaziali del \"Southwest Research Institute\", prima di essere nominato nel 2007 \"amministratore associato\" del \"Science Mission Directorate\" (in italiano, Direttorato per le missioni scientifiche) della NASA. Ha rassegnato le dimissioni da tale incarico dopo poco pi\u00f9 di un anno.\nBiografia.\nDal 1983 al 1991 Stern ha lavorato in diversi ruoli presso l'Universit\u00e0 del Colorado nel \"Center for Space and Geoscience Policy\", nell'ufficio della vicepresidenza per la ricerca e nel \"Center for Astrophysics and Space Astronomy\". Ha conseguito il dottorato nel 1989. Dal 1991 al 1994 ha diretto il gruppo di astrofisica e scienze planetarie del \"Southwest Research Institute\" di San Antonio, Texas, ed \u00e8 stato membro del gruppo di lavoro per lo studio dei pianeti esterni (\"Outer Planets Science Working Group\") della NASA. Dal 1994 al 1998 ha diretto la sezione di geofisica, astrofisica e scienze planetarie del Dipartimento di scienze spaziali del \"Southwest Research Institute\" e dal 1998 al 2005 \u00e8 stato direttore di tale Dipartimento. Nel 1995 \u00e8 stato selezionato per essere specialista di missione a bordo dello Space Shuttle.\nHa concentrato la sua attivit\u00e0 di ricerca nello studio del sistema solare, in particolare della fascia di Kuiper e della nube di Oort, delle comete, dei satelliti naturali dei giganti gassosi e di Plutone, e nella ricerca di sistemi planetari attorno ad altre stelle. Si \u00e8 interessato inoltre della teoria delle manovre di rendezvous nello spazio, delle nubi mesosferiche polari della Terra, di astrofisica galattica e delle tenui atmosfere satellitari, inclusa l'atmosfera della Luna.\nNel 2007, Stern \u00e8 stato indicato da TIME come una delle cento persone pi\u00f9 influenti del mondo.\nIl 27 agosto 2008 \u00e8 stato eletto nel consiglio di amministrazione del \"Challenger Center for Space Science Education\".\nAmministratore associato della NASA.\nStern \u00e8 stato nominato Amministratore associato per il Direttorato delle missioni scientifiche (\"Science Mission Directorate\") nell'aprile del 2007. Per descrivere il suo stile di lavoro \u00e8 stata utilizzata un'espressione, \"hard-charging\", tipicamente utilizzata nel linguaggio dell'esercito statunitense per descrivere un soldato che supera i limiti dell'eccellenza attesa nell'abilit\u00e0 di battaglia. Ha \"fatto notizia per aver cercato di mantenere le missioni dell'agenzia nei costi e nei tempi stimati\", ma ha dovuto fronteggiare \"battaglie interne sui fondi\". Gli \u00e8 stata riconosciuta la capacit\u00e0 di aver fatto \"cambiamenti significativi che hanno aiutato a restaurare l'importanza della scienza nelle missioni della NASA\".\nIl 25 marzo 2008 Stern ha rassegnato le dimissioni dal suo incarico, divenute effettive l'11 aprile.. \u00c8 stato sostituito da Ed Weiler, che ricopre tale ruolo per la seconda volta. Le dimissioni sono pervenute lo stesso giorno in cui il direttore della NASA Michael Griffin ha annullato una riduzione dei fondi per le missioni Mars Exploration Rover e Mars Odyssey che era stata adottata come soluzione per liberare fondi necessari alla missione Mars Science Laboratory in programma. Funzionari della NASA non hanno n\u00e9 confermato, n\u00e9 smentito una connessione tra i due eventi.\nIn una intervista concessa a \"Science\", Stern ha detto che ha lasciato il suo incarico per evitare tagli a programmi sani ed alla ricerca di base per coprire i superamenti dei costi [in altri programmi]. Stern ritiene che i superamenti di costi nel programma per l'esplorazione di Marte dovrebbero essere sistemati all'interno del programma Marte stesso, e non recuperati da altri programmi della NASA. Secondo \"Science\", Griffin non ha gradito che Stern avesse preso decisioni importanti senza prima averlo consultato, mentre Stern si \u00e8 sentito frustrato dal rifiuto opposto da Griffin a tagli o ritardi in progetti politicamente sensibili. Griffin ha preferito tagliare \"parti meno popolari\" del bilancio, inclusa la ricerca di base, e il rifiuto opposto da Stern ad uniformarsi ha portato alle sue dimissioni.\nCoinvolgimento nella classificazione planetaria.\nStern \u00e8 stato particolarmente coinvolto nel dibattito che ha accompagnato la definizione di pianeta approvata dall'Assemblea Generale di Praga dell'Unione Astronomica Internazionale. Dopo la promulgazione della nuova definizione, ha dichiarato: \"\u00c8 una definizione terribile; \u00e8 scienza sciatta (\"sloppy science\") e non passerebbe mai una revisione paritaria (\"peer review\")\", ha sostenuto che la Terra, Marte, Giove e Nettuno non hanno pienamente ripulito le loro zone orbitali ed ha dichiarato in qualit\u00e0 di \"Principal investigator\" della missione \"New Horizons\" che \"Il progetto \"New Horizons\" [...] non riconosce la definizione di pianeta della IAU del 24 agosto 2006\".\nIn un articolo del 2000, Stern e Harold Levison proposero una classificazione dei pianeti che includeva sia il concetto di equilibrio idrostatico, sia quello della dominanza orbitale utilizzati nella nuova definizione, con una proposta di schema di classificazione che prevedeva di etichettare tutti gli oggetti substellari in equilibrio idrostatico come \"pianeti\" e classificare questi a loro volta in \"\u00fcberplanets\" e \"unterplanets\" in base ad un'analisi matematica della capacit\u00e0 del pianeta di allontanare altri oggetti dalla propria orbita in un lungo periodo di tempo. Mercurio, Venere, la Terra, Marte, Giove, Saturno, Urano e Nettuno sarebbero stati classificati come degli \"\u00fcberplanets\", mentre Plutone come un \"unterplanet\". Una proposta in sostanza molto simile alla distinzione in \"pianeti\" e \"pianeti nani\" adottata dalla IAU, ma con la differenza di considerare queste due come sottoclassi di un unico raggruppamento definito dal raggiungimento dell'equilibrio idrostatico, invece che come due classi separate.\nPubblicazioni.\nEdited:"}
{"id": "2088648", "revid": "1452073", "url": "https://it.wikipedia.org/wiki?curid=2088648", "title": "Eredit\u00e0 di Urza", "text": "Eredit\u00e0 di Urza (\"Urza's Legacy\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 15 febbraio 1999, \u00e8 il secondo set di tre del \"blocco di Urza\", che comprende anche \"Saga di Urza\" e \"Destino di Urza\".\nAmbientazione.\nContinua il flashback che racconta la storia del viandante dimensionale Urza, impegnato nella ricerca degli artefatti che lo renderanno in grado di resistere alla imminente invasione phyrexiana di Dominaria.\nCaratteristiche.\n\"Eredit\u00e0 di Urza\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 un martello, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Eredit\u00e0 di Urza\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Eredit\u00e0 di Urza\" fu presentata in tutto il mondo durante i tornei di prerelease il 6 febbraio 1999, in quell'occasione venne distribuita una speciale carta olografica promozionale: la creatura artefatto \"Bestia da Soma\".\nA partire da \"Eredit\u00e0 di Urza\", tutte le carte dei normali set di espansione e dei set base vengono stampate in due versioni: una normale e una \"foil\". Le carte cosiddette foil vengono stampate con una speciale tecnica olografica che le rende cangianti quando colpite dalla luce, queste carte vengono inserite casualmente nelle normali bustine del gioco, e sono utilizzabili nelle partite come le carte normali, in quanto il retro dei due tipi di carta \u00e8 identico. Sono piuttosto rare e di conseguenza una carta foil ha un valore molto pi\u00f9 alto della propria versione normale nel mercato secondario.\nNel set sono state ristampate le seguenti carte da precedenti:\nNovit\u00e0.\n\"Eredit\u00e0 di Urza\" non propone nuove abilit\u00e0 ma sviluppa quelle gi\u00e0 introdotte nel set precedente, come \"Eco\" e \"Ciclo\"."}
{"id": "2088649", "revid": "2161050", "url": "https://it.wikipedia.org/wiki?curid=2088649", "title": "Giambattista Castaldo", "text": "Marchese di Cassano e Conte di Piadena, si distinse valorosamente nell'arte delle armi al servizio dell'imperatore Carlo V d'Asburgo.\nBiografia.\nNascita.\nPer anni il luogo di nascita del condottiero \u00e8 stato conteso tra le citt\u00e0 di Cava e Nocera dei Pagani. Le ricerche condotte dal canonico e storico cavese Gennaro Senatore, affermavano infatti che il Castaldo fosse nato nel villaggio metelliano di Cesinola. Ad avvalorare la tesi, ci sarebbe anche la rappresentanza diplomatica che il condottiero prest\u00f2 alla citt\u00e0 cavense . \nMolto pi\u00f9 forte la posizione della parte nocerina, infatti gi\u00e0 lo storico Mariano D'Ayala, nella biografia del condottiero, sosteneva i natali nocerini del Castaldo, tesi avvalorata nel 1888 dallo storico nocerino Gennaro Orlando nel suo \"Storia di Nocera de' Pagani\", difatti la famiglia Castaldo (gi\u00e0 feudataria nel Corpo di Nocera) deriverebbe da una famiglia longobarda insediatasi a nord di Salerno. A dissipare ogni dubbio ci pens\u00f2 un altro storico nocerino, Michele De' Santi, che nel suo \"Memorie delle famiglie nocerine\", criticava il lavoro poco minuzioso del collega cavese, impugnando tra l'altro documenti notarili dell'epoca che affermavano la cittadinanza nocerina della famiglia del condottiero, inoltre nella stessa opera del De' Santi si afferma che Giambattista Castaldo nacque intorno al 1493 presso il borgo nocerino di San Pietro, gi\u00e0 feudo della sua famiglia.\nCarriera politica e militare.\nDivenne un famoso condottiero al servizio di Carlo V d\u2019Asburgo nelle varie guerre in Italia ed anche in alcune campagne estere (Austria, Ungheria, Lussemburgo, Francia, Germania e Olanda etc.), fu quindi governatore di Velletri (1527), ambasciatore da parte dell\u2019Universit\u00e0 di Cava all'Imperatore in Bologna (1532), Maestro di campo generale (1546).\nPer le sue imprese divenne primo Marchese di Cassano (investito dall'Imperatore Ferdinando I), primo Conte di Piadena (investito da Carlo V nel 1545), Signore di Binasco, Signore di Rezzana e Caldignaia, Signore di Nagyszeben (1552), Binanuova (e di molti altri beni e rendite che lasci\u00f2 nel suo testamento al figlio ed alla moglie).\nNel 1527 prese parte al Sacco di Roma e, secondo una tradizione, trasport\u00f2 a Nocera l'opera di Raffaello: \"Madonna del duca d\u2019Alba\" che fu ospitata nel convento degli olivetani da lui stesso fondato nel 1530 (come ossequio ad un \"ex voto\").\nNel 1551, dietro ordine di Carlo V, imperatore del Sacro Romano Impero, combatt\u00e9 in Transilvania, lottando contro i Turchi. Per ordine dell'imperatore Ferdinando I fece assassinare il cardinale ungherese Giorgio Martinuzzi \"(Fr\u00e1ter Gy\u00f6rgy),\" vescovo di Esztergom (Strigonio), governante di Transilvania (al 17 dicembre). Ferdinando prese la responsabilit\u00e0 per l'uccisione, ma il papa Giulio III giustific\u00f2 tutti i partecipanti del fatto nel 1555.\nPartecip\u00f2 con altri nobili anche al governo di Milano (1556) e fu in seguito Capitano generale (1563).\nCon il fratello Giovan Matteo richiese ed ottenne dal vescovo Paolo Giovio la cappella di Santa Maria a Monte, presso Casolla di Nocera nel 1541.\nSpos\u00f2 la Nobile Mattea (o Maria) Stampa, figlia di Filippo, Patrizio Milanese, e di Cassandra Scotti, dalla quale ebbe Ferdinando (o Ferrante) (\u2020 \"ante\" 1569 circa), secondo Marchese di Cassano, ecc.\nEbbe un'importante influenza sullo scrittore di arte militare Ascanio Centorio Degli Ortensi, al quale commission\u00f2 l'opera \"Discorsi di guerra\" (1558-1562).\nMor\u00ec infine il 6 gennaio 1563 a Milano, sepolto in Milano nella chiesa di San Vittore (cappella di San Gregorio) e condotto pi\u00f9 tardi a Nocera nel Monastero olivetano di Santa Maria del Monte, da lui fondato ed in via di costruzione. Il busto marmoreo che ne ricorda l'effigie fu opera di Leone Leoni. Il monumento funerario fu traslato, insieme all'intero convento, presso la nuova sede in Monteoliveto di Nocera, nel convento di San Bartolomeo.\nTiziano esegu\u00ec un ritratto del Castaldo (gi\u00e0 a Londra, Dickinson Antiquari), cos\u00ec come il pittore fiammingo Antonio Moro (Madrid, Museo Thyssen-Bornemisza."}
{"id": "2088652", "revid": "161273", "url": "https://it.wikipedia.org/wiki?curid=2088652", "title": "S. Alan Stern", "text": ""}
{"id": "2088655", "revid": "1318658", "url": "https://it.wikipedia.org/wiki?curid=2088655", "title": "Colin Wells", "text": "Biografia.\nDopo aver frequentato l'Oriel College, ad Oxford, dal 1952 al 1954, a causa dell'inaspettata morte della madre, dovette abbandonare gli studi per iscriversi alla scuola militare. Entrato nel corpo della Royal Artillery, fu di stanza in Egitto e in Germania.\nDopo aver conseguito, nel 1965, il Ph.D. all'Universit\u00e0 Harvard, ha insegnato a lungo lingua latina all'Universit\u00e0 di Ottawa, prima di trasferirsi, dal 1987, al \"Department of Classical Studies\" della Trinity University di San Antonio, ateneo nel quale ha insegnato fino al ritiro, avvenuto nel 2005. \nHa vissuto con la moglie in Normandia, presso Saint-L\u00f4 pur continuando a ricoprire, in qualit\u00e0 di professore emerito, la posizione di \"T. Frank Murchison Distinguished Professor of Classical Studies\" dell'universit\u00e0 texana.\nCampi di studio.\nI suoi campi di interesse sono la storia sociale ed economica di Roma antica, con particolare riguardo al peso avuto dalle questioni militari, l'Africa romana e la transizione islamica dell'area nordafricana, la Germania romana e le questioni geopolitiche attinenti al Limes romano, per cui vi fu riguardo fin dalle prime sue pubblicazioni. \nIl prof. Wells ha avuto anche un ruolo attivo come archeologo delle antichit\u00e0 puniche e delle antichit\u00e0 provinciali romane: a Cartagine, dal 1976 al 1986, ha diretto gli scavi effettuati dal \"Second Canadian Team\", nell'ambito dell'iniziativa \"Save Carthage\" promossa dall'UNESCO, un'attivit\u00e0 che lo ha visto impegnato anche in seguito, con le campagne condotte sotto gli auspici della Trinity University, e delle quali egli fu direttore fin dal 1991. \nOpere.\nIl suo primo libro \u00e8 stato \"The German Policy of Augustus\", Oxford University Press, del 1972, attinente ai suoi interessi sulla Germania romana e sulle questioni geopolitiche del Limes romano. \nL'ultimo suo libro \u00e8 \"The Roman Empire\", Stanford University Press, 1984, (ISBN 978-0-8047-1237-8 - in edizione cartonata), una trattazione che copre il periodo dal 44 a.C. al 235 d.C. e che \u00e8 giunta, nel 1995, a una seconda edizione paperback edita dalla Harvard University Press (ISBN 978-0-674-77770-5). L'opera \u00e8 stata tradotta in italiano, nel 1984, anno della prima edizione originale, dalla casa editrice Il Mulino con il titolo \"L'impero romano\" (ISBN 978-88-15-00609-7), all'interno della collana editoriale \"Le vie della civilt\u00e0\". La seconda edizione \u00e8 uscita in traduzione italiana nel 1995, nella stessa collana e con il medesimo titolo (ISBN 978-88-15-04756-4)."}
{"id": "2088659", "revid": "167080", "url": "https://it.wikipedia.org/wiki?curid=2088659", "title": "Colin M. Wells", "text": ""}
{"id": "2088661", "revid": "167080", "url": "https://it.wikipedia.org/wiki?curid=2088661", "title": "Colin Michael Wells", "text": ""}
{"id": "2088662", "revid": "1363894", "url": "https://it.wikipedia.org/wiki?curid=2088662", "title": "Peyton Hillis", "text": "Carriera universitaria.\nAl college Hillis ha giocato con gli Arkansas Razorbacks squadra rappresentativa dell'universit\u00e0 dell'Arkansas.\nCarriera professionistica.\nDenver Broncos.\nAl draft NFL 2008 fu selezionato come 227 scelta dai Broncos, debuttando nella NFL l'8 settembre 2008 contro gli Oakland Raiders con il ruolo di \"fullback\" indossando la maglia numero 22. Durante la stagione riusc\u00ec a guadagnarsi il posto da titolare ma, a causa di un infortunio subito contro i Kansas City Chiefs al ginocchio, venne messo sulla lista infortunati, finendo in anticipo la stagione regolare.\nCon l'arrivo del nuovo capo allenatore, Peyton non venne impiegato in maniera costante, tanto che a fine stagione si vocifer\u00f2 su una sua possibile cessione.\nIl 14 marzo 2010 i Broncos lo cedettero ai Cleveland Browns insieme alla 168 scelta del draft NFL 2011 e una possibile scelta del draft NFL 2012 in cambio del quarterback Brady Quinn.\nCleveland Browns.\nPassato ai Brown cambi\u00f2 numero di maglia prendendo il 40 e cambia ruolo diventando \"running back\". Gioc\u00f2 finalmente una stagione intera da titolare riuscendo a migliorare notevolmente i suoi risultati e a superare le 1.000 yard corse.\nNella stagione 2011 salt\u00f2 6 partite per un infortunio al muscolo posteriore della coscia, dopodich\u00e9 gioc\u00f2 10 partite di cui 9 da titolare.\nUna curiosit\u00e0 \u00e8 che nel gioco Madden NFL 12 viene ritratto in copertina con la maglietta dei Browns.\nKansas City Chiefs.\nIl 14 marzo 2012, Hillis firm\u00f2 coi Kansas City Chiefs.\nNew York Giants.\nIl 16 ottobre 2013, Hillis firm\u00f2 coi New York Giants. Nella prima partita con la nuova maglia segn\u00f2 subito un touchdown contro i Minnesota Vikings nella settimana 7, in quella che fu la prima vittoria stagionale della sua squadra. Il secondo lo segn\u00f2 nella settimana 14 contro i San Diego Chargers."}
{"id": "2088668", "revid": "767487", "url": "https://it.wikipedia.org/wiki?curid=2088668", "title": "Go Now (film)", "text": "Go Now \u00e8 un film del 1995 diretto da Michael Winterbottom.\nIl film \u00e8 tratto da un soggetto di Paul Henry Powell, scrittore britannico sofferente di sclerosi multipla.\nTrama.\n\u00c8 la storia d'amore tra Nick e Karen, due giovani della classe operaia britannica, e della malattia di Nick, colpito dalla sclerosi multipla che silenziosamente si impadronisce del suo corpo."}
{"id": "2088671", "revid": "167080", "url": "https://it.wikipedia.org/wiki?curid=2088671", "title": "Germania romana", "text": ""}
{"id": "2088677", "revid": "2192921", "url": "https://it.wikipedia.org/wiki?curid=2088677", "title": "Fontana Livio de Carolis", "text": "La fontana Livio de Carolis \u00e8 una fontana monumentale della citt\u00e0 di Frosinone. Si trova in Piazza della Madonna della Neve.\nGenesi dell'opera.\nLa fontana \u00e8 attribuita all'architetto e incisore Alessandro Specchi, noto come autore, assieme all'architetto Francesco De Sanctis, della celebre scalinata di Trinit\u00e0 dei Monti a Roma. Specchi progett\u00f2 la fontana nel 1711, nelle immediate vicinanze del preesistente Santuario della Madonna della Neve, per volere di Livio de Carolis, marchese di Prossedi e Generale delle Poste pontificie. Questi commission\u00f2 allo Specchi anche un grande palazzo in via del Corso a Roma, noto come Palazzo De Carolis. La realizzazione della fontana fu resa possibile grazie all'acquedotto donato alla citt\u00e0 dalla famiglia Molella.\nDescrizione.\nLa fontana \u00e8 costituita da una grande vasca con bacino quadrilobato, al centro della quale si eleva una tazza con zampillo. Dall'acqua emergono quattro colonnine con cannelle rivolte verso la tazza. Ai lati della vasca sono erette due colonne sormontate da sfere marmoree. Le colonne hanno il fusto scolpito con raffigurazioni di colombi nell'atto di beccare delle spighe di grano, e sono poste su basamenti quadrangolari che presentano ognuno due vaschette con relative cannelle.\nDue colonne sormontate da sfere, in forma pi\u00f9 semplice (con il fusto non scolpito ma liscio, e prive di vaschette e basamento), sono presenti anche in una precedente opera dello Specchi, la fontana Clementina o dei Navigatori.\nIn passato la fontana si trovava, con il vicino santuario, in un contesto rurale, e veniva normalmente utilizzata dalla popolazione della zona come abbeveratoio per gli animali. Nel corso del Novecento con l'espansione di Frosinone il contesto \u00e8 radicalmente cambiato, con l'urbanizzazione della piazza della Madonna della Neve, ma intorno alla fontana \u00e8 stata realizzata un'area verde alberata.\nNel 2007 la fontana monumentale \u00e8 stata sottoposta a un restauro conservativo, voluto dall'amministrazione comunale, con la contestuale realizzazione di un sistema di ricircolo dell'acqua per il risparmio idrico, l'installazione di paline informative sulla storia del monumento e la riqualificazione dell'area verde circostante."}
{"id": "2088688", "revid": "22414", "url": "https://it.wikipedia.org/wiki?curid=2088688", "title": "Be Faithful", "text": ""}
{"id": "2088689", "revid": "110157", "url": "https://it.wikipedia.org/wiki?curid=2088689", "title": "Chiesa di Santa Maria de Lama", "text": "La chiesa di Santa Maria de Lama \u00e8 una delle pi\u00f9 antiche chiese di Salerno. In essa vi sono le uniche (e frammentarie) testimonianze di pittura longobarda presenti in citt\u00e0.\nStoria.\nNata probabilmente come cappella di fondazione privata di qualche nobile, la chiesa venne edificata quando la citt\u00e0 era nel pieno della dominazione longobarda, vale a dire tra il X e l'XI secolo; secondo i documenti era frequentata dagli amalfitani, il cui quartiere delle \"Fornelle\" si trova poco lontano da essa. Il nome \"de Lama\" \u00e8 dovuto al torrente che scorre ancora adesso davanti all'edificio sotto il livello stradale.\nInizialmente la chiesa doveva essere costruita su un preesistente edificio romano del II secolo (forse delle terme), di cui rimangono alcune murature in \"opus reticulatum\", e doveva presentare una pianta quadrata (tipica degli edifici di culto bizantini) e un ingresso rivolto a Sud: ci\u00f2 che rimane di questo primo periodo \u00e8 l'attuale cripta, in cui sono ancora visibili i resti di alcuni affreschi di fattura beneventana. \nA causa di un evento naturale (un terremoto, o una delle tante inondazioni che colpirono la zona) nel XIII secolo la chiesa fu restaurata radicalmente: furono demolite le volte e sul precedente edificio (che divenne cos\u00ec cripta) fu costruita la chiesa attuale, con la pianta rivolta ad ovest. La chiesa nuova fu decorata con affreschi. Probabilmente i pavimenti dovevano essere decorati con mosaici cosmateschi simili a quelli ancora esistenti nella Cattedrale.\nDopo circa un secolo, la cripta cess\u00f2 le sue funzioni, fu sigillata e divenne un sepolcreto, in cui i corpi venivano gettati da una botola nel pavimento. La chiesa superiore nel XVII sec. assunse la nuova denominazione di \"Sant'Alfonso ai gradoni\" e fu restaurata in stile barocco (cosa che comport\u00f2 la perdita di quasi tutti gli affreschi e i mosaici), mentre sul lato sud s'impiant\u00f2 la bottega di un carbonaio; poi fu chiusa cadendo in rovina e finendo diroccata (soprattutto a causa di vari eventi naturali, quali il sisma del 1980). Solo nel 1991 sono cominciati i lavori di restauro che hanno portato alla sua riapertura nel 1996.\nGli affreschi.\nGli affreschi della chiesa sono stati realizzati tra l'epoca longobarda (X-XI secolo) e il Basso Medioevo (XIII-XV secolo). I pi\u00f9 antichi costituiscono le uniche (e frammentarie) testimonianze di pittura longobarda presenti in citt\u00e0.\nX-XI secolo.\nDella costruzione longobarda resta soltanto l'attuale cripta, in cui sono ancora visibili i resti di alcuni affreschi di fattura beneventana raffiguranti i santi Bartolomeo e Andrea (quest'ultimo, in accordo con i canoni figurativi dell'epoca, non \u00e8 presentato con la sua croce, ma quale semplice apostolo con donatore ai piedi). \nXIII-XV secolo.\nNel XIII secolo la chiesa fu restaurata radicalmente: furono demolite le volte e sul precedente edificio (che divenne cos\u00ec cripta) fu costruita la chiesa attuale, decorata con affreschi sulle pareti (tutti perduti, tranne qualche resto nelle absidi minori) e sulle colonne: su due di queste, sono ancora visibili uno stupefacente \"Ecce Homo\" forse ancora trecentesco e una \"Maddalena\" di scuola senese (met\u00e0 del XV secolo). \nNella cripta, sempre funzionante nonostante il \"declassamento\", furono aggiunti nuovi affreschi, tutti del XIII secolo, raffiguranti i santi Stefano, Lorenzo e Leonardo, mentre tracce di una \"Madonna in trono con Bambino e Santi\" \u00e8 ancora visibile sul lato nord. Altri due affreschi con figure di santi non identificati sono stati staccati dalla parete ovest e portati al locale Museo Diocesano.\nStato di conservazione.\nAttualmente (2013) gli affreschi della cripta appaiono assai danneggiati: non tanto a causa delle infiltrazioni d'acqua (da non dimenticare che il torrente Lama, attualmente sotterraneo, scorre proprio lungo la parete O dell'edificio), ma a causa del cambiamento climatico della cripta. Per alcuni secoli infatti, questa era stata ermeticamente sigillata, e la presenza dell'acqua e del terriccio avevano creato un microclima che era rimasto pressoch\u00e9 costante ed inalterato. Con l'apertura della struttura al turismo e lo svuotamento dal fango e dai resti ossei che si estendevano in pratica fino al soffitto, i batteri dell'atmosfera esterna hanno attaccato gli affreschi, creando su di essi una pellicola biancastra di sali che stanno coprendo e corrodendo pian piano i colori e gli intonaci. Si sta cercando di porre un rimedio a questa situazione."}
{"id": "2088692", "revid": "152416", "url": "https://it.wikipedia.org/wiki?curid=2088692", "title": "Oltregiovo", "text": ""}
{"id": "2088693", "revid": "767487", "url": "https://it.wikipedia.org/wiki?curid=2088693", "title": "Charles Edward Pollock", "text": " Egli \u00e8 stato anche giudice e ultimo \"barone della corte\", titolo che ebbe dal 1873.\nBiografia.\nSi ricorda di lui in occasione del processo ad Oscar Wilde: fu lui, dopo estreme lungaggini a decretare la somma per la cauzione, 5.000 sterline. Vedendo il buon comportamento di Wilde decise di abbassare la cifra a 2.500, permettendo ai suoi amici di raccoglierla, facendolo uscire temporaneamente il 7 maggio 1895."}
{"id": "2088694", "revid": "204012", "url": "https://it.wikipedia.org/wiki?curid=2088694", "title": "Baron Pollock", "text": ""}
{"id": "2088701", "revid": "1833487", "url": "https://it.wikipedia.org/wiki?curid=2088701", "title": "Ernst Gr\u00e4fenberg", "text": "Biografia.\nGr\u00e4fenberg studi\u00f2 medicina a Gottingen e Monaco, conseguendo il dottorato il 10 marzo 1905. Dopo un breve periodo passato a lavorare come dottore di oftalmologia all'Universit\u00e0 di W\u00fcrzburg, si spost\u00f2 all'Universit\u00e0 di Kiel, nel dipartimento di ostetricia e ginecologia, dove pubblic\u00f2 studi sulla metastasi cancerosa e sulla embriologia. Nel 1910 lavor\u00f2 come ginecologo a Berlino, e nel 1920 ottenne uno studio nel rispettabile quartiere Kurf\u00fcrstendamm. Nello stesso periodo era anche capo ginecologo di un ospedale municipale di Britz, e stava cominciando a studiare la fisiologia della riproduzione umana all'Universit\u00e0 di Berlino.\nDurante la Prima guerra mondiale oper\u00f2 come ufficiale medico, continuando a pubblicare studi, principalmente sulla fisiologia del corpo femminile. Nel 1929 rese pubblici gli studi sull'\"Anello di Gr\u00e4fenberg\", la prima spirale per la quale ci sono testimonianze d'uso.\nQuando il Nazismo prese potere in Germania, Gr\u00e4fenberg (nato ebreo) fu costretto a dimettersi dal ruolo di capo ginecologo e ostetrico dell'ospedale municipale di Berlino-Britz (1933). Ignorando i consigli dell'amico Hans Lehfeldt, rimase in Germania, dove venne arrestato nel 1937 per aver contrabbandato un prezioso bollo fuori dal Paese. Nel 1940 venne rilasciato da una prigione nazista grazie a Margaret Sanger, e si trasfer\u00ec negli USA iniziando a lavorare a New York.\nVita privata e morte.\nMor\u00ec a New York il 28 ottobre del 1957, dopo un breve matrimonio con la scrittrice Rosie Waldeck.\nAttivit\u00e0.\n\u00c8 noto per aver sviluppato la spirale intrauterina (un dispositivo contraccettivo) e per i suoi studi sul ruolo dell'uretra nell'orgasmo femminile.\n\u00c8 anche famoso perch\u00e9 erroneamente ritenuto lo scopritore del punto G, sebbene non descrisse alcun punto vaginale sensibile ne alcuna struttura anatomica comparabile con lo stesso. In realt\u00e0 il punto G venne descritto per la prima volta nel 1982 da Alice Lada e Beverly Whipple; le quali travisarono alcune frasi di un articolo di Ernst Gr\u00e4fenberg per creare il mito del punto G."}
{"id": "2088706", "revid": "119930328", "url": "https://it.wikipedia.org/wiki?curid=2088706", "title": "Giovanni Gargiolli", "text": "Biografia.\nFiglio di Girolamo, letterato e consigliere di stato del Granducato di Toscana, si laure\u00f2 nel 1861 in Matematica a Pisa, ottenendo successivamente anche il diploma di ingegnere / architetto. Dopo un breve periodo trascorso lavorando alle linee ferroviarie dell'Abruzzo, si trasfer\u00ec nel 1873 a Roma, dove tra gli altri lavori, si occup\u00f2 della trasformazione della facciata neoclassica del prestigioso palazzo Wedekind, in piazza Colonna. La crisi edilizia che travolse nel 1887 la nuova capitale costrinse Gargiolli ad abbandonare la sua attivit\u00e0 di architetto, e a dedicarsi a tempo pieno a quello che era stato fino ad allora solo un passatempo: la fotografia.\nFond\u00f2 dapprima a Napoli e poi a Roma, in collaborazione con il principe Ruffo della Scaletta, la Societ\u00e0 degli amatori di fotografia, che dal 1889 ebbe il proprio organo di diffusione nel \"Bollettino dell'Associazione degli amatori di fotografia di Roma\" (primo periodico fotografico italiano). \nBen presto acquis\u00ec nel settore ampia notoriet\u00e0, grazie alla bellezza delle proprie fotografie esibite in varie importanti mostre, ai suoi scritti tecnici, ed alla genialit\u00e0 delle sue invenzioni, come il teleobiettivo a fuoco profondo (di grande interesse militare), e ad un particolare tipo di stereovisore. \nFu cos\u00ec chiamato a dirigere il settore di fotoincisione della Calcografia Nazionale, e quindi a fondare e dirigere, nel 1892, il Gabinetto fotografico nazionale, per la raccolta di negativi e positivi d'opere d'arte utili anche alla catalogazione delle opere d'arte italiane (le lastre di Gargiolli, a differenza di quelle commerciali degli Alinari, non venivano infatti mai ritoccate). \nMor\u00ec a Roma nel gennaio 1913.\nDal 2020 l\u2019Amministrazione Comunale di Fivizzano (MS) realizza, con il patrocinio della Regione Toscana il Premio Fotografico Nazionale Giovanni Gargiolli ideato per ricordare uno dei suoi figli pi\u00f9 illustri, Giovanni Gargiolli, architetto e fotografo. "}
{"id": "2088711", "revid": "38120", "url": "https://it.wikipedia.org/wiki?curid=2088711", "title": "Albert Rothstein", "text": "Albert Rothstein, conosciuto anche con gli alias di Nuklon e Atom Smasher, \u00e8 un personaggio immaginario dell'Universo DC, creato da Roy Thomas e Jerry Ordway. Appare per la prima volta in \"All-Star Squadron\" n. 5 del settembre 1983. Thomas scelse il nome del personaggio come tributo al suo amico e fan di fumetti Alan Rothstein.\nBiografia del personaggio.\nLe origini.\nIl figlioccio del personaggio Atomo della Golden Age, Al Pratt, Albert Rothstein acquis\u00ec i suoi poteri metaumani di superforza e controllo sulla sua struttura molecolare da suo nonno, un riluttante supercriminale conosciuto come \"Cyclotron\", permettendogli di combattere il crimine prima come Nuklon e poi come Atom Smasher. Come Nuklon, Albert era membro dell'Infinity, Inc., dopo serv\u00ec la Justice League. Durante il suo periodo nella League, fu visto in compagnia di Fire.\nPer poco tempo assunse l'identit\u00e0 di Atom Smasher, prima della formazione dell'attuale Justice Society of America, di cui \u00e8 socio fondatore. Vede il figlio di Al Pratt, Damage, come un fratello, e agisce come figura fraterna verso Stargirl. Mentre Stargirl ha un debole per Atom Smasher, lui non l'ha ancora apertamente ricambiata.\nLa Justice Society.\nDa anni, Atom Smasher cura il suo ruolo nel difendere l'eredit\u00e0 di Al Pratt, per cui, costantemente, cerca di rendersi meritevole agli occhi dei suoi idoli della Golden Age, specialmente quando alcuni di loro diventeranno suoi colleghi nella Justice Society. Questo suo atteggiamento cambia, quando la madre di Albert muore in un incidente aereo provocato dal terrorista \"Kobra\", lasciandosi consumare dalla vendetta. Poco dopo l'incidente, Albert, con l'aiuto di Metron dei Nuovi Dei, torna indietro nel tempo e rimpiazza sua madre con l'indebolito criminale \"Extant\". Questo salver\u00e0 la vita di sua madre ma far\u00e0 di Albert un assassino.\nBlack Adam.\nQuando l'avversario di lunga data di Shazam, Black Adam, viene riformato e si unisce alla JSA, lui e Rothstein formano una parentela; infatti, Black Adam una volta disse che pensava ad Atom Smasher come al fratello che non aveva mai avuto. Incoraggiato da Adam, Atom Smasher inizia a sentirsi frustrato dai limiti etici posti dalla JSA, specialmente nel momento in cui le autorit\u00e0 vennero ricattate nel corso della vicenda del rilascio del Kobra. Dopo l'evasione del supercriminale, Albert e Adam lasciarono la Justice Society.\nPoco dopo, l'improbabile duo, risolse i rispettivi problemi personali. Adam uccise Kobra, mentre Rothstein uccise il presidente dittatore del Khandaq, il paese natale di Adam. Atom Smasher guid\u00f2 un team di metaumani disonesti, inclusi i suoi vecchi colleghi dell'Infinity, Inc., Brainwave e Northwind, nell'invasione del Khandaq rovesciando il regime dittatoriale. Atom Smasher inizialmente combatt\u00e9 nel Kahandaq contro i suoi colleghi della JSA, prima di decidere di concordare una difficile tregua. Black Adam e i suoi compatrioti potevano restare al potere finch\u00e9 non avrebbero lasciato il paese.\nAtom Smasher si stabil\u00ec ad est della nazione, ma inizi\u00f2 a fare delle domande ad Adam. Rothstein per\u00ec nella \"JSA\" 75, mentre combatteva contro lo Spettro, ma venne resuscitato dal lampo magico di Black Adam, ritornando al quartier generale della JSA.\nPi\u00f9 tardi verr\u00e0 processato per le sue azioni in Khandaq, risultando colpevole per tutti i capi d'accusa. Mentre si trova in prigione, viene avvicinato dal fondatore della Squadra Suicida, Amanda Waller, che former\u00e0 una nuova Suicide Squad composta da \"52\" persone, assembler\u00e0 una nuova Suicide Squad, con l'istruzione di combattere Black Adam, e, all'insaputa di Atom Smasher stesso, per convincere la sua famiglia a reagire all'attacco. Riuscirono nell'intento, e Osiride fu disgraziata ed esposta per aver ucciso un membro della Squad, portando alla rovina la Black Marvel Family, e alla furia omicida di Black Adam, scatenando la terza guerra mondiale. Albert si alleer\u00e0 con la JSA, tentando di catturare Black Adam, ma rifiuter\u00e0 di condannarlo in qualsiasi modo, neanche credendolo colpevole di genocidio in Bialya. Quando a Black Adam furono tolti i poteri da Shazam, e si appresta a morire, sar\u00e0 proprio Atom Smasher a salvarlo.\nUn anno dopo.\nAtom Smasher non lo si vede nel corso della storia, Un anno dopo. Tuttavia, in \"Manhunter\" n\u00ba 22, un personaggio chiamato Al, molto somigliante ad Atom Smasher, fa visita ad Obsidian a Los Angeles. Atom Smasher viene visto combattere anche a fianco della Justice Society nella storia, \"Countdown\" n\u00ba 38, sebbene si fosse speculato che questo era un errore, e che Damage avrebbe dovuto essere mostrato, escludendo quindi che Atom Smasher ne faceva ancora parte. Nelle attuali testate della Justice Society of America, Damage ha preso effettivamente il suo ruolo. Nella serie \"Black Adam: The Dark Age\", Albert viene mostrato mentre va in cerca del suo migliore amico. Nella storia n\u00ba 5, Albert porta l'anello nuziale di Iside ad Adam, e invano tenta di persuadere il suo amico a nascondersi.\nPoteri e abilit\u00e0.\nGi\u00e0 estremamente forte nella sue dimensioni standard, circa 1,83 metri di altezza, la forza e la densit\u00e0 di Atom Smasher aumentano proporzionalmente alla taglia scelta. Ma \u00e8 un discorso controverso, da una parte si ritiene che possa raggiungere un'altezza di circa 11 metri, ma a costo di uno sforzo eccessivo per la sua struttura molecolare che potrebbe causare danni permanenti alle sue cellule, dall'altra invece \u00e8 scritto nell'Enciclopedia DC, che pu\u00f2 arrivare, senza problemi fino a 13 metri. Durante il suo periodo come Nuklon, Albert aveva l'abilit\u00e0 di passare attraverso i muri. Nel corso degli anni, o ha perso questo potere, o gli \u00e8 stato sottratto. Rothstein \u00e8 anche un ottimo pilota e meccanico. Nei primissimi anni nella JSA, venne visto pilotare il jet della JSA, Aquila d'Acciaio, cos\u00ec come lo Star Rocket Racer in \"JSA: Our World at War\", e anni prima fu il pilota principale della Infinity, Inc."}
{"id": "2088712", "revid": "95692661", "url": "https://it.wikipedia.org/wiki?curid=2088712", "title": "Controllore", "text": ""}
{"id": "2088717", "revid": "767487", "url": "https://it.wikipedia.org/wiki?curid=2088717", "title": "Guido Maria Ferilli", "text": "Biografia.\nI primi successi.\nCompositore, paroliere, interprete, consulente artistico radio-televisivo e produttore discografico, Ferilli si iscrive giovanissimo alla SIAE diventandone socio nel 1978 in virt\u00f9 dei notevoli successi ottenuti in campo nazionale ed internazionale.\nIl primo brano di rilievo \u00e8 \"Il bosco no\" scritto con Mogol per Adriano Pappalardo nel 1972.\nNel 1974 la sua \"Momenti s\u00ec, momenti no\", interpretata da Caterina Caselli, viene scelta dal regista Luchino Visconti quale colonna sonora del film \"Gruppo di famiglia in un interno\" con Burt Lancaster e Silvana Mangano. Sempre nello stesso anno scrive \"Rumore\" per Raffaella Carr\u00e0 che la showgirl romagnola presenta a Canzonissima e che diviene un successo internazionale.\nL'anno successivo due suoi brani partecipano a Un disco per l'estate: \"Senza discutere\" interpretata dai Nomadi ed \"E se ti voglio\" interpretata da Mino Reitano.\n\"Un amore cos\u00ec grande\".\nLa sua canzone pi\u00f9 nota \u00e8 \"Un amore cos\u00ec grande\" del 1975 di cui ha composto la musica mentre le parole sono di Antonella Maggio e che vede l'interpretazione di Mario Del Monaco, Claudio Villa, Luciano Pavarotti, Andrea Bocelli e Manuela Villa senza contare le numerose cover nazionali ed internazionali.\nIl brano fu scritto su espressa richiesta del maestro Detto Mariano che ne cur\u00f2 l'arrangiamento: la sua prima interpretazione fu ad opera di Mario Del Monaco che la incise nel 1975 rendendolo famoso in tutto il mondo.\nAnche Claudio Villa volle cimentarsi con i colleghi della lirica portando la canzone in un memorabile \"fuori gara\" al Festival di Sanremo 1984. La sua interpretazione differisce da quella di Del Monaco per la presenza del verso in pi\u00f9 \"per quello che mi dai, io ti ringrazierei\" pur avendo entrambe le versioni curiosamente la stessa base musicale.\nNel 1990 Robertino ne registra una cover per l'album \"Amore caro amore\".\nLuciano Pavarotti ne ha confermato il successo internazionale, con l'arrangiamento del noto compositore Henry Mancini, proponendolo la prima volta al Metropolitan di Nuova York.\nAndrea Bocelli, nell'album \"Incanto\" dell'ottobre 2008, lo ha rilanciato in tutto il mondo con l'arrangiamento e la direzione del maestro Steven Mercurio e con la partecipazione dell'Orchestra Sinfonica di Milano \"Giuseppe Verdi\" e del coro Italian Swiss Radio Choir diretto da Diego Fasolis.\nNel novembre 2009 il brano \u00e8 stato inserito da Francesco Renga nel suo album \"Orchestraevoce.\"\nAd aprile 2014 \u00e8 uscita la versione dei Negramaro interpretata da Giuliano Sangiorgi che \u00e8 diventata la colonna sonora della Nazionale di calcio italiana ai mondiali in Brasile.\nNel 2016 Daniel Sax inserisce la sua versione strumentale nel suo album \"International sax, Vol. 1\".\nAltre canzoni.\nNel 1992 ha scritto le musiche per la miniserie televisiva \"Il coraggio di Anna\" (trasmessa su Canale 5) per la regia di Giorgio Capitani, con cast composto da Edwige Fenech, Gabriele Ferzetti, Lucia Bos\u00e8, Ray Lovelock, Maria Grazia Cucinotta, Andrea Giordana, Gianni Garko; l'intero soundtrack porta la firma di Ferilli, gli arrangiamenti e direzione d'orchestra di Natale Massara, mentre la colonna sonora era la canzone \"Place In The Sun\", interpretata da Dee Dee Bridgewater.\nL'elenco dei brani composti da Ferilli e degli artisti che li hanno interpretati \u00e8 molto pi\u00f9 lungo. Tra i \"big\" che hanno utilizzato la sua produzione: fra gli italiani Rocky Roberts, Donatella Moretti, Claudio Lippi, Dik Dik, Camaleonti, Mersia, Santino Rocchetti, Ric e Gian, Mino Reitano, Paolo Mengoli e fra gli stranieri Paul Simul, Nina Martin, John Law, il gruppo 13 De Agosto, il soprano tedesco Sandra Schwarzhaupt ed il basso Kurt Ridl.\nFerilli ha inciso anche dei dischi come interprete, partecipando a varie trasmissioni televisive, come \"Domenica In\", condotta da Pippo Baudo, \"Musica \u00c8\" (ITALIA 1) e tante altre. Si \u00e8 esibito in vari locali, tra cui la \"Bussola domani\" di Lido Camaiore, il \"Teatro Verdi\" di Montecatini Terme ed in diverse piazze italiane nelle sue tourn\u00e9e estive.\nNel 2012 fonda l'etichetta discografica GMF Productions &amp; Communications.\nCon decreto del 27 dicembre 2019 firmato dal Capo dello Stato Sergio Mattarella e controfirmato dal Presidente del Consiglio Giuseppe Conte, il Maestro Guido Maria Ferilli \u00e8 stato nominato Commendatore della Repubblica."}
{"id": "2088719", "revid": "339392", "url": "https://it.wikipedia.org/wiki?curid=2088719", "title": "Quando men vo'", "text": ""}
{"id": "2088727", "revid": "4711", "url": "https://it.wikipedia.org/wiki?curid=2088727", "title": "P. J. Carlesimo", "text": ""}
{"id": "2088729", "revid": "119982", "url": "https://it.wikipedia.org/wiki?curid=2088729", "title": "Stevanin", "text": ""}
{"id": "2088732", "revid": "110157", "url": "https://it.wikipedia.org/wiki?curid=2088732", "title": "Chiesa di Santa Maria Scala Coeli", "text": "La chiesa di Santa Maria Scala Coeli \u00e8 una chiesa di Roma, nel quartiere Ardeatino, all'interno del complesso abbaziale delle Tre Fontane.\nLa storia.\nIl nome \"Scala Coeli\" (\"scala del cielo\") deriva da una visione avuta nel 1138 dal \"Grande cisterciense\" Bernardo di Chiaravalle, nella quale la Madonna accoglieva, dopo aver salito una lunga scala, l'anima di un defunto per il quale Bernardo stava invocando il suo aiuto.\nLa chiesa sorge sul luogo dove, secondo la tradizione, furono martirizzati il tribuno Zenone con i suoi 10.203 soldati, mandati a morte da Diocleziano nel 298 dopo aver costruito le grandi terme. Qui sorse anticamente una piccola cappella, che poi prese il nome di Santa Maria Annunziata, gi\u00e0 attestato nel VII secolo. Nel Medioevo la cappella fu riedificata e assunse il nome attuale.\nNel corso del XVI secolo la chiesa medievale and\u00f2 in rovina, e la sua ricostruzione ex novo fu affidata dal cardinale Alessandro Farnese a Giacomo Della Porta, che realizz\u00f2, tra il 1582 e il 1584, l'attuale elegante cappella a pianta ottagonale.\nL'arte.\nLa facciata presenta gli stemmi della famiglia Farnese, la scritta \"scala coeli\", un piccolo timpano e un rosone. Nel cornicione vi \u00e8 un avanzo di un pluteo marmoreo con un'iscrizione risalente all'epoca di papa Niccol\u00f2 I (856 - 857). La chiesa \u00e8 sormontata da una cupola e da una lanterna.\nL'interno si presenta con tre absidi e tre rispettivi altari, dedicati a san Zenone, alla Vergine Maria e a san Bernardo. L'abside dell'altare maggiore \u00e8 decorata con un bel mosaico eseguito da Francesco Zucchi su disegno di Giovanni de' Vecchi, che rappresenta il tribuno Zenone, San Bernardo da Chiaravalle ed altre figure mentre la Vergine in gloria col bambino Ges\u00f9 dominano centralmente la composizione. Il mosaico a fondo oro fu commissionato dal cardinale Alessandro Farnese (vedi i gigli farnesiani che ricorrono nella decorazione) ma, il cardinale Pietro Aldobrandini lo fece successivamente modificare, aggiungendo la propria effigie inginocchiata e quella del papa Clemente VIII Aldobrandini.\nLa scelta della decorazione musiva a fondo oro \u00e8 chiaramente dettata dalla volont\u00e0 di evocare, in questa chiesa, il cristianesimo dei primi secoli e nel contempo allude alla cappella di San Zenone nella basilica romana di Santa Prassede, anch'essa tappezzata di mosaici a fondo oro. Sugli altari laterali sono esposti \"La visione di san Bernardo\", e l\"Annunciazione\", di autori anonimi della fine del XVI secolo,oltre ad una pala raffigurante San Zenone e i suoi legionari, trafugata anni or sono e riprodotta fedelmente da un noto pittore romano Tata Mario (XXI secolo).\nDue piccole rampe portano alla cripta sotterranea, costruita sull'antico cimitero dove la tradizione dice che furono martirizzati Zenone ed i suoi compagni. Il pavimento di questo sotterraneo \u00e8 opera cosmatesca del XIII secolo, appartenuto alla chiesa medievale, cos\u00ec come l'altare qui presente, che \u00e8 lo stesso su cui san Bernardo celebr\u00f2 la messa della visione. Tra le pietre del mosaico vi \u00e8 un frammento di epigrafe cimiteriale cristiano del III secolo. Ai lati dell'altare vi sono due finestrelle: quella di sinistra lascia vedere un altare pagano dedicato alla dea \"Dia\", divinit\u00e0 agricola romana cui tributavano culto gli Arvali; da quella di destra si vedono le tracce di un antico cimitero cristiano, considerato l'ultima prigione di san Paolo prima della decapitazione."}
{"id": "2088735", "revid": "123310998", "url": "https://it.wikipedia.org/wiki?curid=2088735", "title": "Chiesa di San Paolo alle Tre Fontane", "text": "La chiesa di San Paolo alle Tre Fontane \u00e8 un luogo di culto cattolico di Roma, nel quartiere Ardeatino, all'interno del complesso abbaziale delle Tre Fontane. \u00c8 la pi\u00f9 antica delle tre chiese costruite all'interno di questa conosciutissima abbazia romana. Su questa chiesa insiste la diaconia di San Paolo alle Tre Fontane.\nStoria.\nLa chiesa sorge sul luogo, anticamente chiamato \"ad aquas salvias\", dove, secondo la tradizione, san Paolo sub\u00ec il martirio con la decapitazione: la leggenda racconta che la sua testa, una volta tagliata, abbia rimbalzato tre volte sul terreno, facendo scaturire ad ogni balzo una sorgente d'acqua, una calda, una tiepida ed una fredda; da qui il nome del toponimo delle \"tre fontane\". In seguito si aggiunse la tradizione secondo la quale la decapitazione di san Paolo fosse avvenuta lungo la via Ostiense, nel luogo dove fu poi sepolto e fu costruita in epoca costantiniana la basilica di San Paolo fuori le mura.\n\"Ad aquas salvias\" sorsero comunque, in tempi antichi, tre edicole sopra le tre sorgenti d'acqua. L'Armellini riporta la testimonianza del Baccio, che, nel suo trattato \"De Thermis\" terminato nel 1563, ricorda che quelle tre acque erano \"\u201ccrassae, fumosae et cum aliquali tepore\u201d\". All'edicola si sostitu\u00ec nel VI secolo una prima chiesa, costruita per volere del generale bizantino Narsete, che dipendeva direttamente dai monaci dalla basilica sulla via Ostiense.\nQuesta prima chiesa fu completamente rifatta nel XVI secolo ad opera di Giacomo della Porta, tra il 1599 ed il 1601, per volere del cardinale Pietro Aldobrandini.\nDescrizione.\nSull'architrave della facciata della chiesa, sopra il portale d'ingresso, \u00e8 posta una targa marmorea che recita: \"S. Pauli apostoli martyrii locus ubi tres fontes mirabiliter eruperunt\" (\"luogo del martirio di san Paolo Apostolo dove tre fonti sgorgarono miracolosamente\"). Sopra il timpano della facciata sono collocate due statue dedicate ai santi Pietro e Paolo, opere di Nicolas Cordier detto \"il franciosino\", in 1595, e lo stemma degli Aldobrandini.\nSi accede all'interno dopo un piccolo vestibolo, ove \u00e8 conservato un mosaico cosmatesco dell'alto medioevo, appartenuto alla chiesa precedente, e ritrovato durante i restauri ottocenteschi. L'interno presenta una pianta molto semplice ad unica navata trasversale, con due cappelle laterali, lungo la quale tre nicchie ospitano le tre fontane (da cui per\u00f2 l'acqua non scorre pi\u00f9 dal 1950): queste tre fontane sono poste su tre livelli diversi a testimonianza dell'antica pendenza del luogo.\nQueste cosiddette fontane sono fatte a forma di nicchia, con colonne di porfido nero, e sono sormontate da un catino a forma di conchiglia sopra il quale \u00e8 presente una testa marmorea del santo apostolo. Nel dicembre del 1997 furono ritrovate presso un collezionista toscano e riconsegnate da Vittorio Sgarbi ai monaci dell'Abbazia le due teste marmoree di San Paolo che erano state trafugate da ignoti alcuni anni prima. Vicino alla prima fontana \u00e8 collocata la colonna dove, secondo la tradizione, Paolo venne tenuto legato per la decapitazione. Originariamente era presente nella chiesa anche la base di pietra dove, sempre secondo la tradizione, il santo sarebbe stato decapitato, ma la reliquia fu donata nel 1818 da Papa Pio VIII alla Chiesa Collegiata di San Paolo Naufrago a La Valletta.\nLa chiesa fu restaurata sotto Pio IX nel 1867. In questa occasione un ampio mosaico policromo del II secolo con le immagini delle \"Quattro stagioni\", proveniente dal mitreo imperiale di Ostia, fu installato nella navata centrale.\nSull'altare della cappella di sinistra era installata la \"Crocifissione\" di Guido Reni, trasferita a Parigi dai francesi nel 1797. Quando fu recuperata, venne allocata alla Pinacoteca Vaticana: la pala attualmente in loco \u00e8 una copia. Sull'altare della cappella di destra \u00e8 collocata una \"decollazione di san Paolo\" di Bartolomeo Passerotti."}
{"id": "2088737", "revid": "287204", "url": "https://it.wikipedia.org/wiki?curid=2088737", "title": "Gli Specchio", "text": "Gli Specchio sono un gruppo comico di cabaret italiano, formato da Francesco Bettini, detto \"Baccello\", Paolo Rossi, detto \"Barba\", e Claudio Ciurlante, detto \"Acciuga\", tutti provenienti da Pisa.\nGli inizi.\nLe prime apparizioni televisive degli Specchio sono state nei programmi \"Ciao gente\" (1984, condotto da Corrado) e Buona Domenica, entrambi su Canale 5. Ma la loro notoriet\u00e0 comincia due anni dopo grazie all'incontro con il regista Antonello Falqui con il quale realizzano quelli che saranno gli ultimi due programmi firmati dal regista: \"Un altro variet\u00e0\" (1986), dove lanciano il tormentone \"Scusi, me lo fa rivedere?\", e l'omonima canzone messa a sigla di chiusura dello show, e \"Cinema, che follia!\" (1988). Dello stesso periodo sono anche alcuni spettacoli teatrali: \"Scusi me lo fa rivedere\" (rappresentato al Teatro Belli di Roma e successivamente in Costa Rica all'interno del Festival Internazionale di Clownerie) e \"Okkos'\u00e8\" prodotto dal Teatro Variety di Firenze. In seguito lavorano ad altri programmi fra cui \"Ricomincio da due\" (1990-1991), condotto da Raffaella Carr\u00e0 sulla Rai, e \"Tutti i frutti\" (1991), in onda sulla spagnola Telecinco. A Canale 5 approdano nel 1992, partecipando a \"Sabato al circo\", condotto da Gerry Scotti e Massimo Boldi.\nLavorano poi nella trasmissione \"Vernice fresca\" condotta da Carlo Conti, su Cinquestelle. Nel 1993 il Dipartimento Scuola Educazione della Rai li scrittura per il programma \"Caramella\" del quale gli Specchio sono autori e, ancora una volta, eseguono le sigle musicali; il programma vince il premio \"Umbria Fiction\" per la TV dei ragazzi.\nUn altro fortunato programma realizzato dal trio sar\u00e0 lo \"Skazzaoke\" (1994), in onda su Italia 9 Network, con il nome di \"Skazzaoke Dance\", trasmesso anche pi\u00f9 volte al giorno, data la sua breve durata. Lo show mostra alcune esibizioni del trio intento a suonare e cantare, rigorosamente in playback, alcuni brani tra i pi\u00f9 famosi del periodo, ma con il testo modificato.\nDa questa idea nasce un variet\u00e0 di buon successo, itinerante in varie discoteche toscane e trasmesso in differita dalle reti private regionali, che si protrae per il biennio 1996-1997, prima come \"Skazzaoke Supersci\u00f2\" ed infine come \"Pazzo Carrabile\", dove gli Specchio, nelle vesti di conduttori, presentano giovani cabarettisti, riservandosi alcuni classici sketch del loro repertorio e l'esecuzione dello Skazzaoke, che veniva eseguito dal vivo su testo inviato di volta in volta dai telespettatori.\nAl tempo stesso hanno continuato a collaborare con la Rai, seppur in misura minore, partecipando a programmi per ragazzi tra i quali \"Go Cart\", \"Solletico\" e, in qualit\u00e0 di autori, al pi\u00f9 recente \"Trebisonda\".\nNel 2009 mettono in scena lo spettacolo \"Non c'\u00e8 3, senza 2\": il titolo \u00e8 un riferimento all'addio dato al gruppo da parte di Paolo Rossi, che ha abbandonato l'attivit\u00e0 di comico per dedicarsi alla ristorazione.\nIl loro surreale look \u00e8 caratterizzato da abiti molto colorati; una particolarit\u00e0 dei loro sketch era il parlato: anzich\u00e9 registrare le voci in presa diretta, ogni personaggio doppiava se stesso utilizzando un particolare registro vocale: il pi\u00f9 magro (Acciuga) utilizzava una voce molto acuta, mentre il personaggio pi\u00f9 corpulento (Il Barba) parlava con una voce molto possente. Anche se il labiale dei personaggi corrispondeva effettivamente alle parole che venivano sovrapposte, l'uso del doppiaggio creava un lieve effetto di fuori sincrono, che aumentava l'effetto surreale delle scenette; alle voci venivano poi anche aggiunti degli effetti sonori tipici dei cartoon.\nI tormentoni.\nGli sketch del trio si basavano principalmente su un unico canovaccio. Per un motivo o per l'altro, durante un lavoro collettivo dei tre, questi iniziavano a litigare. Al termine del diverbio Barba, il personaggio pi\u00f9 corpulento e dall'aspetto pi\u00f9 burbero, prendeva il mingherlino Acciuga e iniziava a strozzarlo, muovendone esageratamente in avanti e indietro il busto per tre volte, mentre questo emetteva un gemito. Dopodich\u00e9 Baccello, l'ingenuo del gruppo, si avvicinava e chiedeva \"Scusi, me lo fa rivedere?\", e a quel punto la scena dello strangolamento si ripeteva tale e quale, sempre tre volte e sempre con lo stesso verso; il conseguente \"Grazie!\" detto da Baccello sanciva la fine dello sketch.\nUn altro spesso ripetuto sketch \u00e8 quello in cui Baccello portava in scena un oggetto strano e dall'apparente inutilit\u00e0, Barba strabuzzava gli occhi esclamando \"o cos'\u00e8, o cos'\u00e8!\" e Baccello rispondeva allegramente \"Non lo so, l'ho comprato alla Upim!\"."}
{"id": "2088741", "revid": "1573940", "url": "https://it.wikipedia.org/wiki?curid=2088741", "title": "Chiesa dei Santi Vincenzo e Anastasio alle Tre Fontane", "text": "La chiesa dei Santi Vincenzo e Anastasio alle Tre Fontane \u00e8 un luogo di culto cattolico di Roma, nel quartiere Ardeatino, all'interno del complesso abbaziale delle Tre Fontane, di cui rappresenta la chiesa principale.\nStoria.\nLa chiesa fu edificata da papa Onorio I, insieme ad un monastero, nel 625, nella \"Massa ad Acquas salvias\" che gi\u00e0 nel 604, insieme all'attiguo fondo della \"Fossa Latronis\", era stata donata da papa Gregorio I alla basilica di San Paolo fuori le mura al fine di garantire il mantenimento dei lumi sulla tomba dell'apostolo, e affidata a monaci greci che vi trasferirono le reliquie di Sant'Anastasio, militare persiano dell'esercito di Cosroe vissuto nel VII secolo, che aveva subito il martirio nel 624.\nPapa Adriano I, restaur\u00f2 \"a fundamenta\" la chiesa, e nel 796, papa Leone III la fece riedificare dalle fondazioni. Nell'805 con un documento ritenuto apocrifo, Leone III e Carlo Magno la dotarono di beni e di terre nel territorio di Grosseto (Ansedonia, Porto Ercole e l'isola del Giglio), confermate successivamente da altri pontefici con altri beni (Orbetello ecc.), a cui si aggiunsero negli anni successivi altre donazioni tra cui le localit\u00e0 di Nemi e Genzano. Innocenzo II, nel 1128, rinnov\u00f2 il monastero e lo affid\u00f2 ai monaci cistercensi di Bernardo di Chiaravalle, assegnando poderi e vigne per il loro mantenimento; san Bernardo invi\u00f2 come primo abate don Pietro Bernardo Pisano che divenne papa nel 1145 con il nome di Eugenio III.\nNuovamente restaurata nel XIII secolo, nel 1221 fu consacrata da papa Onorio III, la cui effigie si vedeva un tempo dipinta sotto il portico insieme ad altre pitture antiche ora scomparse. Solo nel 1370 l'abbazia fu arricchita delle reliquie di san Vincenzo di Saragozza, al quale venne dedicata la chiesa.\nNel corso del XIX secolo, la chiesa pass\u00f2 dai cistercensi ai francescani e poi, nel 1868, ai trappisti.\nIl 25 marzo 1981, con la bolla \"Abbatia Sanctorum Vincentii et Anastasii\" di papa Giovanni Paolo II, la residua giurisdizione spirituale dell'abbazia sui territori toscani di Orbetello, Monte Argentario, Isola del Giglio e Capalbio conservatasi fino ad allora, venne trasferita alla nuova diocesi di Pitigliano-Sovana-Orbetello suffraganea dell'arcidiocesi di Siena.\nDescrizione.\nLa facciata in cotto della chiesa \u00e8 a forma di capanna; presenta un rosone centrale e, attorno ad esso, cinque monofore a tutto sesto; nella parte inferiore vi \u00e8 un portico risalente all'inizio del XIII secolo, con colonne di marmo e capitelli ionici. Il doppio basamento su cui poggiano le colonne sono segno dei lavori di restauro ottocenteschi, che portarono all'abbassamento del livello del pavimento di tutto il complesso.\nL'interno della chiesa \u00e8 a croce latina a tre navate; l'abside \u00e8 affiancato da due cappelle laterali per lato. La mano cistercense - la cui opera sommerse completamente i resti della primitiva costruzione - \u00e8 riconoscibile nello stile solido, severo e spoglio della chiesa e degli altri edifici conventuali, e nel fatto che tutto sia costruito, all'uso lombardo, in laterizio, quasi senza ricorrere a materiali di spoglio, al contrario dell'uso romano del tempo. Cistercensi e lombarde furono probabilmente, magari provenienti dalla quasi contemporanea abbazia di Chiaravalle, le maestranze che edificarono, introducendo nell'uso edilizio romano le volte a sesto acuto fin allora quasi sconosciute in citt\u00e0.\nSui massicci pilastri laterali, collegati da volte a tutto sesto, poggiava in origine una volta a sesto acuto, rimasta oggi soltanto sulle cappelle laterali, mentre quella della chiesa, rovinata nel tempo, \u00e8 stata sostituita da capriate di legno a vista.\nLe uniche decorazioni consistono in grandi figure degli apostoli rappresentate sui pilastri della navata, che l'Armellini riferisce che\nNel braccio sinistro del transetto, a pavimento, si trova l'organo a canne Mascioni \"opus 701\" del 1954. Esso \u00e8 a trasmissione elettrica e dispone di 13 registri su due manuali e pedale, con consolle indipendente."}
{"id": "2088742", "revid": "1305772", "url": "https://it.wikipedia.org/wiki?curid=2088742", "title": "Piano di disimpegno unilaterale israeliano", "text": "Il Piano di disimpegno unilaterale israeliano (inglese \"Israel's unilateral disengagement plan\", ebraico: \u05ea\u05d5\u05db\u05e0\u05d9\u05ea \u05d4\u05d4\u05ea\u05e0\u05ea\u05e7\u05d5\u05ea \"Tokhnit HaHitnatkut\" or \u05ea\u05d5\u05db\u05e0\u05d9\u05ea \u05d4\u05d4\u05d9\u05e0\u05ea\u05e7\u05d5\u05ea \"Tokhnit HaHinatkut\" anche detto \"Hitnatkut\") fu un progetto politico dello Stato israeliano.\nProposta del primo ministro israeliano, Ariel Sharon, adottata dal governo il 6 giugno 2004 e applicato nel mese di agosto 2005, per rimuovere tutti gli abitanti israeliani dalla Striscia di Gaza e da quattro insediamenti in Cisgiordania settentrionale.\nStoria.\nAlcuni cittadini israeliani che hanno rifiutato di accettare i pacchetti di compensazione del governo e lasciare volontariamente le loro case prima del termine ultimo del 15 agosto 2005, sono stati sfrattati dalle forze di sicurezza israeliane nel corso di un periodo di diversi giorni. Lo sgombero di tutti i residenti, la demolizione degli edifici residenziali e l'evacuazione di personale di sicurezza associati dalla Striscia di Gaza sono stati completati dal 12 settembre 2005. Lo sfratto e lo smantellamento dei quattro insediamenti in Cisgiordania settentrionale \u00e8 stato completato dieci giorni pi\u00f9 tardi.\nGli insediamenti.\nLa striscia di Gaza conteneva 21 insediamenti israeliani, mentre l'area cisgiordana evacuata ne aveva 4:\nHermesh e Mevo Dotan erano stati inclusi nel disimpegno, ma ne vennero esclusi a marzo. \nDescrizione del piano.\nSharon ha detto che il suo piano \u00e8 stato progettato per migliorare la sicurezza di Israele e del suo status internazionale, in assenza di negoziati politici per porre fine al conflitto israelo-palestinese. Circa novemila israeliani residenti a Gaza sono stati istruiti a lasciare la zona a partire dalla notte di marted\u00ec 16 agosto 2005.\nNell'ambito del piano di disimpegno adottato il 6 giugno 2004, l'IDF sarebbe rimasto sulla frontiera Gaza-Egitto e potrebbe impegnarsi in ulteriori demolizioni di case per ampliare una \"zona cuscinetto\" (art. 6). Tuttavia, pi\u00f9 tardi Israele ha deciso di lasciare la zona di frontiera, che \u00e8 ora controllata da Egitto e palestinesi, attraverso l'Autorit\u00e0 Nazionale Palestinese (ANP). Israele continuer\u00e0 a Gaza il controllo della costa e lo spazio aereo e si riserva il diritto di intraprendere operazioni militari in caso di necessit\u00e0. (Art 3.1). Egitto controlla la frontiera egiziana di Gaza.\nIsraele continuer\u00e0 a fornire a Gaza l'acqua, la comunicazione, energia elettrica, reti fognarie (art. 8); rimarranno in vigore gli accordi doganali esistenti con Israele - in base ai quali le importazioni da Israele a Gaza non sono tassate, le esportazioni da Gaza verso Israele sono tassate, e la raccolta dei dazi doganali sui prodotti stranieri che entrano a Gaza da parte di Israele - e la moneta israeliana continuer\u00e0 ad essere utilizzata (art. 10).\nPoich\u00e9 l'ANP a Gaza non ritiene di avere un sufficiente controllo della zona, gli osservatori stranieri, come il Comitato internazionale della Croce Rossa, Human Rights Watch e vari esperti legali, hanno sostenuto che il disimpegno non termini la responsabilit\u00e0 giuridica di Israele come una potenza occupante a Gaza."}
{"id": "2088745", "revid": "16758", "url": "https://it.wikipedia.org/wiki?curid=2088745", "title": "Lautoka", "text": "Lautoka \u00e8 la seconda citt\u00e0 per grandezza dello Stato di Figi. Situata nella parte occidentale dell'isola di Viti Levu, 24\u00a0km a nord di Nadi, \u00e8 il secondo porto commerciale dell'arcipelago, dopo Suva.\nPer la produzione di canna da zucchero \u00e8 anche soprannominata \"Sugar City\".\nSu un'area di 16 chilometri quadrati, ha una popolazione di circa 71500 persone (2017)."}
{"id": "2088746", "revid": "767487", "url": "https://it.wikipedia.org/wiki?curid=2088746", "title": "Chiesa di San Nicola a Capo di Bove", "text": "La chiesa di San Nicola a Capo di Bove \u00e8 una chiesa sconsacrata di Roma, nel quartiere Ardeatino, sulla via Appia antica, di fronte al mausoleo di Cecilia Metella. Di essa oggi restano dei ruderi, ossia la struttura esterna con l'abside, ma senza la copertura.\nStoria e descrizione.\nNel 1299 il mausoleo di Cecilia Metella fu dato da Bonifacio VIII alla famiglia dei Caetani, che vi fece costruire il castello circondato da mura e torri merlate, i cui resti sono ancora visibili addossati al mausoleo. Sul lato opposto della via Appia vi sono i resti di un'antica chiesa di architettura ogivale, spoglia per\u00f2 del tutto dei suoi ornamenti e priva di tetto. Il nome \"a capo di bove\" sembra derivare dal nome con cui nel medioevo venivano chiamati i fregi a forma di testa di bue che ornavano parte del mausoleo. In base alle testimonianze di Tommaso da Celano la chiesa fu costruita, all'interno del cortile del castello dei Caetani, all'inizio del XIV secolo, dall'architetto napoletano Masuccio II, gi\u00e0 al servizio degli angioini. L'Armellini riporta la seguente nota, tratta dagli Archivi vaticani, relativi alla costruzione della chiesa: \"Franciscus card. S. Mariae in Cosmedin in loco qui dicitur Caput Bovis construxit castrum cum ecclesia in honorem b. Nicolai in dioecesi Albanensi cui Bonifacius VIII concessit iura parochialia et patronatum sibi et suis successoribus\".\nLa chiesa \u00e8 importante perch\u00e9 si tratta di uno dei rari esempi di gotico sacro in Roma. La struttura si presenta ad un'unica aula rettangolare, con una facciata liscia e senza decorazioni, sormontata, sul lato sinistro, da un campanile a vela. I fianchi della chiesa sono scanditi da finestre monofore archiacute. L'interno si presenta completamente spoglio, con un'abside sporgente e, come detto, senza copertura."}
{"id": "2088747", "revid": "1543377", "url": "https://it.wikipedia.org/wiki?curid=2088747", "title": "Reinhard Tritscher", "text": "Biografia.\nSciatore completo, Reinhard Tritscher ottenne il suo primo risultato di rilievo in Coppa del Mondo il 31 marzo 1968 piazzandosi secondo, in slalom gigante, a Rossland in Canada dietro al connazionale Herbert Huber. Nel gennaio dell'anno seguente a Wengen in Svizzera conquist\u00f2 la prima vittoria, di quattro complessive, in slalom speciale.\nPartecip\u00f2 agli XI Giochi olimpici invernali di , in Giappone, giungendo ottavo in gigante. Sal\u00ec per l'ultima volta sul podio il 13 gennaio 1973 classificandosi terzo, in discesa libera, a Grindelwald in Svizzera, alle spalle degli elvetici Bernhard Russi e Roland Collombin. Si conged\u00f2 dall'attivit\u00e0 agonistica il 19 gennaio 1975 a Kitzb\u00fchel con un ottavo posto in combinata.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale"}
{"id": "2088751", "revid": "94647", "url": "https://it.wikipedia.org/wiki?curid=2088751", "title": "Chiesa di San Policarpo", "text": "La chiesa di San Policarpo \u00e8 una chiesa di Roma, nel quartiere Appio Claudio, in Piazza Aruleno Celio Sabino, intitolata a san Policarpo, vescovo di Smirne.\nStoria.\nLa sede parrocchiale venne eretta il 3 settembre 1960 con il decreto del Cardinale Vicario Clemente Micara \"Paterna sollecitudine\" e la chiesa fu costruita tra il 1964 ed il 1967, su progetto di Giuseppe Nicolosi.\nVenne inaugurata il 15 luglio 1967 dal cardinale vicario Luigi Traglia; significativo fu il contributo di don Sisto Gualtieri (1924-1998), suo primo parroco per quasi un trentennio. All'epoca dell'edificazione della chiesa la zona, situata al margine della citt\u00e0, presentava un tessuto sociale problematico in particolar modo nelle aree occupate da baraccati. \nGiovanni Paolo II vi si rec\u00f2 in visita pastorale nel 1982 e nel 1990; dal 14 febbraio 2015 insiste su di essa l'omonimo titolo cardinalizio.\nDescrizione.\nSituazione urbanistica.\nAi tempi della costruzione di San Policarpo, il quartiere aveva un carattere prettamente periferico e risultava per certi versi ancora in fase di sviluppo. La chiesa \u00e8 una delle costruzioni pi\u00f9 appariscenti dei dintorni e, situata al limite della zona edificata, da Sud-Ovest \u00e8 riconoscibile da lontano. Dialoga infatti con l'adiacente area archeologica chiamata oggi Parco degli Acquedotti: l'uso dei mattoni per l'esterno della chiesa \u00e8 ispirato all\"'opus vittatum\" e presenta un pi\u00f9 che plausibile riferimento alle architetture dei vicini acquedotti.\nPoco lontana, la cupola di San Giovanni Bosco caratterizza la situazione urbanistica in maniera non indifferente: costruita qualche anno pi\u00f9 tardi, San Policarpo si contrappone alla chiesa di Don Bosco per i materiali utilizzati e per l'uso di strutture geometriche triangolari ed esagonali.\nEsterno.\nDall'esterno si presenta con le sue pareti autoportanti a cortina di mattoni.\nLa massa dell\u2019edificio \u00e8 prolungata longitudinalmente dalla parte opposta all'entrata, che a sua volta \u00e8 costituita da un piccolo pronao. \u00c8 sormontata da una sorta di tiburio a pianta stellata, posizionato sulla chiesa al posto di una cupola: questo volume caratterizzato da sporgenze e rientranze rende riconoscibile l'edificio come costruzione sacra, pur non essendo classificabile n\u00e9 come tiburio n\u00e9 come cupola; il tetto di questa struttura \u00e8 costituito da sei rombi disposti a stella, che convergono, nel punto pi\u00f9 alto della chiesa, in una lanterna a forma di guglia.\nInterno.\nSan Policarpo \u00e8 a pianta essenzialmente esagonale e presenta all'interno un'imponente struttura portante: vicinissimi alle pareti, sei pilastri in cemento armato a sezione esagonale hanno il compito di sorreggere la struttura superiore dell\u2019edificio. Sono collegati, nella parte superiore, da altrettante travi di sostegno che si intersecano tra di loro formando una monumentale stella di David: \u00e8 su quella che si basano direttamente le strutture pi\u00f9 alte dell'edificio; il tetto principale, che si appoggia sui sei pilastri interni, \u00e8 formato da sei superfici romboidali che convergono nel punto pi\u00f9 alto della chiesa, coronato dalla piccola lanterna. Questo impianto \u00e8 presumibilmente ispirato a quello torinese della chiesa di San Lorenzo, ma ottenuto riducendo i lati da otto a sei come accadeva nel caso della cupola di sant'Ivo alla Sapienza.\nLo spazio interno \u00e8 caratterizzato, come l'esterno, dalle pareti in mattoni, che stavolta sono in genere accuratamente incastrati a incrocio; la loro disposizione costituisce il principale elemento decorativo dell'estesa superficie murale, che per il resto \u00e8 parsimoniosamente decorata. \nUno dei lati dell'esagono della pianta, quello opposto all'entrata, \u00e8 proiettato verso l'esterno per formare una nicchia, usata come coro e conclusa da una vetrata policroma verticale; al di sotto di questa si distingue un crocefisso medievale di scuola umbra. Per la pianta della chiesa, il coro comporta indubbiamente la rottura di diversi assi di simmetria, ma per il resto, il tutto resta essenzialmente un edificio a pianta centrale, le cui diverse fonti di luce sono peraltro distribuite in maniera abbastanza uniforme tra i livelli superiori e inferiori dell'edificio. La chiesa \u00e8 illuminata, tra l'altro, da alcune vetrate policrome con raffigurazione di episodi evangelici. \nOriginale \u00e8 la \"Via Crucis\" realizzata utilizzando chiodi diversi per lunghezza e tipologia, e lavorati per ottenere paesaggi e personaggi, rafforzando il riferimento biblico alla passione di Ges\u00f9.\nPer Roma, si tratta di uno dei pochi noti esempi di architettura sacra degli anni sessanta: pur essendo una costruzione moderna, essa realizza una riuscita sintesi di elementi stilistici, citando e trasformando varie forme tradizionali di architettura religiosa (basilica, cupola, vetrate slanciate verso l'alto)."}
{"id": "2088752", "revid": "1123126", "url": "https://it.wikipedia.org/wiki?curid=2088752", "title": "Chiesa di Santa Maria delle Grazie al Trionfale", "text": "La chiesa di Santa Maria delle Grazie al Trionfale \u00e8 un luogo di culto cattolico di Roma, situato nel quartiere Trionfale, in piazza Santa Maria delle Grazie.\nStoria.\nLa chiesa fu costruita dall'architetto Tullio Rossi e dall'ingegnere Franco Formari agli inizi degli anni quaranta; essa \u00e8 sede parrocchiale, eretta il 13 agosto 1941 con il decreto del Cardinale Vicario Francesco Marchetti Selvaggiani \"Beatissimae Virginis gratiarum\", ed ha ereditato il titolo di Santa Maria delle Grazie a Porta Angelica, demolita nel 1939 per la ristrutturazione di Via di Porta Angelica.\nDescrizione.\nLa facciata della chiesa, in stile neorinascimentale, presenta un portone centrale sormontato dallo stemma di Pio XII, e due laterali. L'interno \u00e8 a tre navate; sopra i pilastri portanti si trovano quattordici affreschi di Giuseppe Ciotti raffiguranti i misteri del rosario; nella controfacciata una tela di Umberto Colonna raffigurante l\"apparizione della vergine a Pio V\" (in occasione della vittoria cristiana a Lepanto); al centro del soffitto uno stemma dorato di Pio XII. Molti degli arredi interni provengono dalla demolita chiesa omonima a Porta Angelica: tra essi l'altare maggiore, l'altare dedicato al Sacro Cuore, l'opera attribuita a Carlo Maratta \"Madonna che mostra il Bambino a San Francesco\"; e soprattutto l'icona bizantina del XII secolo della \"Madonna delle grazie\".\nLa chiesa fu ristrutturata negli anni ottanta con interventi che hanno riguardato la pavimentazione, il tetto ed altre strutture. In questa occasione fu edificata la cappella della Madonna delle grazie e restaurata l'icona bizantina, che fu solennemente incoronata da Giovanni Paolo II, in visita alla parrocchia, il 16 dicembre 1984."}
{"id": "2088754", "revid": "2130303", "url": "https://it.wikipedia.org/wiki?curid=2088754", "title": "Chiesa di Santa Maria Immacolata a Villa Borghese", "text": "La chiesa di Santa Maria Immacolata a Villa Borghese \u00e8 un luogo di culto cattolico di Roma, nel quartiere Pinciano, in Piazza di Siena.\nStoria e descrizione.\nLa chiesa \u00e8 inserita all'interno della cosiddetta \"Casina di Raffaello\". Essa fu costruita alla fine del XVIII secolo per volere del principe Marcantonio Borghese, che fece ristrutturare un casale per braccianti e coltivatori della sua propriet\u00e0 in chiesa dedicata alla Madonna; i lavori furono affidati all'architetto Mario Asprucci.\nGli affreschi della chiesa furono realizzati tra il 1791 ed il 1793 da Felice Giani.\nLavori di restauro e completamento furono realizzati nel 1829 ed in quest'occasione la chiesa fu decorata da affreschi di Pietro Carrarini. Caratteristico della chiesa \u00e8 il portico con quattro colonne doriche.\nLa chiesa \u00e8 un luogo sussidiario di culto della parrocchia di Santa Teresa d'Avila."}
{"id": "2088758", "revid": "46291", "url": "https://it.wikipedia.org/wiki?curid=2088758", "title": "Helicostylis tomentosa", "text": "Helicostylis tomentosa \u00e8 una specie di pianta della famiglia Moraceae. Si trova in Brasile, Colombia, Guiana Francese, Guyana, Per\u00f9 e Suriname."}
{"id": "2088761", "revid": "15756", "url": "https://it.wikipedia.org/wiki?curid=2088761", "title": "Chiesa di San Lorenzo in Palatio ad Sancta Sanctorum", "text": "La chiesa di San Lorenzo in Palatio \u00e8 una chiesa di Roma, nel quartiere San Giovanni, in piazza San Giovanni in Laterano.\nStoria e descrizione.\nLa chiesa si trova all'interno del complesso edilizio che conserva la Scala Santa presso la Basilica di San Giovanni in Laterano. In origine questo palazzo era il palazzo patriarcale, sede del vescovo di Roma, e la chiesa era la cappella privata del pontefice: oggi essa \u00e8 ci\u00f2 che resta dell'antico palazzo patriarcale. La pi\u00f9 antica menzione della chiesa si trova nella biografia di papa Stefano III (768-772); essa fu restaurata da Onorio III (1216-1227) e ricostruita da Niccol\u00f2 III (nel 1278); nel XVI secolo papa Sisto V fece traslocare qui la Scala Santa, che ora serve da accesso alla chiesa.\nLa chiesa \u00e8 conosciuta anche come \"Sancta Sanctorum\" (lett. \u00able cose sante tra le sante\u00bb), nome che rievoca quella parte del tempio di Gerusalemme ove era custodita l'Arca dell'Alleanza, e questo titolo le deriva dal fatto che in essa erano custodite le pi\u00f9 preziose reliquie cristiane, tra cui il prepuzio di Ges\u00f9 bambino, i suoi sandali, il divano su cui assistette all'ultima cena, il bastone con cui fu percosso il suo capo coronato di spine, le teste dei santi Pietro e Paolo e molte altre. Molte di queste reliquie sono oggi scomparse o conservate altrove. Nella cassa di legno di papa Leone III, posta nel vano sotto l'altare che conserva \"l'Acheropita Lateranense\", si conserva un braccio di san Cesario di Terracina.\nInternamente la chiesa \u00e8 stata decorata dai Cosmati, secondo un'iscrizione interna: \"Magister Cosmatus fecit hoc opus\".\nGli affreschi che si trovano sulla parte alta della cappella e sulla volta sono del XIII secolo. Nelle vele sono rappresentati i quattro evangelisti, sulla parete sopra l'altare ai fianchi della finestra a sinistra \u00e8 raffigurato Niccol\u00f2 III inginocchiato che offre il modellino della cappella con a lato i santi Pietro e Paolo, a destra il Cristo in trono con due angeli. A destra dell'ingresso sono raffigurate il martirio di san Pietro e san Paolo, di fronte all'altare, la \"Lapidazione di Santo Stefano\" e il \"Martirio di San Lorenzo\", la \"Decapitazione di Sant'Agnese\" e il \"San Nicola soccorre una famiglia povera\".\nAlla base degli affreschi \u00e8 presente una loggia denominata dei santi realizzata sotto il pontificato di Sisto V, probabilmente tra il giugno e luglio 1590 sotto la direzione dei pittori Cesare Nebbia e Giovanni Guerra a cui hanno preso parte molti artisti attivi a Roma in quel periodo.\nL'altare conserva un'antichissima immagine di Ges\u00f9 Redentore detta acheropita, cio\u00e8 non dipinta da mano umana: la tradizione infatti narra che l'icona fu dipinta dall'evangelista Luca aiutato da un angelo. Questa immagine era molto venerata fin dal pontificato di Stefano II, il quale ordin\u00f2 una processione per la citt\u00e0 con la sacra immagine per implorare l'aiuto divino contro i Longobardi condotti da Astolfo. Nel XIII secolo la tavola fu adornata da una lamina d'argento per opera di papa Innocenzo III. Non si conosce esattamente l'origine di questa immagine: l'Armellini propone un'origine bizantina in epoca della lotta iconoclasta (VIII secolo).\nSopra l'altare vi \u00e8 l'iscrizione: \"Non est in toto sanctior orbe locus\" (\"Non c\u2019\u00e8 in tutto il mondo luogo pi\u00f9 santo di questo\")."}
{"id": "2088763", "revid": "1226", "url": "https://it.wikipedia.org/wiki?curid=2088763", "title": "Tanto paga Pantalone", "text": "Tanto paga Pantalone. Storia del caso EFIM \u00e8 un libro scritto da Paolo Tordi, coordinatore nazionale dei dirigenti del Gruppo Efim e da Simone Bemporad, giornalista dell'AGI, con prefazione di Guido Calvi. \u00c8 stato pubblicato nel 1995 e presentato da membri del governo italiano, del Parlamento, del giornalismo e del sindacato.\nIl libro, recensito da settimanali e quotidiani, \u00e8 uno spaccato impietoso del sistema delle Partecipazioni Statali ed \u00e8 stato utilizzato in molti processi legati alla tangentopoli italiana. I due autori sono stati processati per diffamazione aggravata e assolti."}
{"id": "2088765", "revid": "1974457", "url": "https://it.wikipedia.org/wiki?curid=2088765", "title": "Proclama", "text": "Un proclama (anticamente femminile: \"la proclama\") \u00e8 un annuncio solenne e pubblico emanato dall'autorit\u00e0 pubblica al popolo. Per estensione si definisce come tale anche un decreto od un ordine cui si attribuisce un significato negativo di imposizione dall'alto.\nEtimologia.\nIl termine deriva dall'omologo latino \"proclama\", a sua volta composto dei termini \"pro\"-\"clamare\", \"gridare avanti\", nel senso di \"annunciare\" pubblicamente. Tutt'oggi il termine \u00e8 utilizzato per indicare la designazione ufficiale delle autorit\u00e0 supreme (si vedano espressioni come: \"proclamare il nuovo presidente\", \"proclamare i risultati elettorali\", etc.): il momento dell'annuncio e la cerimonia o il cerimoniale eventualmente connessi prendono il nome di \"proclamazione\".\nCaratteristiche.\nIl concetto di proclama si rif\u00e0, come sottende l'etimologia del termine, alla pratica, specialmente antica, di annunciare i provvedimenti di particolare importanza e gravit\u00e0 gridandoli ad alta voce nelle piazze e nei luoghi di raduno attraverso banditori, affinch\u00e9 si diffondessero rapidamente tra la popolazione. In Russia ed Europa orientale il proclama prende il nome di Ukaz.\nUtilizzo nel linguaggio giuridico.\nIn diritto internazionale il Proclama \u00e8 il documento con il quale il competente organo di uno Stato - segnatamente il Capo di esso, in quanto organo supremo delle relazioni internazionali - rende di pubblica ragione gli scopi di una decisione di portata internazionale assunta dal suo Governo. Come tale, il proclama tende ad acquistare rilevanza diplomatica, e quasi a riassumere in s\u00e9 un momento culminante della storia delle relazioni internazionali tra Stati. "}
{"id": "2088766", "revid": "62244", "url": "https://it.wikipedia.org/wiki?curid=2088766", "title": "David Gill", "text": ""}
{"id": "2088768", "revid": "121257332", "url": "https://it.wikipedia.org/wiki?curid=2088768", "title": "Grande Israele", "text": "Il termine Grande Israele \u00e8 una espressione con diversi significati.\n Altre definizioni includono l'intero territorio dell'ex Mandato britannico della Palestina, nelle frontiere del 1923 o 1948. Altri usano il termine per riferirsi ad una delle definizioni bibliche della Terra d'Israele che si trovano nella Bibbia, in Genesi 15:18-21, Numeri 34:1-15 o Ezechiele 47:13-20.\nDibattito attuale.\n Il 14 settembre 2008 il Primo Ministro israeliano Ehud Olmert ha sottolineato che\nLa Terra Promessa.\nL'ipotetica mappa della Grande Israele deriva dalle definizioni nel libro della \"Genesi\" 15:18-21.\n\"Grande Israele\" \u00e8 occasionalmente riferito alla Terra Promessa (definita nel libro della \"Genesi\" 15:18-21) o alla Terra di Israele ed \u00e8 anche chiamato \"Completa Terra d'Israele\" o \"Tutta la terra d'Israele\" (in ebraico: \"\u05d0\u05e8\u05e5 \u05d9\u05e9\u05e8\u05d0\u05dc \u05d4\u05e9\u05dc\u05de\u05d4\", \"Eretz Yisrael Hashlemah\"). Si tratta di una pi\u00f9 accurata traduzione di \"Grande Israele\" in inglese che per\u00f2 non ha alcuna reale contropartita in ebraico.\nLa \"Bibbia\" contiene tre definizioni geografiche della Terra d'Israele. La prima, che si trova nella \"Genesi\" 15:18-21, \u00e8 vaga: descrive un ampio territorio \"dal Nilo all'Eufrate\", costituito da tutto l'attuale Israele, i Territori palestinesi, il Libano, gran parte della Siria, la Giordania e parte dell'Egitto.\nLe altre due definizioni si trovano in \"Numeri\" 34:1-15 e in \"Ezechiele\" 47:13-20 e descrivono un territorio pi\u00f9 piccolo."}
{"id": "2088778", "revid": "155136", "url": "https://it.wikipedia.org/wiki?curid=2088778", "title": "Proclamazione", "text": ""}
{"id": "2088783", "revid": "188116", "url": "https://it.wikipedia.org/wiki?curid=2088783", "title": "Censimenti in Turchia", "text": "In Turchia i censimenti sono fatti dal Devlet \u0130statistik Enstit\u00fcs\u00fc. Il primo censimento della Repubblica di Turchia avvenne nel 1927 sotto gli auspici di Mustafa Kemal. Il censimento raccolse informazioni riguardanti l'economia, la popolazione e la societ\u00e0. \nAltri censimenti.\nDopo il 1935, censimenti ebbero luogo ogni 5 anni su base quinquennale fino al 1990. Ora il censimento avviene ogni 10 anni. L'ultimo censimento \u00e8 stato nel 2000. Da notare che il censimento in Turchia avviene in un solo giorno (mentre negli altri paesi richiede 1-2 settimane), quindi la quantit\u00e0 di mezzi usata \u00e8 imponente. Il quindicesimo censimento si terr\u00e0 nel 2010. \nSotto l'Impero Ottomano, col sultano Sultano Mahmud II, fu fatto un censimento (1831-38) nell'ambito delle riforme (tanzimat), ma in quella occasione le donne furono escluse dal conteggio."}
{"id": "2088785", "revid": "287204", "url": "https://it.wikipedia.org/wiki?curid=2088785", "title": "It's Gonna Work Out Fine", "text": "A Fool in Love \u00e8 un brano rock, pubblicato come singolo da Ike &amp; Tina Turner nel 1961 per l'etichetta Sue Records.\nIl brano.\nIl singolo, a cui collabor\u00f2 anche il celebre duo vocale, Mickey &amp; Sylvia, divenne uno dei pi\u00f9 brani di maggior successo di Ike &amp; Tina Turner, il primo dopo il loro singolo di debutto \"A Fool in Love\".\nScritto dalla compositrice Rose Marie McCoy, il singolo raggiunse la seconda posizione della classifica statunitense R&amp;B e divenne il loro primo singolo nella top 20 della Billboard Hot 100, dove raggiunse la posizione numero 14. Cos\u00ec come \"A Fool in Love\", il singolo vendette oltre un milione di copie e fu certificato disco d'oro. Nello stesso anno ricevette anche una nomination ai Grammy Award nella categoria \"Migliore performance rock di un duo o gruppo\".\nNel 1993, la canzone \u00e8 stata registrata nuovamente da Tina Turner, questa volta insieme all'attore Laurence Fishburne per la colonna sonora del film \"Tina - What's Love Got to Do with It\", pellicola biografica sulla vita della Turner."}
{"id": "2088788", "revid": "599013", "url": "https://it.wikipedia.org/wiki?curid=2088788", "title": "Alfred Matt", "text": "Biografia.\nSciatore polivalente, ma particolarmente dotato per lo slalom speciale, Alfred Matt ottenne il suo primo risultato di rilievo in Coppa del Mondo il 14 gennaio 1968 sul tracciato di Wengen, giungendo 3\u00ba in slalom speciale dietro allo svizzero Dumeng Giovanoli e al norvegese H\u00e5kon Mj\u00f8en. Venne convocato per i X Giochi olimpici invernali di , sua prima presenza olimpica, dove si aggiudic\u00f2 la medaglia di bronzo nello slalom speciale, valida anche ai fini dei Mondiali 1968.\nNella stagione 1968-1969 vinse la Coppa del Mondo di slalom speciale a pari merito con i francesi Jean-No\u00ebl Augert, Alain Penz e Patrick Russel e conquist\u00f2 anche in quella specialit\u00e0 le sue due vittorie nel circuito, il 3 gennaio a Berchtesgaden e il 16 marzo a Mont-Sainte-Anne (ultimo podio di Matt in Coppa del Mondo). Agli XI Giochi olimpici invernali di , seconda e ultima presenza olimpica dello sciatore tirolese, si classific\u00f2 14\u00ba nello slalom speciale. Ottenne l'ultimo piazzamento in carriera nello slalom speciale di Coppa del Mondo disputato il 23 febbraio 1973 a Heavenly Valley (8\u00ba); .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2088789", "revid": "287204", "url": "https://it.wikipedia.org/wiki?curid=2088789", "title": "Editto perpetuo", "text": "Leditto perpetuo era, nell'antica Roma, l'editto pretorio che definiva le norme che avrebbero regolato l'amministrazione della giustizia da parte del pretore durante la sua carica solitamente di un anno.\nEmanazione dell'editto perpetuo.\nOgni volta che veniva eletto un nuovo pretore, questi emanava il proprio editto perpetuo in cui elencava quali azioni l'attore poteva chiedere, o, in seguito all'istituzione del processo formulare, quali formule tutelava da parte dell'attore e quali situazioni invece tutelava da parte del convenuto con una \"exceptio\"; gli editti venivano emanati pubblicamente per farli conoscere al popolo.\n\"Editto perpetuo\" e editto tralatizio.\nDa parte del pretore esisteva anche la consuetudine di riprodurre parte dell'editto del suo predecessore; cos\u00ec in ogni nuovo editto perpetuo c'era sempre qualcosa dei precedenti. Nel tempo si form\u00f2 un nucleo che venne chiamato editto tralatizio, che venne poi raccolto da Salvio Giuliano su ordine dell'imperatore Adriano. Alla fine venne emanato nel 133 dall'imperatore Adriano, consolidando definitivamente la forma dell'editto tralatizio, avvalendosi dell'opera del giurista Salvio Giuliano, membro del suo \"Consilium principis\" e facendo diventare cos\u00ec l'editto perpetuo e quello tralatizio una cosa unica. Allo stesso tempo elimin\u00f2 la possibilit\u00e0 da parte dei successivi pretori di creare nuovo diritto attraverso i propri editti. L'editto tralatizio cristallizzava in pratica la forma dell'editto, che nei tempi pi\u00f9 antichi i pretori emanavano per definire solennemente la propria politica giudiziaria e che progressivamente si era venuto a stabilizzare in via consuetudinaria."}
{"id": "2088797", "revid": "2134171", "url": "https://it.wikipedia.org/wiki?curid=2088797", "title": "Gottfried Achenwall", "text": "Suo il merito di aver coniato la parola \"statistica\" ovvero scienza degli Stati, e di essersi occupato delle sue fondamenta specialmente con il trattato \"La costituzione degli stati europei nelle sue linee fondamentali\" del 1752 che ebbe ben sette edizioni."}
{"id": "2088798", "revid": "729019", "url": "https://it.wikipedia.org/wiki?curid=2088798", "title": "Atrofia muscolare progressiva", "text": "L'atrofia muscolare progressiva, detta anche atrofia muscolare di Duchenne-Aran o malattia di Duchenne-Aran, nota anche con l'acronimo AMP o in inglese PMA (Progressive muscular atrophy), \u00e8 una malattia neurologica configurabile attualmente quale rara forma di malattia del motoneurone (Motor neurone disease, MND), considerata talvolta relativa o collegata alla sclerosi laterale amiotrofica. La PMA colpisce solo il 2\u00b0 motoneurone, lasciando intatto il 1\u00b0.\nPur essendo stata considerata, probabilmente in modo erroneo, soltanto una variante clinica o una sintomatologia della SLA (la pi\u00f9 comune forma di malattia del motoneurone), se ne differenzia, oltre che per alcuni aspetti sintomatologici, per una sopravvivenza superiore ai dieci anni, considerata invece il limite massimo della SLA (anche se ci sono casi rari di sopravvivenze fino a 20 anni).\nCon adeguato supporto medico e infermieristico, il malato di PMA pu\u00f2 vivere invece anche pi\u00f9 di 30-40 anni dalla diagnosi.\nIl fisico Stephen Hawking aveva superato i 50 anni di sopravvivenza alla diagnosi, fatta nel 1963. Molti medici che lo hanno curato e analizzato il suo caso, sostengono comunque che Hawking abbia avuto una forma di SLA ad esordio giovanile, meno virulenta, e non l'AMP.\nCaratteristiche.\nLa PMA \u00e8 simile ad altre malattie del motoneurone, per eziologia (in gran parte sconosciuta), sintomatologia e trattamento.\nProvoca, come detto dal nome, una lenta atrofia muscolare, che colpisce la muscolatura volontaria (tranne gli occhi) e la muscolatura respiratoria, a causa del danno ai mitocondri dei motoneuroni del tronco encefalico (che muoiono), e della seguente mancanza di impulsi motori e nutrimento del tessuto muscolare.\nDifferenze con la SLA.\nIn contrasto con la SLA, l'AMP si distingue per l'assenza di:\nCasi clinici celebri.\nLa AMP \u00e8 nota al grande pubblico per essere stata la malattia del celebre fisico britannico Stephen Hawking. Si va ormai allontanando l'idea che Hawking, il pi\u00f9 famoso personaggio affetto da malattia del motoneurone, fosse stato, come creduto per lungo tempo, affetto da SLA, in quanto la malattia, diagnosticata nel 1963, avrebbe una durata abnormemente lunga, assolutamente inusuale per le sue caratteristiche. Va invece appunto prendendo corpo l'ipotesi che la sua malattia effettiva fosse la meno fatale atrofia muscolare progressiva. Tale affermazione \u00e8 per\u00f2 stata contestata da molti medici e dallo stesso Hawking."}
{"id": "2088799", "revid": "14691", "url": "https://it.wikipedia.org/wiki?curid=2088799", "title": "Achenwall", "text": ""}
{"id": "2088800", "revid": "486946", "url": "https://it.wikipedia.org/wiki?curid=2088800", "title": "La Nascita del Comune di Asti", "text": ""}
{"id": "2088801", "revid": "1123126", "url": "https://it.wikipedia.org/wiki?curid=2088801", "title": "Regnans in Excelsis", "text": "Regnans in excelsis \u00e8 l'incipit della bolla pontificia, pubblicata il 25 febbraio 1570, con la quale papa Pio V dichiar\u00f2 la regina d'Inghilterra Elisabetta I eretica e di conseguenza scomunicata e deposta dal suo trono.\nRiferendosi a Elisabetta come \"serva di persone ignobili, che si pretende regina d\u2019Inghilterra\", il pontefice intese privarla di ogni potere e diritto, svincolando i suoi sudditi da ogni obbligo o giuramento di fedelt\u00e0 e obbedienza. \nSituazione precedente.\nAlla morte di Edoardo VI nel 1553, l'ascesa al trono inglese di Maria I, figlia cattolica di Enrico VIII, aveva segnato una svolta nei rapporti tra il regno d'Inghilterra e il papato. Obiettivo principale di Maria era la riappacificazione con Roma e la restaurazione della religione cattolica, ponendo cos\u00ec fine allo scisma anglicano iniziato dal padre. A tal fine il papa Giulio III, nel 1554, aveva inviato il cardinale Reginald Pole, nominato arcivescovo di Canterbury, il quale cerc\u00f2 di ricostruire la gerarchia romana con l'aiuto dell'arcivescovo Stephen Gardiner, nominato dalla regina Lord cancelliere. Il 25 luglio dello stesso anno la regina spos\u00f2 Filippo II d'Asburgo, figlio del cattolicissimo Carlo V e futuro re di Spagna. Scopo di questo matrimonio era assicurare la nascita di un erede che avrebbe scongiurato la successione sul trono inglese di Elisabetta, sorellastra protestante di Maria. La regina, per\u00f2, non riuscir\u00e0 ad avere discendenza e vedr\u00e0 sfumare ulteriormente il suo progetto di restaurazione cattolica quando, alla morte di Giulio III nel 1555, sal\u00ec al soglio pontificio Paolo IV, antispagnolo e filofrancese, il quale richiam\u00f2 a Roma il cardinale Reginald Pole con l'accusa di eresia. Il mantenimento dell'alleanza matrimoniale con la Spagna segn\u00f2 dunque una prima rottura con Roma e Maria si vide costretta a indurire il proprio regime reintroducendo, nel 1555, le leggi medievali contro l'eresia. Seguirono cos\u00ec quelle che furono chiamate le \"Persecuzioni di Maria\", nel corso delle quali 283 protestanti furono bruciati al rogo, guadagnando alla regina il soprannome di \"sanguinaria\". Quando Maria mor\u00ec senza figli nel 1558, la sua sorellastra Elisabetta eredit\u00f2 il trono. L'anno successivo il parlamento inglese promulg\u00f2 il Secondo Atto di Supremazia, con il quale fu proclamata l'indipendenza della Chiesa d'Inghilterra e della Chiesa d'Irlanda dall'autorit\u00e0 papale. \nConseguenze.\nLa pubblicazione di una bolla pontificia di scomunica fu da subito caldeggiata da Filippo II di Spagna, dal duca di Norfolk Thomas Howard e dalla regina di Scozia, la cattolica Maria Stuart, al fine di rovesciare il potere di Elisabetta deponendola dal trono. Il fatto che ben undici anni passarono prima dell'effettiva promulgazione della bolla fu causato dai numerosi ma vani tentativi di principi e monarchi europei di sposare Elisabetta e dal permesso accordato dalla regina al culto cattolico in privato. \nLo scoppio nel 1569 della cosiddetta \"rivolta dei papisti\" costitu\u00ec l'occasione per la pubblicazione del documento papale. Pio V intese cos\u00ec appoggiare le forze cattoliche fedeli al papa del nord dell'Inghilterra che, guidate dal Duca di Norfolk, dal Conte di Westmorland e dal Conte di Northumberland, avevano come scopo la deposizione della regina regnante e l'incoronazione della cugina cattolica di Elisabetta: Maria Stuart. Nello stesso anno anche i cattolici irlandesi si ribellarono al governo di Elisabetta I, guidati da James Fitzmaurice Fitzgerald nella prima Rivolta dei Desmond. \nLa bolla provoc\u00f2 l'immediata reazione di Elisabetta che, abbandonando la sua politica di tolleranza religiosa, inizi\u00f2 a perseguitare i suoi nemici cattolici e soprattutto i Gesuiti, accusati di agire nell'interesse della Spagna e del papato. La pubblicazione in Inghilterra della scomunica di Pio V alla regina diede cos\u00ec origine a rivolte cattoliche in tutto il regno, tra le quali il \"Ridolfi plot\", un tentativo di assassinio di Elisabetta attuato dal banchiere italiano Roberto di Ridolfi con l'appoggio del Duca di Norfolk, che intendeva porre sul trono Maria Stuart e diventare de facto re d'Inghilterra sposandola. \nIl parlamento inglese approv\u00f2 un decreto, noto come \"Bulls, etc., from Rome Act 1570\", con il quale si dichiaravano colpevoli di alto tradimento coloro i quali avessero pubblicato o diffuso in Inghilterra qualsiasi documento proveniente dalla Santa Sede. \nSospensione della bolla negli anni 1580-1584.\nIn seguito al rifiuto di Elisabetta alla richiesta dei Gesuiti di allentare le persecuzioni contro i cattolici nel Regno d'Inghilterra, papa Gregorio XIII decise nel 1580 la sospensione della bolla del predecessore, chiarendo che i cattolici inglesi erano tenuti all'obbedienza alla regina in tutte le questioni di materia civile, almeno fino a quando non si fosse presentata l'occasione per deporre Elisabetta. Pochi anni dopo, allo scoppio della Guerra anglo-spagnola (1585-1604) il parlamento inglese eman\u00f2 un atto \"against Jesuits, seminary priests and other such like disobedient persons\".\nReintroduzione nel 1588.\nNel 1588 papa Sisto V, a favore di Filippo II di Spagna nella Guerra anglo-spagnola, riport\u00f2 in vigore la solenne bolla di scomunica contro la regina Elisabetta I per il regicidio di Maria Stuart nel 1587 e per i precedenti delitti contro la religione cattolica. Durante la minaccia dell'invasione spagnola in Inghilterra, la reintroduzione della bolla di Pio V fece emergere che la maggior parte dei cattolici inglesi si erano mantenuti fedeli a Roma e quelli che tra questi rappresentavano una minaccia al governo, come il cardinale William Allen e il gesuita Robert Parsons, furono esiliati da Elisabetta. \nSe la bolla ebbe un modesto impatto in Inghilterra, essa fu all'origine di rivolte e sollevazioni in Irlanda, dove la maggior parte della popolazione era cattolica. Gerald FitzGerald, conte di Desmond, us\u00f2 la bolla a giustificazione della seconda Rivolta dei Desmond."}
{"id": "2088803", "revid": "1305772", "url": "https://it.wikipedia.org/wiki?curid=2088803", "title": "Rosebery", "text": ""}
{"id": "2088805", "revid": "287204", "url": "https://it.wikipedia.org/wiki?curid=2088805", "title": "Mattia Nalesso", "text": "Carriera.\n\u00c8 stato detentore dei record italiani di 50\u00a0m farfalla in vasca corta e lunga, rispettivamente con 23\"74 e 23\"68, dei 100\u00a0m farfalla in vasca lunga con 52\"49 e dei 50\u00a0m stile libero in vasca corta con 21\"10.\nNella farfalla ha conquistato 13 titoli italiani estivi (7 sui 50\u00a0m e 6 sui 100\u00a0m), sette primaverili (3 sui 50\u00a0m e 4 sui 100\u00a0m) e sei invernali (tre per specialit\u00e0), nello stile libero un titolo invernale dei 50\u00a0m.\nIn campo internazionale si \u00e8 piazzato settimo nei 100\u00a0m farfalla ai Campionati europei juniores del 1999 dove ha conquistato anche un bronzo con la 4x100\u00a0m mista, l'ottavo posto agli Europei in vasca corta 2003 di Dublino e agli Europei del 2006 di Budapest sempre nei 100 e il nono agli Europei del 2004 di Madrid nei 50.\nDopo aver partecipato ai Giochi olimpici di Atene nel 2004, classificandosi 23\u00ba nei 100, a Pechino nel 2008 \u00e8 stato costretto al ritiro poco prima di scendere in acqua per le batterie da un singolare episodio: cercando la massima aderenza possibile del costume ha indossato una taglia pi\u00f9 piccola del solito, causando la rottura dello stesso in camera di chiamata, troppo tardi per riuscire a sostituirlo.\nNella stessa edizione ha preso parte anche alla staffetta 4x100\u00a0m mista insieme a Mirco Di Tora, Loris Facci e Filippo Magnini, squalificata in finale dopo essere comunque giunta ottava.\nPalmar\u00e8s.\nCampionati italiani.\n30 titoli individuali e 17 in staffette, cos\u00ec ripartiti:"}
{"id": "2088812", "revid": "63727", "url": "https://it.wikipedia.org/wiki?curid=2088812", "title": "Mercedes-Benz M136", "text": "La sigla Mercedes-Benz M136 identifica una piccola famiglia di motori a scoppio prodotti dal 1936 al 1957 dalla Casa automobilistica tedesca Mercedes-Benz.\nProfilo e caratteristiche.\nSi tratta di una piccola famiglia composta da due motori, l'uno l'evoluzione dell'altro, che hanno esordito poco prima dello scoppio della Seconda guerra mondiale, per poi riprendere la carriera al termine del conflitto. Il primo motore \"M136\" a debuttare era un 1.7, che a partire dal 1949 \u00e8 cresciuto ad 1.8 litri. L'unit\u00e0 pi\u00f9 piccola \u00e8 stata la sola unit\u00e0 motrice della Casa tedesca a passare indenne attraverso gli orrori dell'olocausto e a continuare la sua carriera anche in seguito.&lt;br&gt;\nL'impostazione generale dei motori \"M136\" \u00e8 di tipo tradizionale, poich\u00e9 impiega alcune soluzioni non pi\u00f9 moderne, come la distribuzione a valvole laterali.&lt;br&gt;\nLe caratteristiche comuni ai due motori \"M136\" sono le seguenti:\nDi seguito vengono illustrate le due versioni dei motori \"M136\".\nVersione da 1.7 litri.\nCome gi\u00e0 detto, il primo dei due motori \"M136\" \u00e8 stato il 1.7, che nei primi anni della sua carriera era caratterizzato come segue:\nVersione da 1.8 litri.\nNel 1949, il motore \"M136\" da 1.7 litri \u00e8 stato affiancato ed in seguito sostituito da una pi\u00f9 prestante versione da 1.8 litri, le cui differenze rispetto alla versione precedente sono riportate di seguito:\n\u00c8 esistita anche una variante depotenziata del 1.8 \"M136\", che differiva per il rapporto di compressione, passato da 6.7 a 6.5:1, e con conseguente calo delle prestazioni. In primo luogo la potenza massima si fermava a 45 CV a 3600 giri/min, mentre la coppia massima era di 107 N\u00b7m a 1800 giri/min. Le applicazioni del 1.8 \"M136\" in questa nuova configurazione comprendono:"}
{"id": "2088813", "revid": "1543377", "url": "https://it.wikipedia.org/wiki?curid=2088813", "title": "Oronzo Pugliese", "text": "Biografia.\nNato a Turi in provincia di Bari, da una famiglia contadina, conserv\u00f2 la schiettezza, la sincerit\u00e0 e la semplicit\u00e0 delle sue origini.\nFu un personaggio impulsivo e focoso, con grande capacit\u00e0 di caricare i giocatori ed il pubblico.\nCarriera.\nCalciatore.\nLa sua carriera da calciatore, al contrario di quella da allenatore, non fu straordinaria; cambi\u00f2 ruolo da centravanti a terzino giocando dapprima in Puglia nelle serie minori, poi in diverse altre squadre tra cui il Frosinone (allora denominato \"Bellator Frusino\"), l'Aquila Montevarchi, il Potenza e il Popoli, ed infine in Sicilia, a Siracusa e Messina. Con gli aretusei disputa varie stagioni a cavallo della guerra mondiale, contribuendo alla vittoria del girone di Serie C nel 1940-1941 e alla qualificazione alla finale del campionato siciliano 1944-1945.\nAllenatore.\nEsordi in Sicilia, Benevento e Siena.\nProprio in Sicilia inizi\u00f2 la sua carriera da allenatore, prima con la Leonzio nel 1939, dove la retribuzione era costituita da alcune ceste di arance, poi con il Siracusa e il Messina con cui ottenne una promozione in Serie B nel 1949-1950, a Barcellona Pozzo di Gotto con l'Igea Virtus (1947-1949), quindi con il Benevento (Serie C 1951-1952), a Caltanissetta con la U.S. Nissena (IV serie 1952-1955); nel 1955-56 guid\u00f2 la Reggina in IV Serie centrando la promozione in Serie C. Nel 1958-59 sfior\u00f2 la promozione in Serie B con il , perdendo lo spareggio contro l'Ozo Mantova. Ritorn\u00f2 poi a Siracusa, con cui ottenne un quinto posto in Serie C.\nFoggia.\nLe due esperienze pi\u00f9 importanti della sua carriera tuttavia arrivarono qualche anno pi\u00f9 tardi, prima con il Foggia e poi con la . Con i pugliesi ottenne una promozione in Serie B nel campionato di Serie C 1961-1962 e due anni dopo, al termine della stagione 1963-1964, raggiunse la Serie A.\nNel 1964 vinse il Seminatore d'Oro, premio riservato all'allenatore che si \u00e8 pi\u00f9 distinto nel corso della stagione agonistica, grazie ai suoi meriti sportivi alla guida del Foggia neopromosso in Serie A.\nFu soprannominato \"il mago di Turi\", appellativo che gli venne assegnato nella stagione 1964-65, quando alla guida della matricola Foggia riusc\u00ec nell'impresa di battere la Grande Inter di Helenio Herrera. Essendo l'Inter un'avversaria troppo forte per essere sfidata a viso aperto, ordin\u00f2 ai suoi di aspettare e studiare gli avversari senza esporsi, disponendo strettissime marcature a uomo sugli attaccanti neroazzurri; cos\u00ec il Foggia si aggiudic\u00f2 la gara con il punteggio di 3-2 e da allora in poi Pugliese divenne un personaggio.\nI rossoneri terminarono la loro prima stagione in massima serie con un sorprendente nono posto in classifica, a pari merito con la Roma.\nRoma.\nNei tre anni successivi fu chiamato proprio alla guida della Roma, dove divenne l'idolo del pubblico ma non ottenne i risultati sperati; nel 1965-1966 rest\u00f2 in vetta alla classifica per circa due mesi, ma poi termin\u00f2 il campionato all'ottavo posto; si tolse tuttavia la soddisfazione di battere nuovamente l'Inter del mago Herrera, questa volta per 2-0 all'Olimpico. Non and\u00f2 meglio nei due anni successivi (1967 e 1968), terminati entrambi al decimo posto; fece in tempo comunque a lanciare la giovane promessa Fabio Capello.\nGli ultimi sette anni.\nNegli anni seguenti cominci\u00f2 la parabola discendente. Prima il in due riprese, poi il Bari neopromosso in Serie A nel 1969-1970 con cui esord\u00ec battendo la Roma (nel frattempo passata sotto la guida di Helenio Herrera, che pertanto fu ancora una volta sconfitto dal mago di Turi), ma da cui fu sostituito il 10 marzo 1970 con la squadra al penultimo posto, che a fine stagione retrocesse; poi ancora Fiorentina, Lucchese, e Termoli. Concluse la carriera a Crotone nella stagione 1977-78, panchina dove venti anni prima si era gi\u00e0 seduto il cognato Egizio Rubino.\nMor\u00ec a Turi nel 1990.\nDal 2008 la cittadinanza di Turi ha creato in suo onore il \"Premio Nazionale per lo Sport \"Oronzo Pugliese\"\".\nSempre a Turi gli \u00e8 stata inoltre dedicata la via che porta al campo sportivo comunale.\nNella cultura di massa.\nLino Banfi si \u00e8 ispirato a lui, su suggerimento del famoso allenatore svedese Nils Liedholm, per il personaggio di Oronzo Can\u00e0 nel cult-movie \"L'allenatore nel pallone\" e nel seguito \"L'allenatore nel pallone 2\".\nGiovanni Cataleta gli ha dedicato un libro, \"Quando nel calcio esistevano i maghi\"."}
{"id": "2088816", "revid": "287204", "url": "https://it.wikipedia.org/wiki?curid=2088816", "title": "Centre d'Estudis Algueresos", "text": ""}
{"id": "2088819", "revid": "1305772", "url": "https://it.wikipedia.org/wiki?curid=2088819", "title": "Lockwood", "text": ""}
{"id": "2088822", "revid": "1305772", "url": "https://it.wikipedia.org/wiki?curid=2088822", "title": "Cum ex apostolatus officio", "text": "Cum ex apostolatus officio \u00e8 una bolla pontificia di papa Paolo IV (al secolo Giovanni Pietro Carafa) pubblicata il 15 febbraio 1559, con la quale il Pontefice eman\u00f2 nuove disposizioni per combattere l'eresia.\nIl Papa, in forza del dovere \u00abd'avere cura generale del gregge del Signore\u00bb e di \u00abvigilare assiduamente per la custodia della fede [...] e che siano respinti dall'ovile di Cristo coloro i quali [...] insorgono contro la disciplina della vera ortodossia\u00bb,\nLa novit\u00e0 della bolla consiste nell'estensione delle pene verso coloro che favoriscano gli eretici, loro comminando la scomunica e la perdita delle cariche e dei beni. Si comprende come, data la grande discrezionalit\u00e0 nel definire il \"favoreggiamento\", ogni persona che fosse proprietaria di qualche bene si sentisse in dovere di denunciare qualunque persona sospettabile di eresia, allo scopo di salvaguardare il suo \"status\" e le sue propriet\u00e0.\nLa bolla ebbe il risultato di moltiplicare le denunce all'Inquisizione dei sospetti di eresia, come nel caso del feudatario di La Guardia Salvatore Spinelli che, il 2 maggio 1559, fece arrestare il calvinista piemontese Gian Luigi Pascale, poi bruciato sul ponte Sant'Angelo a Roma. "}
{"id": "2088823", "revid": "339392", "url": "https://it.wikipedia.org/wiki?curid=2088823", "title": "Armi corte", "text": ""}
{"id": "2088824", "revid": "339392", "url": "https://it.wikipedia.org/wiki?curid=2088824", "title": "Symphonic progressive", "text": ""}
{"id": "2088825", "revid": "235890", "url": "https://it.wikipedia.org/wiki?curid=2088825", "title": "Avant-progressive", "text": ""}
{"id": "2088826", "revid": "1546219", "url": "https://it.wikipedia.org/wiki?curid=2088826", "title": "Mamani", "text": "Mamani \u00e8 l'album di debutto della cantante tedesca Joy Denalane, uscito il 3 giugno 2002 per Four Music. L'album \u00e8 stato completamente prodotto da Max Herre, coadiuvato da Timmy W., Don Phillipe, Franc Kuruc e Tom Kr\u00fcger. L'album raggiunse la posizione n\u00ba 8 nella classifica musicale tedesca, con oltre 300,000 copie vendute. Dall'album furono estratti sei singoli: \"Sag's Mir\", \"Geh Jetzt\", \"Was Auch Immer\", \"Im Ghetto von Soweto\", \"Kinderlied\" e \"H\u00f6chste Zeit\"."}
{"id": "2088829", "revid": "287204", "url": "https://it.wikipedia.org/wiki?curid=2088829", "title": "Raggruppamento nazionale repubblicano socialista", "text": "Il Raggruppamento nazionale repubblicano socialista (RNRS) \u00e8 stato una associazione nella Repubblica Sociale Italiana che faceva proprio il trinomio \u201cItalia, Repubblica, Socializzazione\u201d, slogan coniato e divulgato da Benito Mussolini nel suo Discorso della riscossa tenutosi al Teatro Lirico di Milano il 16 dicembre 1944.\nLa storia.\nLa formazione nacque nel febbraio 1945 con l'intento di \"gettare un ponte\" tra fascisti e antifascisti, valorizzando in particolare la Socializzazione dell'economia promessa dal Manifesto di Verona. Tra i promotori principali figuravano il filosofo Edmondo Cione e l'ex sindacalista rivoluzionario Pulvio Zocchi, in contatto con il fascista Gastone Gorrieri. Il gruppo prese contatto con lo stesso Benito Mussolini, che diede il suo assenso all'esperimento, a patto che l'associazione accettasse di muoversi all'interno del campo politico e sociale delimitato dal Duce nel suo Discorso della riscossa. Il RNRS nacque e fu tollerato dal Partito Fascista Repubblicano solo per l'intento di creare alla Repubblica di Sal\u00f2 una pi\u00f9 ampia base di consenso e nel tentativo di spaccare l'unit\u00e0 del fronte antifascista, attraendo da questo le forze non comuniste. E forse, da come si evince dai passi compiuti da Cione verso certi settori dell'antifascismo militante, per porre le basi ad un passaggio di potere dopo il crollo della RSI. Tutto sommato il raggruppamento svolse un'attivit\u00e0 quasi insignificante, visto che non \u00e8 dato nemmeno sapere che dimensioni organizzative aveva.\nFurono in contatto con il movimento socialisti come Carlo Silvestri e Concetto Pettinato ed ex sindacalisti rivoluzionari (controversa \u00e8 la partecipazione di Walter Mocchi) ai quali si unirono altri nomi meno illustri.&lt;br&gt;\nLa notizia della nascita del Raggruppamento suscit\u00f2 apprensioni a Berlino, dove si temeva una possibile svolta \"a sinistra\" del fascismo, Mussolini durante una conversazione con l'ambasciatore tedesco Rudolf Rahn cerc\u00f2 di tranquillizzarlo dichiarando:\nSempre con l'assenso di Benito Mussolini, il Raggruppamento fu autorizzato anche alla stampa di un quotidiano politico, \"L'Italia del Popolo\" che visse vita breve e travagliata osteggiato sia dai tedeschi che dai fascisti oltranzisti che dalle forze del CLN.\nSuccessivamente il Raggruppamento Nazionale Repubblicano Socialista assunse il nome di \"Partito Repubblicano Socialista Italiano\", che si sciolse con la fine dell'esistenza politica della RSI."}
{"id": "2088830", "revid": "88740", "url": "https://it.wikipedia.org/wiki?curid=2088830", "title": "Escola de Alguer\u00e9s Pascual Scanu", "text": ""}
{"id": "2088834", "revid": "204012", "url": "https://it.wikipedia.org/wiki?curid=2088834", "title": "Illustrazioni", "text": ""}
{"id": "2088836", "revid": "599013", "url": "https://it.wikipedia.org/wiki?curid=2088836", "title": "Fabio Barchitta", "text": "Carriera.\nNasce a Catania ma si trasferisce, con il padre insegnante, a Mestre. Appassionato fin da bambino di moto, riesce solo con la maggiore et\u00e0 ad entrare seriamente nel mondo del motociclismo sportivo. \u00c8 infatti nel 1981 che debutta in sella ad una Laverda 500 nel trofeo monomarca. Nel 1983 con il Moto Club Spinea prende parte al Campionato Italiano riservato alle moto di serie classe 750\u00a0cm\u00b3 con una Kawasaki GPZ, classificandosi al 2\u00ba posto.\nL'anno seguente ottiene il titolo di Campione Italiano nel Campionato Italiano Velocit\u00e0 TT2 e Campionato Endurance TT1 in sella ad una Ducati GPM TT2. Partecipa inoltre al mondiale Formula 2 collezionando un punto nella tappa cecoslovacca di Brno. Con il Team Italia partecipa nel 1985 e nel 1986 al campionato Europeo della classe 500 con una Honda RS 500 posizionandosi rispettivamente al 5\u00ba e 6\u00ba posto in classifica finale.\nNel 1987 riesce ad organizzare un team autonomamente per il motomondiale: correr\u00e0 in classe 500 su una Honda RS 500 R. Anche l'anno successivo corre nella stessa categoria, con licenza sammarinese, raggiungendo il suo miglior risultato finale, con il 21\u00ba posto e 12 punti in classifica. Continua nel frattempo il suo impegno nel campionato continentale che gli regala le sue uniche due vittorie nel 1988 ad Assen e Jerez.\nNel 1989 entra nel team Rudy Project Aprilia per disputare il motomondiale nella classe 250. Ad Hockenheim il 28 maggio 1989 \u00e8 coinvolto, insieme a Bruno Bonhuil in un grave incidente in cui perde la vita il pilota ufficiale Aprilia Ivan Palazzese. Grazie anche al pronto intervento del dottor Costa e della clinica mobile riesce a salvarsi, anche se sar\u00e0 costretto ad abbandonare per sempre le competizioni. Recuperato il trauma dell'incidente, continua a restare nell'ambiente delle corse, svolgendo attivit\u00e0 di marketing e seguendo come manager Roberto Rolfo. Partecipa come opinionista a trasmissioni di approfondimento e lavora come marketing manager."}
{"id": "2088844", "revid": "91533", "url": "https://it.wikipedia.org/wiki?curid=2088844", "title": "Amref", "text": ""}
{"id": "2088846", "revid": "188323", "url": "https://it.wikipedia.org/wiki?curid=2088846", "title": "Idiozia mongoloide", "text": ""}
{"id": "2088847", "revid": "1305772", "url": "https://it.wikipedia.org/wiki?curid=2088847", "title": "Sebright (disambigua)", "text": ""}
{"id": "2088849", "revid": "287204", "url": "https://it.wikipedia.org/wiki?curid=2088849", "title": "Alonso Fern\u00e1ndez de Lugo", "text": "Conquist\u00f2 le isole di La Palma (1492-1493) e Tenerife (1494-1496) per conto della corona di Castiglia; furono le ultime delle isole Canarie ad essere conquistate dagli europei. Fu anche il fondatore delle citt\u00e0 di San Crist\u00f3bal de La Laguna, Santa Cruz de Tenerife e di Santa Cruz de la Palma. Un biografo scrisse che la sua personalit\u00e0 era \u00abuna terribile mistura di crudelt\u00e0 ed ambizione o avarizia, da una parte, e dall'altra una grande capacit\u00e0 e buonsenso nell'imporre ordini e nel governo delle terre conquistate\u00bb, caratteristica dei conquistadores del Nuovo Mondo.\nBiografia.\nGiovent\u00f9.\nFern\u00e1ndez de Lugo nacque a Sanl\u00facar de Barrameda, in Spagna, durante il regno di Ferdinando ed Isabella, nonostante la propria famiglia fosse originaria della Galizia. I suoi parenti, come indica il soprannome, provenivano da Lugo e da altri luoghi galiziani.\nNon si conosce molto della sua giovent\u00f9. Si arruol\u00f2 nella marina conquistandosi il grado di Adelantado e Capitano Generale delle coste africane. Nel 1478 partecip\u00f2 alla conquista della Gran Canaria sotto il comando di Juan Rej\u00f3n. In seguito combatt\u00e9 a fianco di Pedro de Vera, successore di Rej\u00f3n quale governatore della Gran Canaria, che gli confer\u00ec il comando del castello di Agaete sull'isola di Gran Canaria.\nConquista di La Palma.\nTorn\u00e0 in Spagna per sollecitare un aiuto finanziario da parte della Corona al fine di conquistare Tenerife e La Palma. Venne nominato governatore di La Palma e gli venne concesso un finanziamento di 700\u00a0000 maraved\u00ed a patto che avrebbe conquistato l'isola in meno di un anno.\nLa conquista di La Palma inizi\u00f2 il 29 settembre 1492, quando Fern\u00e1ndez de Lugo approd\u00f2 sulle spiagge di Tazacorte. Incontr\u00f2 la feroce resistenza di alcuni capi Guanci. In ogni caso i \"mencey\", o capi Guanci, di La Palma si arresero nell'aprile del 1493, con l'eccezione di Tanausu, che comandava l'area nota come Acero (Caldera de Taburiente).\nA Tanausu venne tesa un'imboscata e venne catturato nel maggio del 1493 dopo che Fern\u00e1ndez de Lugo aveva contrattato una tregua con Juan de Palma, un Gauci convertito al Cristianesimo parente di Tanausu. La conquista di La Palma fu completata il 3 maggio 1493. Lasci\u00f2 l'amministrazione di La Palma nelle mani del nipote Juan, iniziando a pianificare la conquista di Tenerife.\nConquista di Tenerife.\nDurante la conquista di Tenerife sub\u00ec una dura sconfitta nella prima battaglia di Acentejo (31 maggio 1494). In questa battaglia Fern\u00e1ndez de Lugo, nonostante fosse ferito, riusc\u00ec a fuggire solo scambiando il cappello rosso di Adelantado con quello di un normale soldato. Un altro dettaglio della battaglia riportato dalla storia fu che una pietra, lanciata da un Gauci verso Fern\u00e1ndez de Lugo, gli cost\u00f2 buona parte dei suoi denti.\nNell'ottobre 1495 raccolse un secondo esercito, pi\u00f9 grande del primo, grazie all'aiuto del Duca di Medina Sidonia e di altri nobili. Umiliato e prudente dopo la precedente sconfitta, disastrosa per gli spagnoli, Fern\u00e1ndez de Lugo avanz\u00f2 lentamente nell'isola, costruendo fortificazioni. La spedizione, che Lugo aveva finanziato vendendo tutte le sue propriet\u00e0, approd\u00f2 ad A\u00f1azo, dove costru\u00ec due torri sul luogo in cui era sorto il forte durante la prima sconfitta. Disponeva di truppe pi\u00f9 esperte, tra cui 1000 fanti veterani della conquista di Granada, prestatigli dal Duca di Medina Sidonia. Fern\u00e1ndez de Lugo disponeva anche del supporto di Ferdinando ed Isabella, che gli avevano concesso altri dieci mesi per completare la conquista delle Canarie. Durante questa riconquista cattur\u00f2 anche numerosi schiavi. Grazie ad un piano pi\u00f9 dettagliato del precedente ottenne una vittoria sui Guanci di Tenerife nella battaglia di Aguere e nella seconda battaglia di Acentejo (25 dicembre 1495).\nDopo la conquista.\nFu nominato governatore e giudice di Tenerife e La Palma e Capitano Generale della costa africana. Venne nominato anche Adelantado il 12 gennaio 1503, titolo riconfermato da Carlo V, a Barcellona, il 17 agosto 1519. Il suo titolo a differenza di altri simili, fu considerato ereditario, ed infatti il successore fu Felix Alberto Lugo III. A Fern\u00e1ndez de Lugo vennero conferiti ampi poteri sulle isole, dal momento che era finanziariamente responsabile della loro conquista. Su La Palma deteneva il diritto di assegnare acqua e terra. Nonostante preferisse vivere a Tenerife, Fern\u00e1ndez de Lugo mantenne per s\u00e9 la ricca zona di Los Sauces a La Palma, a nord della capitale.\nIl suo regno di adelantado fu caratterizzato da un estremo dispotismo e da regole severe, trattando i Guanci sconfitti quali bottino di guerra. Dal punto di vista legale i Guanci erano considerati allo stesso livello dei Mori, ovvero dei nemici del Cristianesimo, e molti di loro vennero venduti come schiavi. Il modo in cui trattava i nativi erano talmente duri da costringere Ferdinando ed Isabella ad intervenire, chiedendo che il governatore di Gran Canaria, S\u00e1nchez de Valenzuela, liberasse alcuni dei Guanci schiavizzati dal collega di Tenerife.\nSu entrambe le isole esercit\u00f2 una giurisdizione civile e penale ed il diritto di nominare e dimissionare i giudici, e deteneva anche il controllo su chi arrivava o partiva dalle isole. Fern\u00e1ndez de Lugo introdusse anche misure per limitare la vendita di terreni e creare una base permanente per i coloni.\nControll\u00f2 l'immigrazione estensiva proveniente dall'Europa a Tenerife e La Palma durante un breve periodo tra il 1490 ed il 1520, compresi i castigliani, portoghesi, italiani, catalani e fiamminghi. In successive cause giudiziarie Fern\u00e1ndez de Lugo venne accusato di favorire genovesi e portoghesi invece dei castigliani.\nA Tenerife fond\u00f2 la citt\u00e0 di San Crist\u00f3bal de La Laguna. La Plaza del Adelantado e Calle Adelantado prendono il nome da lui. Secondo una leggenda locale, dopo la morte avvenuta in citt\u00e0 di uno dei figli, Fern\u00e1ndez de Lugo ordin\u00f2 che la strada di La Carrera fosse deformata, in modo da non vedere da casa propria il luogo della morte del figlio.\nA La Palma fond\u00f2 la citt\u00e0 di Santa Cruz de La Palma (in origine chiamata \"Villa del Apuri\u00f3n\") il 3 maggio 1493.\nIl 21 luglio 1509 trasfer\u00ec titoli e diritti sulla costa africana, acquisiti nel 1499, al figlio, Pedro Fern\u00e1ndez de Lugo, che in seguito partecip\u00f2 alle spedizioni nel Nuovo Mondo.\nAlonso Fern\u00e1ndez de Lugo venne raffigurato nel 1961 su un francobollo in onore del Sahara spagnolo."}
{"id": "2088851", "revid": "287204", "url": "https://it.wikipedia.org/wiki?curid=2088851", "title": "Alonso Fernandez de Lugo", "text": ""}
{"id": "2088857", "revid": "486946", "url": "https://it.wikipedia.org/wiki?curid=2088857", "title": "Partito Repubblicano Socialista Italiano", "text": ""}
{"id": "2088858", "revid": "38120", "url": "https://it.wikipedia.org/wiki?curid=2088858", "title": "Al Pratt", "text": "Al Pratt \u00e8 un personaggio immaginario dei fumetti della DC Comics, il primo a essere l'alter ego del supereroe noto come Atomo. Esord\u00ec nella serie \"All-American Comics\" n. 19 (ottobre 1940). Inizialmente non aveva superpoteri ma era un piccolo studente universitario e pi\u00f9 tardi uno psichiatra.\nIl personaggio sembrerebbe ispirarsi alla vita di Joe Greenstein, un uomo conosciuto professionalmente come \"Il Potente Atomo\". Sia il vero Greenstein che l'immaginario Al Pratt erano insolitamente piccoli, culturisti e pugili autodidatti per contrastare la salute cagionevole dell'infanzia.\nStoria editoriale.\nEsord\u00ec nella serie \"All-American Comics\" n. 19 (ottobre 1940) e l'ultima apparizione nella Golden Age fu in \"All-Star Comics\" n. 57 nel 1951, anche l'ultima storia della Justice Society della Golden Age. Pi\u00f9 tardi fu rivelato che una sezione speciale del Senato si mobilit\u00f2 per ottenere le identit\u00e0 di tutti i supereroi attivi, il che port\u00f2 tutti i membri della Justice Society a ritirarsi.\nBiografia del personaggio.\nGolden Age.\nInizialmente era un ragazzo molto gracile oltre che alto un metro e 62 centimetri, ma poi venne preparato a combattere dall'ex pugile Joe Morgan (lo stesso uomo che allen\u00f2 i colleghi di Al, Wildcat e il Guardiano). Pratt presto divenne un socio fondatore della Justice Society of America, apparendo in varie storie della squadra durante le loro originali apparizioni nella Golden Age. Pi\u00f9 tardi divenne un membro fondatore e attivo dell'All-Star Squadron. Durante la Seconda guerra mondiale, Pratt serv\u00ec come autista di carri armati nell'esercito. Nel 1948 acquis\u00ec una super forza come risultato dei latenti effetti della sua battaglia del 1942 con il riluttante criminale Cyclotron (dopo di cui, Pratt ridisegn\u00f2 il suo costume). Fu pi\u00f9 tardi rivelato che prese una custodia parziale della figlia di Cyclotron, Terri.\nSilver Age.\nPratt resuscit\u00f2 con il resto della squadra nel 1963 nella serie \"The Flash\" (vol. 1), n. 137, e continu\u00f2 a fare varie comparse negli anni che seguirono. Il suo status con la Justice Society of America fu quello di membro di riserva fino alla formazione dellInfinity, Inc.\". Dopo \"Crisi sulle Terre infinite\", in gli Ultimi Giorni della Justice Society Special\"' (1986) si disse quanto Pratt, insieme ai suoi compagni, prevenne la liberazione di Ragnar\u01ebk, un evento di dislocazione temporale e di distruzione del mondo che inizi\u00f2 con Adolf Hitler originalmente il 12 aprile 1945. Al fine di evitare la distruzione del mondo, Al e gli altri scelsero di entrare nel magico limbo \u2013 apparentemente per l'eternit\u00e0.\nNella mini-serie del 1992 \"Armageddon: Inferno\" port\u00f2 Al Pratt e gli altri membri della JSA indietro al mondo post-crisi. La brevissima serie \"Justice Society of America\" (1992-1993) la storia della reintegrazione della JSA nella societ\u00e0. Al fu descritto come un uomo corto, calvo e tarchiato con mani radioattive super potenti e un corpo da sessantenne. Fu descritto anche come un uomo pi\u00f9 interessato ad allenare le nuove generazioni di eroi piuttosto che \"correre dietro a pazze missioni da supereroe\" (numero n. 2), sebbene fosse ancora una testa calda. La serie port\u00f2 Al e la JSA in conflitto con Ultra-Humanite, Pol St. German e Kulak lo Stregone.\nLa Justice Society fu in servizio brevemente solo quando nel 1994 la miniserie \"Ora zero\" descrisse l'assassinio di Al dal criminale temporale Extant.\nAnni ottanta e novanta.\nNegli anni ottanta esord\u00ec il figlioccio di Al Pratt, Albert Rothstein, conosciuto come il supereroe Nuklon (pi\u00f9 tardi cambi\u00f2 il nome in Atom Smasher), apparve per la prima volta come membro della Infinity, Inc.. Negli anni novanta, fu rivelato che Pratt aveva un figlio chiamato Grant Emerson. Al Pratt non ne era a conoscenza; gli fu detto che c'erano state complicazioni durante la nascita e che il bambino non era sopravvissuto. In realt\u00e0, Grant fu rapito e geneticamente alterato in un superessere dal criminale immortale Vandal Savage; dopo l'entrata nella pubert\u00e0 divenne il supereroe Damage. Damage pi\u00f9 tardi apparve in due incarnazioni nei Teen Titans, finch\u00e9 si un\u00ec ai Combattenti per la Libert\u00e0 e lo fu finch\u00e9 non si un\u00ec alla Justice Society of America.\nInizialmente si era creduto che il Manhunter moderno, Kate Spencer era sua nipote. Tuttavia, Kate \u00e8 in realt\u00e0 la nipote di Phantom Lady e Iron Munro. Al Pratt permise a Sandra Knight (Phantom Lady) di usare i suoi informatori al fine di entrare in una casa per ragazze madri, che port\u00f2 al mescolamento.\nNel dopo vita, Atomo divenne amico del recentemente scomparso Starman, David Knight. In sogno, David port\u00f2 suo fratello, il prossimo Starman, Jack Knight ad un banchetto nel limbo frequentato da Atomo e molti altri uomini del mistero deceduti."}
{"id": "2088859", "revid": "118281024", "url": "https://it.wikipedia.org/wiki?curid=2088859", "title": "Gran Premio d'Argentina 1973", "text": "Il Gran Premio d'Argentina 1973, \"X Gran Premio de la Rep\u00fablica Argentina\" di Formula 1 e prima gara del campionato di Formula 1 del 1973, si \u00e8 disputato il 28 gennaio sul circuito di Buenos Aires ed \u00e8 stato vinto da Emerson Fittipaldi su Lotus-Ford Cosworth.\nStatistiche.\nPiloti\nCostruttori\nMotori\nGiri al comando\nCollegamenti esterni.\n\"Salvo indicazioni diverse le classifiche sono tratte da \"\nFittipaldi vince in Argentina per la prima volta - F1world.it/amarcord"}
{"id": "2088860", "revid": "2730", "url": "https://it.wikipedia.org/wiki?curid=2088860", "title": "Federico Ludovico di Meclemburgo-Schwerin", "text": "Biografia.\nInfanzia.\nEra figlio di Federico Francesco I di Meclemburgo-Schwerin, e di sua moglie, Luisa di Sassonia-Gotha-Altenburg.\nGranduca ereditario di Meclemburgo-Schwerin.\nQuando le truppe francesi occuparono il Meclemburgo, il Granduca e la sua famiglia si rifugiarono ad Amburgo. Poi si trasferirono a San Pietroburgo, dove chiesero aiuto all'imperatore Alessandro I per la liberazione del Meclemburgo dalla dominazione straniera. Nel giugno 1807 il ducato fu liberato dalla dominazione francese. Federico Ludovico, dopo l'adesione del ducato della Confederazione del Reno, comp\u00ec con successo la carriera diplomatica a Parigi.\nPrimo matrimonio.\nSpos\u00f2, il 12 ottobre 1799, a Gat\u010dina, vicino a San Pietroburgo, la granduchessa Elena Pavlovna di Russia, figlia dello zar Paolo I di Russia e Maria Feodorovna. Ebbero due figli.\nSecondo matrimonio.\nSpos\u00f2, il 1\u00ba luglio 1810, Carolina Luisa di Sassonia-Weimar-Eisenach, figlia del granduca Carlo Augusto di Sassonia-Weimar. Ebbero tre figli.\nTerzo matrimonio.\nSpos\u00f2, il 3 aprile 1818, Augusta d'Assia-Homburg, figlia del langravio Federico V d'Assia-Homburg, dalla quale non ebbe figli.\nMorte.\nMor\u00ec il 19 novembre 1819, all'et\u00e0 di 42 anni.\nDiscendenza.\nIl granduca Federico Ludovico e la granduchessa Elena Pavlovna di Russia, sua prima moglie, ebbero due figli:\nDalle sue seconde nozze con Carolina Luisa di Sassonia-Weimar-Eisenach nacquero tre figli:"}
{"id": "2088861", "revid": "74801", "url": "https://it.wikipedia.org/wiki?curid=2088861", "title": "Vail", "text": " Vail \u00e8 una municipalit\u00e0 situata nella Contea di Eagle in Colorado. Secondo il Census Bureau, nel 2005 contava una popolazione di abitanti. La municipalit\u00e0 \u00e8 stata istituita nel 1966 presso la sede della stazione sciistica \"Vail Ski Resort\", che ha aperto nel dicembre 1962 e che, diversamente da citt\u00e0 come Aspen, \u00e8 stata fondata ed \u00e8 cresciuta soltanto in virt\u00f9 della localit\u00e0 sciistica.\nLa citt\u00e0 \u00e8 principalmente centro turistico per lo sci e altri sport invernali. Tuttavia, \u00e8 divenuta nel tempo meta turistica anche nel periodo estivo, per le escursioni di trekking o con la mountain bike, le corse a cavallo e la pesca, tutte attivit\u00e0 che traggono vantaggio dal pittoresco panorama. Nel corso degli anni, vi sono state avviate attivit\u00e0 di ristorazione, che offrono cucine di varia nazionalit\u00e0 e rendono la citt\u00e0 rinomata anche come centro \"gastronomico\".\nConsiderato il crescente afflusso turistico estivo, vi ha luogo un numero sempre pi\u00f9 nutrito di manifestazioni culturali, e in particolare festival musicali ed esposizioni di artisti all'aperto.\nVail Ski Resort.\nVail Ski Resort \u00e8 ubicata in vicinanza della citt\u00e0 di Vail. Vail Mountain, con 5,289 acri (), \u00e8 la pi\u00f9 estesa localit\u00e0 sciistica degli Stati Uniti.\nFu aperta nel 1962 ed \u00e8 attualmente gestita da Vail Resorts, che gestisce anche Breckenridge, Keystone e la vicina Beaver Creek.\nL'avvio dello sci a Vail si deve a due militari dell'esercito degli Stati Uniti che si allenavano nei dintorni dell'attuale Vail. Seibert ed Eaton, questi i loro nomi, scoprirono una montagna particolarmente adatta allo sci alla quale diedero il nome di \"No-name Mountain\", ma che ben presto divenne Vail.\nSubito inizi\u00f2 la costruzione di 4 impianti di risalita e nell'arco di 7 anni, grazie al progressivo ammodernamento, Vail divenne la pi\u00f9 popolare stazione sciistica in Colorado.\nA quel tempo prese avvio anche la realizzazione della I-70 highway, che rese pi\u00f9 accessibile la localit\u00e0. Nel 1972 le localit\u00e0 di Vail e Beaver Creek furono in lizza con la citt\u00e0 austriaca di Innsbruck per ospitare i giochi olimpici invernali del 1976, che vennero poi disputati in Austria.\nNella storia della localit\u00e0 sciistica vengono anche ricordati un incidente a un impianto di risalita, che cost\u00f2 la vita a 4 turisti, e l'incendio appiccato dolosamente dall'Earth Liberation Front, che caus\u00f2 danni per 12 milioni di dollari a strutture alberghiere e impianti di risalita.\nL'area sciistica comprende tre settori: Front-Side, Blue Sky Basin e Back Bowls, che ospita un gran numero di piste per sciatori esperti. Blue Sky Basin, invece, \u00e8 caratterizzata da piste di difficolt\u00e0 intermedia, mentre il settore pi\u00f9 adatto ai principianti \u00e8 Front-Side.\nLo ski-pass di Vail \u00e8 uno dei pi\u00f9 costosi al mondo. La localit\u00e0 americana ha ospitato il mondiale di sci alpino nel 1989, nel 1999 e nel 2015 (quest'ultima volta assieme a Beaver Creek)."}
{"id": "2088862", "revid": "767487", "url": "https://it.wikipedia.org/wiki?curid=2088862", "title": "Ada Leverson", "text": "Biografia.\nInizi\u00f2 a scrivere all'inizio del 1890, contribu\u00ec a diversi giornali dell'epoca vittoriana, anche satirici come il \" Black and White\", Punch, e \"The Yellow Book\". In seguito divent\u00f2 un'amica devota di Oscar Wilde, a lei lo scrittore irlandese si rivolgeva chiamandola con il nomignolo \"Sphinx\"; \nSi spos\u00f2 con Ernest Leverson quando lei aveva 19 anni, ma il matrimonio fin\u00ec nel 1905 per via di un allontanamento del marito (part\u00ec per il Canada). Dal matrimonio nacque una figlia, Violet che segu\u00ec le orme della madre."}
{"id": "2088872", "revid": "118202425", "url": "https://it.wikipedia.org/wiki?curid=2088872", "title": "Convenzione di Fontainebleau", "text": "La convenzione di Fontainebleau, del 10 ottobre 1807 fiss\u00f2 all'Isonzo la nuova linea di confine tra il Regno d'Italia napoleonico e l'impero d'Austria.&lt;br&gt;\nTale trattato \u00e8 conosciuto anche col nome di \"convenzione addizionale di Fontainebleau\", in quanto i suoi articoli sono da considerarsi un completamento del Trattato di Presburgo (dicembre 1805).&lt;br&gt;\nCos\u00ec, mentre il Goriziano, assieme al neo-acquisito territorio di Monfalcone (precedentemente assegnato al Regno d'Italia napoleonico dalla Pace di Presburgo), rimase all'Austria fino 1809 per poi confluire nelle Province Illiriche napoleoniche, il Gradiscano e il Collio vennero a far parte del Regno d'Italia e inseriti nel dipartimento di Passariano. Gradisca divenne capoluogo di distretto e vi fu stabilita la sede della Viceprefettura dell'Isonzo, cui furono subordinati i cantoni di Gradisca, Cervignano, Cormons e Palma. La zona di Aquileia, costituita in cantone, fu invece aggregata al dipartimento dell'Adriatico con centro a Venezia.&lt;br&gt;\nIl nuovo confine viene fatto coincidere con il corso dell'Isonzo dalla sua foce fino al villaggio di Cristinizza presso Canale, da l\u00ec la linea di demarcazione tra le terre napoleoniche e quelle asburgiche, passa sullo Judrio, in corrispondenza di Bristof, per seguire il torrente fino alla sua sorgente per poi continuare sul vecchio confine veneziano.\nNella convenzione si pu\u00f2 leggere:"}
{"id": "2088873", "revid": "2018934", "url": "https://it.wikipedia.org/wiki?curid=2088873", "title": "Stile severo", "text": "Lo stile severo \u00e8 una fase della scultura greca databile tra il 480 e il 450 a.C., ovvero il periodo di transizione tra l'arcaico maturo e il pieno classicismo.\nContesto storico.\nIl periodo entro il quale si sviluppa lo \"stile severo\" \u00e8 nel mondo greco particolarmente vivace sotto ogni aspetto. Le riforme di Clistene segnarono un deciso avanzamento, in politica, fino a un regime democratico. Acquisirono importanza nuove istituzioni rette da gruppi sociali diversi dagli aristocratici che avevano sponsorizzato la raffinata arte arcaica.\nGrandi avanzamenti si verificarono nel campo delle scienze, degli ordinamenti sociali, nel pensiero filosofico e nelle arti legate alla parola, poesia e teatro: una rivoluzione dello spirito che l'arte recep\u00ec e a cui partecip\u00f2. L'antropocentrismo greco giunse a maturazione: i raggiungimenti nello studio dell'anatomia e della chirurgia portarono a cambiamenti nell'arte a livello formale e un nuovo modo di pensare, quale si manifest\u00f2 ad esempio nella tragedia, comport\u00f2 una nuova rappresentazione dell'umanit\u00e0, pi\u00f9 concentrata e meditativa.\nCon le vittorie militari sui Persiani and\u00f2 maturando nella coscienza greca un'affermazione di superiorit\u00e0 della loro cultura e civilt\u00e0. Le rovine dopo gli avvenimenti bellici inoltre diedero nuovo impulso alla produzione scultorea, reintegrando opere distrutte in guerra.\nElementi caratterizzanti.\nGi\u00e0 Cicerone e Quintiliano, parlando dell'arte di questi anni, giudicarono le sculture \"rigide e dure\", seguendo un'interpretazione evoluzionistica della storia dell'arte, con la fase \"severa\" quale preparazione all'arte classica.\nSe lo stile arcaico si era formato nella definizione della linea di contorno che racchiudeva la figura, nello stile severo sono gli elementi anatomici ad assorbire l'attenzione degli artisti soprattutto per quanto riguarda la loro funzione all'interno della struttura corporea; non sono i lineamenti esterni che interessano, i particolari o le manifestazioni contingenti, ma i meccanismi interni che determinano l'equilibrio delle forme esterne, con una concentrazione che conduce, per conseguenza, all'eliminazione di ogni accenno decorativo.\nParallelamente alla ricerca di un maggiore realismo anatomico nelle singole figure, si sperimenta una minore rigidit\u00e0 nella disposizione delle stesse nello spazio e nei rapporti spaziali tra una figura e l'altra. Malgrado gli effettivi documenti sui quali \u00e8 possibile oggi studiare e riconoscere ci\u00f2 che chiamiamo \"stile severo\" la vera guida del cambiamento in arte sembra essere stata la pittura, un ruolo di cui restano testimoni le fonti letterarie e la pittura vascolare della fine del VI secolo, nel momento in cui avvenne il passaggio dallo stile a figure nere allo stile a figure rosse. \u00c8 infatti nella grande pittura murale che sembrano essere state sperimentate quelle innovazioni che \u00e8 possibile leggere nella decorazione scultorea del Tempio di Zeus ad Olimpia: la particolarit\u00e0 nella scelta del momento della rappresentazione, le soluzioni prospettiche, la tipizzazione della figura umana.\nTra gli scultori il materiale prediletto era il bronzo: le statue bronzee ottenute con la tecnica della fusione a cera persa riproducono esattamente i modelli in terracotta o argilla e questo materiale rendeva possibile una sperimentazione compositiva e formale altrimenti impensabile.\nL'esito di particolare equilibrio, di \"misura\", tra reale e ideale a cui giunse l'arte greca nel periodo \"severo\" dovette arrestarsi di fronte ad una nuova manifestazione artistica, quale si diede a partire dalla met\u00e0 del V secolo a.C., detta classico maturo; l'attenzione agli aspetti psicologici, agli atteggiamenti e ai \"tipi\" umani torner\u00e0 nel periodo ellenistico, ma dotata ormai di valenze culturali differenti.\nLe opere.\nPer quanto riguarda la figura isolata il passaggio dall'et\u00e0 arcaica all'et\u00e0 severa appare evidente in opere come la \"k\u00f2re di Euthydikos\", il cosiddetto \"Efebo biondo\" (490 a.C. ca., marmo, h 24,5\u00a0cm, Museo dell'Acropoli di Atene) e l\u2019\"Efebo\" attribuito alla bottega di Crizio. Nell'ambito della scultura architettonica la transizione appare nel frontone orientale del tempio di Afaia a Egina.\n\u00c8 a partire dall'epoca dello stile severo che le testimonianze letterarie relative agli scultori greci si infittiscono; gli scrittori di et\u00e0 ellenistica riconobbero nei maestri di questo periodo le premesse ai problemi condotti alle ultime conseguenze nell'epoca successiva. Ci sono giunti i nomi di Onata di Egina, Calamide, Pitagora di Reggio e Mirone, ma solo per quest'ultimo le attivit\u00e0 di ricostruzione e attribuzione possono dirsi sicure. Restano, come in epoca arcaica e come non sar\u00e0 pi\u00f9 in seguito, a causa della predominanza ateniese, grandi aree di distinzione regionale che offrono possibilit\u00e0 di sistemazione critica.\nOpera chiave di questo periodo sono i frontoni del tempio di Zeus a Olimpia (471-456 a.C.), per il quale si \u00e8 ipotizzata la presenza di un unico grande maestro, non identificato, a sovrintendere all'intera decorazione scultorea.\nI grandi bronzi sopravvissuti sono: l\u2019\"Auriga di Delfi\" (470 a.C. ca., bronzo, h 180\u00a0cm, Delfi, Museo archeologico); la testa, proveniente da Cipro, gi\u00e0 appartenente al Duca di Devonshire e nota come \"Apollo Chatsworth\" e infine il \"Cronide\", ritrovato in mare presso il Capo Artemision (460 a.C., bronzo, h 209\u00a0cm, Atene, Museo archeologico nazionale). Un altro celebre bronzo, noto oggi solo da copie romane marmoree, \u00e8 l'\"Afrodite Sosandra\", del 460 a.C. circa. In bronzo, ma note solo tramite copie marmoree, sono le opere di Mirone, quali il \"Discobolo\" (455 a.C.) e l'\"Athena e Marsia\" (450 a.C.). La figura dell'atleta inizia a sostituire quella del kouros."}
{"id": "2088874", "revid": "339392", "url": "https://it.wikipedia.org/wiki?curid=2088874", "title": "Internazionale Letterista", "text": ""}
{"id": "2088876", "revid": "547034", "url": "https://it.wikipedia.org/wiki?curid=2088876", "title": "Gran Premio del Brasile 1973", "text": "Il Gran Premio del Brasile 1973, \"II Grande Pr\u00eamio do Brasil\" di Formula 1 e seconda gara del Campionato di Formula 1 del 1973, si \u00e8 disputato l'11 febbraio sul circuito di Interlagos ed \u00e8 stato vinto da Emerson Fittipaldi su Lotus-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2088877", "revid": "767487", "url": "https://it.wikipedia.org/wiki?curid=2088877", "title": "Salom\u00e8 (film 1953)", "text": "Salom\u00e8 \u00e8 un film del 1953 diretto da William Dieterle.\nTrama.\nFigliastra del Re Erode, la bella e sensuale Salom\u00e8 viene allontanata da Roma per ordine di Tiberio e sulla nave che la riporta in Palestina incontra Pilato, il nuovo governatore, e il luogotenente Claudio, che si innamora di lei.\nSalom\u00e8, una volta tornata in patria, trova la sua famiglia profondamente turbata a causa delle prediche di Giovanni Battista, che rimprovera aspramente la corte per la dissolutezza dei costumi e per l'immoralit\u00e0 dell'unione tra Erode e Erodiade, che \u00e8 la moglie di suo fratello. Erodiade chiede al re di eliminare Giovanni Battista, ma Erode teme la reazione del popolo. Inoltre rivela che gli era stata predetta la morte, se avesse perseguitato un profeta. Anche Pilato vorrebbe sopprimere il Battista, ma Claudio, che di nascosto \u00e8 un suo seguace, lo distoglie dal proposito.\nGiovanni Battista viene comunque arrestato e condotto a palazzo; Salom\u00e8 \u00e8 colpita dalla figura del profeta anche se rimane sconvolta dalle invettive che lui pronuncia contro la madre. Al cospetto di Erode, la giovane principessa esegue la danza dei sette veli e sta per chiedere al patrigno la grazia per il Battista, ma Erodiade la previene e ne chiede la decapitazione. Quando la testa mozza viene portata nella sala, Erode fugge. Salom\u00e8, orripilata dalla morte, lascia la reggia insieme a Claudio: entrambi troveranno Ges\u00f9.\nProduzione.\nSfarzosa produzione biblico-hollywoodiana in Technicolor, voluta espressamente da Harry Cohn della Columbia Pictures per rilanciare Rita Hayworth dopo il fiasco de \"La signora di Shanghai\", la pellicola non si basa sull'audace dramma \"fin de si\u00e8cle\" di Oscar Wilde, bens\u00ec su un adattamento di Harry Kleiner e Jesse Lasky Jr., liberamente ispirato alla vicenda biblica.\nIl film capovolge il tradizionale ritratto perverso e incestuoso della giovane principessa, e ne d\u00e0 invece un'immagine solare e positiva: Salom\u00e8 danza per compiacere Erode, ma il suo scopo \u00e8 quello di salvare il Battista e di non farlo decapitare. Alla fine, dopo la fuga dal palazzo accompagnata da Claudio, la ritroviamo in abiti dimessi, a seguire con devozione le parole del Signore.\nLe riprese in esterna avvennero quasi interamente in Israele. Le scene interne vennero realizzate presso gli studi della Columbia Pictures a Los Angeles.\nDistribuzione.\nLa prima del film avvenne a Los Angeles il 13 febbraio 1953; venne quindi distribuito nelle sale cinematografiche americane il 24 marzo successivo. In Italia usc\u00ec al cinema il 10 settembre 1953."}
{"id": "2088878", "revid": "1961055", "url": "https://it.wikipedia.org/wiki?curid=2088878", "title": "Victor Fatio", "text": ""}
{"id": "2088888", "revid": "113539378", "url": "https://it.wikipedia.org/wiki?curid=2088888", "title": "Rolando Rigoli", "text": "Carriera.\nFece parte della squadra che vinse l'argento alle Olimpiadi di Citt\u00e0 del Messico 1968. Conquist\u00f2 poi l'alloro olimpico alle Olimpiadi di Monaco 1972, in squadra con Mario Aldo Montano e Mario Tullio Montano e Michele Maffei, riserva Cesare Salvadori, sconfiggendo in una indimenticabile finale l'Unione Sovietica. Allievo del Maestro Athos Perone presso il Circolo Scherma Fides di Livorno, dopo aver diretto nella sua citt\u00e0 una scuola di scherma che portava il suo nome raccogliendo molti successi anche a livello giovanile, \u00e8 recentemente rientrato nello storico sodalizio schermistico Fides presso il quale svolge l'attivit\u00e0 di Maestro."}
{"id": "2088892", "revid": "62748", "url": "https://it.wikipedia.org/wiki?curid=2088892", "title": "L\u012bw\u0101n", "text": "Il l\u012bw\u0101n () \u00e8 un ambiente aperto verso il lato nord delle case arabe dei paesi del Mediterraneo come Siria, Palestina o Libano). \n\u00c8 un ambiente circondato da tre pareti e un tetto che \u00e8 sorretto da colonne decorate con arabeschi. La sua funzione \u00e8 quella di stanza per ricevere gli ospiti nei mesi estivi, dato che \u00e8 aperto verso nord, ed \u00e8 in genere un luogo fresco. Il \"l\u012bw\u0101n\" sorge su un pavimento che si alza di 24 cm (o 40 cm) rispetto al terreno della casa. La parete principale del \"l\u012bw\u0101n\" contiene una sorta di \"mi\u1e25r\u0101b\" con varie forme ornamentali. Su entrambi i lati del \"l\u012bw\u0101n\" si sviluppano due stanze simmetriche."}
{"id": "2088895", "revid": "682087", "url": "https://it.wikipedia.org/wiki?curid=2088895", "title": "Recettori tattili", "text": ""}
{"id": "2088898", "revid": "682087", "url": "https://it.wikipedia.org/wiki?curid=2088898", "title": "Recettore tattile", "text": ""}
{"id": "2088910", "revid": "125914711", "url": "https://it.wikipedia.org/wiki?curid=2088910", "title": "Juan Paradell Sol\u00e9", "text": "\u00c8 Organista Emerito della Cappella Musicale Pontificia \"Sistina\" in Vaticano ed Organista Emerito della Basilica Papale di Santa Maria Maggiore in Roma, dopo esserne stato Primo Organista titolare per pi\u00f9 di 20 anni.\nBiografia.\nSi avvicina da giovanissimo alla musica e al canto gregoriano studiando con il gregorianista Padre Albert Foix e partecipando al coro dei Pueri cantores; in seguito si dedica allo studio dell'organo con il Maestro Montserrat Torrent presso il Conservatorio Superiore Municipale di Barcellona. Contemporaneamente studia anche Direzione Corale e Pedagogia musicale a Lleida con i Maestri Leopold Mass\u00f3 ed Erwin List. Nel 1973 si trasferisce a Roma, dove completa la formazione con monsignor Valentino Miserachs Grau, diplomandosi in Organo e Composizione organistica nel 1981 presso il Conservatorio Santa Cecilia. Dopo il diploma si \u00e8 perfezionato in Germania sotto la guida del prof. G\u00fcnther Kaunzinger. Dal 1981 svolge un'intensa attivit\u00e0 concertistica sia come solista, sia con prestigiose formazioni orchestrali in quasi tutti i paesi europei, Russia, Siria e Sud America.\nDal 1989 al 2012 \u00e8 stato Primo Organista titolare della Basilica di Santa Maria Maggiore in Roma. Titolare della cattedra di Organo Complementare e Canto Gregoriano presso il Conservatorio Statale di Musica di Benevento, nel maggio del 1994 tiene un corso sull'accompagnamento del Canto Gregoriano presso il Real Conservatorio Superior de Musica di Madrid.\n\u00c8 presidente e direttore artistico dell\"'Accademia Romana \"Cesar Franck\"\" e del \"Festival Internacional d'Orgue d'Igualada\".\nIl suo repertorio comprende musica di autori classici fino ai contemporanei, in particolare francesi e spagnoli.\nRegistrazioni.\nJuan Paradell Sol\u00e9 ha registrato per varie emittenti radiofoniche italiane e straniere, come Radio Vaticana, RAIradio3, Rai 3, e per TVI in Spagna."}
{"id": "2088918", "revid": "125017404", "url": "https://it.wikipedia.org/wiki?curid=2088918", "title": "Pietra di Hillersj\u00f6", "text": "La Pietra di Hillersj\u00f6 \u00e8 una pietra runica sita sull'isola di F\u00e4rings\u00f6 del lago M\u00e4laren, Uppland, Svezia. L'incisione in norreno racconta la tragedia familiare che colp\u00ec Gerl\u00f6g e sua figlia Inga. L'iscrizione \u00e8 la pi\u00f9 lunga che esista nell'Uppland e la seconda come estensione di tutta la Svezia.\nL'inscrizione riporta la storia di un dramma familiare realmente accaduto tra gli anni 1060 e 1100. La storia ha talmente colpito gli animi che le compagnie teatrali locali hanno rappresentato degli spettacoli basati sulla drammatica storia di Gerl\u00f6g.\nLa storia racconta che la giovane Gerl\u00f6g si spos\u00f2 con Germund e la coppia ebbe un figlio, il cui nome non viene specificato. Germund mor\u00ec annegato e anche il figlioletto per\u00ec successivamente. Gerl\u00f6g si rispos\u00f2 con Gudrik, ed ebbero diversi figli ma solo una sopravvisse e fu chiamata Inga. Inga si spos\u00f2 con Ragnfast di Snottsta e da questa unione nacque un bambino, ma Ragnfast e il figlio morirono e Inga eredit\u00f2 la tenuta Snottsta; la donna si spos\u00f2 ancora con Eric ma entrambi morirono senza lasciare figli. Questo port\u00f2 Gerl\u00f6g ad ereditare la propriet\u00e0 della figlia.\nIl testo viene completato grazie alle informazioni presenti sulle Pietre runiche di F\u00e4rentuna, dove si legge che sia Gudrik (il secondo marito di Gerl\u00f6g e padre di Inga) sia Eric (il secondo marito di Inga) erano morti.\nLa tenuta Snottsta (Sn\u00e5ttsta) esiste ancora e nelle sue vicinanze, come nelle vicinanze di Vreta, esistono altre pietre runiche che completano la saga di Inga e vengono chiamate le Pietre di Snottsta e Vreta.\nTraslitterazione in caratteri latini.\nra\u00fe| |\u00feu kaimuntr -ik * kai[l]a[uk *] (m)aytumi| |i \u00fea * finku * \u00feau sun * a\u00fe han * trukna\u00fei * in sun to : si\u00fean : \u00fea + fi(k) (h)(u)- --\u00ferik * ha- ... (\u00fe)(i)nsa * \u00fea * finku \u00fea(u) [bar](n) ... (i)(n) ma ain lif\u00fei * [hu]n hit ' ...g[a] ' h(a)... fik raknfastr * i * snutasta\u00feum * \u00fea uar\u00fe han tau\u00fer * auk * sun * si\u00fean * in * mo\u00feir kuam + at sunar ' arfi ' \u00fea ' fik hun ' airik ' \u00fear ' uar\u00fe hun tau\u00fe ' \u00fear kuam ' gailauk at arfi ' inku tutur sinar \u00feurbiur(n) ' skalt ' risti runar\nTrascrizione in antico norreno.\n\"Ra\u00f0 \u00feu! G\u00e6imundr [f]ikk G\u00e6ilaug m\u00f8ydomi i. \u00dea fingu \u00feau sun, a\u00f0an hann drunkna\u00f0i. En sunn do si\u00f0an. \u00dea fikk ho[n] [Gu]\u00f0rik. Ha[nn] ... \u00feennsa. \u00dea fingu \u00feau barn. En ma \u00e6in lif\u00f0i; hon het [In]ga. Ha[na] fikk Ragnfastr i Snutasta\u00f0um. \u00dea var\u00f0 hann dau\u00f0r ok sunn si\u00f0an. En mo\u00f0i kvam at suna arfi. \u00dea fikk hon \u00c6irik. \u00dear var\u00f0 hon dau\u00f0. \u00dear kvam G\u00e6ilaug at arfi Ingu, dottur sinna. \u00deorbiorn Skald risti runa.\"\nTraduzione in Italiano.\nIntendete! (Ascoltate?) Geirmundr prese Geirlaug (per moglie) nella sua giovinezza. Poi hanno avuto un figlio, prima che egli (Geirmundr) annegasse. E dopo il figlio mor\u00ec. Poi lei prese Gu\u00f0r\u00edkr. Egli ... questo. Poi hanno avuto figli. \nE una bimba visse; fu chiamata Inga. Ragnfastr di Snutasta\u00f0ir prese lei (in moglie). Poi lui mor\u00ec e, successivamente, anche il figlio. E la madre venne a ereditare da suo figlio. Poi lei prese Eir\u00edkr (in marito). Poi lei mor\u00ec. Poi Geirlaug eredit\u00f2 da Inga, sua figlia. \u00deorbj\u00f4rn Skald incise le rune."}
{"id": "2088920", "revid": "1494169", "url": "https://it.wikipedia.org/wiki?curid=2088920", "title": "Hardinge", "text": ""}
{"id": "2088936", "revid": "11266", "url": "https://it.wikipedia.org/wiki?curid=2088936", "title": "San Giovanni Theristis", "text": ""}
{"id": "2088940", "revid": "767487", "url": "https://it.wikipedia.org/wiki?curid=2088940", "title": "For Your Consideration", "text": "For Your Consideration (lett. \"Da sottoporre alla vostra considerazione\" o \"alla vostra attenzione\") \u00e8 il nome con il quale si indica quella forma di campagna pubblicitaria organizzata dalle compagnie cinematografiche per promuovere un loro prodotto esaltandone le qualit\u00e0, specie film in uscita o (negli Stati Uniti) titoli o attori in concorrenza ai premi Oscar.\nLa campagna consiste in manifesti pubblicitari, annunci su riviste di intrattenimento e banner in rete, e (nel caso di un titolo nominato per l'Oscar) si rivolge principalmente a un pubblico ristretto, come critici o membri dell'Academy of Motion Picture Arts and Sciences, per segnalargli un film o un'interpretazione meritevoli di essere premiati durante la cosiddetta \"Notte degli oscar\".\nOgni anno, i maggiori studi cinematografici e, in misura minore, le loro compagini affiliate del piccolo schermo e le emittenti televisive, investono ingenti somme di denaro per gli annunci \"For Your Consideration\", nell'atto di pubblicizzare prodotti cinematografici, film o programmi distribuiti l'anno precedente. Negli anni dell'informazione in rete, questo genere di avvisi ha esordito, espandendosi, anche nei principali e pi\u00f9 popolari siti web, con anche la possibilit\u00e0 di votarli tramite un indice di gradimento.\nStoria.\nDalla stampa alla rete.\nVerso la met\u00e0 degli anni '90, in aggiunta agli avvisi pubblicitari via stampa, anche le emittenti iniziarono a elargire edizioni speciali all'interno dei loro programmi, per promuovere specifici titoli o comunque dare visibilit\u00e0 del loro contenuto al pubblico di casa. Per la corsa agli Emmy, nei set dei DVD era d'uso comune la possibilit\u00e0 di spedire via mail il proprio indice di gradimento di un determinato titolo, ma la complessit\u00e0 del meccanismo durante gli anni ha portato alla creazione di una sorta di corsa agli armamenti.\nAlcune compagnie, comunque, in relazione alla diminuzione del capitale da investire per le campagne sviluppate in rete, hanno ivi concentrato l'attenzione sulla promozione in Internet mettendo sempre pi\u00f9 da parte i costi per le spedizioni postali. Le applicazioni in rete hanno i loro benefici: nel 2009 Showtime ha lanciato un sito protetto da password che consentiva ai votanti di scaricare via streaming su dispositivi mobile i \"For Your Consideration\"."}
{"id": "2088948", "revid": "958185", "url": "https://it.wikipedia.org/wiki?curid=2088948", "title": "Al-Harran", "text": " \nBiografia.\nAl-Harran nacque intorno al 1030 a Harran, (latino: \"Carrhae\"), oggi villaggio del sudest della Turchia. Si hanno solo notizie frammentarie della sua biografia. Dopo aver studiato nel Gorgan, come ci informa al-Ghazali che l\u00e0 lo conobbe, al-Harran visit\u00f2 Nishapur, Baghdad, e si rec\u00f2 in pellegrinaggio alla Mecca probabilmente intorno al 1060. Infine al-Harran si rec\u00f2 a Toledo sotto l'emiro al-Ma'mun dove rimase fino almeno al 1085, anno in cui Toledo fu conquistata da Alfonso VI di Castiglia. Non si sa con esattezza quando e dove mor\u00ec.\nDi al-Harran rimangono solo frammenti della sua opera principale, \"Il libro dell'incoerenza dei giurisperiti\" () in cui, criticando il libro contemporaneo di al-Ghazali \"L'incoerenza dei filosofi\", contrasta l'autorit\u00e0 dei giurisperiti, insistendo su un approccio pi\u00f9 personale e diretto col trascendente.\nNonostante fosse un seguace del sufismo, al-Harran non propone per\u00f2 una via mistica alla teologia ma propugna una visione pi\u00f9 ampia, in cui alla rivelazione divina e profetica e alla conoscenza mistica si accompagna una rivelazione continua nella natura e nella societ\u00e0. Venne per questa ragione attaccato da molti teologi e filosofi e dovette rifugiarsi a Toledo, dove trov\u00f2 un ambiente intellettuale pi\u00f9 tollerante e dove probabilmente collabor\u00f2 con al-Zarqali alle tavole astronomiche (\"z\u012bj\") toledane. Di altre quindici opere di fisica, astronomia, astrologia e geografia attribuite ad al-Harran e di cui abbiano i titoli non \u00e8 rimasto alcun frammento.\nOpere.\nAl-Harran scrisse molti libri su scienza, filosofia, teologia e sufismo, quindici secondo Ibn Arabi. Il suo \"Libro dell'incoerenza dei teologi\" \u00e8 l'unica opera di cui ci siano arrivati ampi frammenti riportati, in maniera spesso ferocemente critica, da al-Ghazali, Ibn Khaldun, Ibn Arabi. Solo Sohravardi e Ibn Rushd (Averro\u00e8) sembrano aver accolto alcune parti della sua visione filosofica, anche se gli scarsi riferimenti non permettono un giudizio definitivo sull'impatto di al-Harran nella cultura islamica medioevale.\nIl punto centrale della sua filosofia, secondo l'islamista Henry Corbin, consiste in un ampliamento del valore epistemologico e gnoseologico della rivelazione divina, ampliamento che lo porta vicino alle posizioni shi'ite pi\u00f9 estreme. Il concetto centrale viene riassunto da Henry Corbin come una \"rivelazione aperta\": il messaggio divino all'umanit\u00e0 non \u00e8 cristallizzato nelle parole dei profeti e degli inviati di Dio ma si sviluppa lungo tutto il percorso storico. Fonti di questa rivelazione aperta sono la natura stessa (in accordo qui con Ibn Rushd) e la visione mistica (come propugnava anche Sohravardi) ma anche, e qui la portata rivoluzionaria del pensiero di al-Harran si mostra in tutta la sua evidenza, la societ\u00e0 umana nel suo insieme. Partendo da un commento del famoso passo della \"S\u016bra della luce\" (XXIV:35), al-Harran sostiene che Dio ha concesso la sua rivelazione come \"una lampada che non si consuma e che illumina tutto l'universo e le sue creature\". Ritenere che la rivelazione sia stata dominio soltanto di alcuni profeti sarebbe come ridurre l'influsso della luce divina, cio\u00e8 ammetterne una limitazione. Anticipando la concezione della luce come forza vitale del cosmo e come rappresentazione dell'influsso divino, propria della filosofia di Sohravardi, al-Harran arriv\u00f2 a vedere una rivelazione continua in tutta la storia umana, inclusa la storia dei popoli pagani e non monoteisti, rivelazione cui tutti sono chiamati a partecipare. Compito del filosofo e del teologo \u00e8 di cercare le tracce della rivelazione in ogni aspetto della creazione; compito del sovrano \u00e8 di organizzare la societ\u00e0 in modo da facilitare tale libera ricerca. La \"rivelazione aperta\" di al-Harran si pone quindi come contraltare radicale al Corano come \"sigillo della profezia\".\nAl-Harran riconosce per\u00f2 al profeta Maometto il merito di essere stato la voce pi\u00f9 chiara e potente della rivelazione e all'Islam in generale di essere la religione che pi\u00f9 compiutamente \"svela la rivelazione\" (), come riporta un frammento trasmesso da Ibn Rushd.\nAltri contributi.\nNel settore della cosmologia al-Harran sembra avesse sostenuto la teoria di una creazione continua di nuovi mondi, ognuno generato all'interno di un mondo precedente, forse influenzato dal mazdeismo e dal buddismo. Non \u00e8 chiaro per\u00f2 se al-Harran considerasse una creazione in successione temporale (una sorta di universo ciclico) o spaziale (cio\u00e8 nuovi mondi all'interno uno dell'altro), n\u00e9 se attribuisse a Dio la creazione del \"mondo originario\" o se assumesse una regressione all'infinito. \u00c8 possibile che con tale teoria avesse cercato di riconciliare le teorie di molti filosofi medievali e dei teologi, di un universo dal tempo non infinito e avente avuto un inizio, in opposizione ai filosofi greci aristotelici che ritenevano il contrario. Secondo la studiosa del Rinascimento Frances Yates Giordano Bruno potrebbe essersi ispirato ad al-Harran, bench\u00e9 senza citarlo esplicitamente, nella sua concezione di un Dio che crea nuovi mondi continuamente.\nAl-Harran scrisse anche di alchimia, intensamente praticata proprio nella sua citt\u00e0 natale. Nella sua opera perduta \"Il giardino della luce vivificante\", come riporta Ibn Arabi, sembra avesse descritto un processo alchemico capace di creare un organismo dotato di vita autonoma, una sorta di \"homunculus\" faustiano, convogliando e intrappolando la luce cosmica all'interno della fornace alchemica, l'athanor.\nInfluenze.\nForse per la sua radicalit\u00e0, scarsa sembra essere stata l'influenza di al-Harran nel pensiero medioevale islamico e del tutto assente sulla filosofia medioevale latina.&lt;br&gt;\nIn anni recenti alcuni gruppi di mistici sufi e seguaci della kabbalah che cercano di riconciliare misticismo e tecnologia (i cosiddetti \"cybersufi\") hanno visto nell'idea di \"rivelazione aperta\" di al-Harran una sorta di manifesto filosofico. Secondo questi gruppi, la rivelazione aperta \u00e8 la forma religiosa della filosofia \"open source\"."}
{"id": "2088950", "revid": "729019", "url": "https://it.wikipedia.org/wiki?curid=2088950", "title": "Ferrovia Livorno-Collesalvetti", "text": "La ferrovia Livorno-Collesalvetti era una linea ferroviaria italiana aperta all'esercizio nel 1863 e chiusa nel 1964. In parte recuperata negli anni Duemila e convertita in raccordo merci, collegava Livorno al vicino comune di Collesalvetti.\nStoria.\nApertura.\nLa ferrovia venne attivata il 20 ottobre 1863 come parte del percorso originario della \"ferrovia Maremmana\", che partendo da Livorno raggiungeva Collesalvetti per poi procedere verso sud in direzione di Cecina e Follonica. A partire dal 1867, anno in cui la linea fu connessa direttamente con Roma, la ferrovia Maremmana assunse un'importanza strategica nello spostamento di passeggeri e merci tra l'Italia settentrionale e la futura capitale del Regno d'Italia.\nIl 1\u00ba aprile 1874 fu aperto un raccordo ferroviario che univa Pisa a Collesalvetti, consentendo ai treni che circolavano sulla ferrovia Maremmana di risparmiare tempo eludendo un regresso presso la stazione di Livorno. Di fatto, l'apertura del tronco Pisa-Collesalvetti declass\u00f2 la tratta Livorno-Collesalvetti a linea secondaria dedicata quasi esclusivamente allo smistamento delle merci provenienti dal porto di Livorno.\nDeclino e chiusura.\nL'isolamento di Livorno dalla direttrice nazionale provoc\u00f2 da subito il malumore della citt\u00e0 labronica, che fu risolto nel 1910 con l'inaugurazione, al termine di cinque anni di lavori, di una nuova linea ferroviaria che, partendo dalla stazione di Livorno Centrale, seguiva l'andamento del litorale tirrenico fino a congiungersi alla ferrovia Maremmana all'altezza di Vada, frazione del comune di Rosignano Marittimo. Pi\u00f9 breve, moderna e veloce del tracciato interno, la linea costiera soppiant\u00f2 la ferrovia Pisa-Collesalvetti-Vada ed ecliss\u00f2 totalmente la linea Livorno-Collesalvetti, sottraendole la quasi totalit\u00e0 del traffico merci.\nIl servizio passeggeri, confinato a un ambito prettamente locale, sopravvisse fino al 1964, quando la scarsa affluenza e la forte concorrenza del traffico su gomma portarono alla soppressione del servizio e alla definitiva chiusura della tratta Livorno-Collesalvetti. Le rotaie furono in parte smantellate nel tratto compreso fra le stazioni di Guasticce e Collesalvetti, ma furono riutilizzate come raccordo merci nel tratto dalla stazione di Livorno Calambrone a Guasticce per servire la zona industriale ivi presente. Le infrastrutture lungo la linea sono state demolite, mentre le stazioni lungo il tracciato sono state riconvertite ad altri usi.\nRiapertura parziale.\nL'apertura negli anni Duemila dell'interporto toscano \"Amerigo Vespucci\" presso Guasticce, frazione del comune di Collesalvetti, ha restituito una certa importanza alla ferrovia Livorno-Collesalvetti, parzialmente recuperata per permettere, a partire dal 2007, lo spostamento su rotaia di merci tra il porto di Livorno e l'interporto. Il 12 dicembre 2019 \u00e8 stato firmato un accordo per la progettazione e realizzazione di un raccordo merci riutilizzando una parte della ferrovia Livorno-Collesalvetti, che entro il 2022 torner\u00e0 a riallacciarsi alla ferrovia Pisa-Collesalvetti-Vada in direzione di Pisa, all'altezza di Vicarello. Inoltre, \u00e8 prevista la costruzione di uno scavalco ferroviario che superi la ferrovia Leopolda a nord di Livorno e permetta cos\u00ec una migliore comunicazione tra il porto labronico, l'interporto di Guasticce e il corridoio europeo TEN-T scandinavo mediterraneo.\nCaratteristiche.\nPercorso.\nLa ferrovia ha inizio presso lo scalo merci di Livorno Calambrone, dove si allontana dalla ferrovia Leopolda in direzione di Pisa piegando verso est e dirigendosi verso l'entroterra toscano. Superata la dismessa fermata di Stagno, la linea corre a poche centinaia di metri dall'interporto toscano \"Amerigo Vespucci\", che raggiunge mediante un breve raccordo. Il binario sopravvive fino alla fermata di Guasticce, da dove un tempo la ferrovia assumeva un andamento curvilineo e raggiungeva la fermata di Nugola-Berte attraversando la valle del fiume Tora, che intersecava due volte nel suo tragitto. Dopo circa 10 km di percorso, la linea si affiancava alla ferrovia Pisa-Vada a ridosso della stazione di Collesalvetti, con il binario orientato in direzione di Vada."}
{"id": "2088957", "revid": "124971613", "url": "https://it.wikipedia.org/wiki?curid=2088957", "title": "Ray Palmer", "text": "Ray Palmer \u00e8 un personaggio immaginario dei fumetti della DC Comics introdotto durante la Silver Age in \"Showcase\" n. 34 (settembre-ottobre 1961). \u00c8 il secondo personaggio tra coloro che hanno rivestito l'identit\u00e0 del supereroe Atomo. Il nome della sua identit\u00e0 segreta \u00e8 un omaggio al curatore di riviste di fantascienza Raymond A. Palmer.\nBiografia del personaggio.\nRaymond \"Ray\" Palmer viene presentato come un professore di fisica della Ivy University di Ivy Town, una citt\u00e0 fittizia del New England, specializzato in compressione della materia. Usando la massa di una nana bianca precipitata sulla terra, riesce a costruire una lente il cui raggio \u00e8 in grado di miniaturizzare ogni oggetto fino al grado desiderato. Tuttavia la compressione destabilizza la struttura molecolare dell'oggetto sottoposto al raggio, che quindi esplode dopo poco tempo.\nDurante una spedizione speleologica assieme ai suoi studenti e alla sua ragazza, Jean Loring, Palmer si ritrova bloccato in una grotta a seguito di un crollo delle pareti. Mosso dalla disperazione, usa su di s\u00e9 la lente che si era segretamente portato dietro, restringendo il suo corpo fino a poter passare dall'altra parte della frana attraverso una piccola apertura. Il piano riesce e Palmer, tornato a grandezza naturale dopo essersi nuovamente esposto al raggio della sua lente, si accorge con sorpresa che il suo corpo non \u00e8 esploso come tutti gli oggetti sottoposti a quell'esperimento prima di allora. Inizialmente attribuisce l'effetto all'umidit\u00e0 della caverna che ha completamente coperto la superficie della lente, ma successivi esperimenti in laboratorio smentiscono la sua teoria: tutti gli oggetti continuano ad esplodere. Palmer, allora, conclude che ci debba essere qualche forza sconosciuta all'interno del proprio corpo che gli impedisce di subire gli effetti collaterali della miniaturizzazione. Poco dopo decide di usare i suoi poteri per diventare un supereroe, con il nome di \"\"Atomo\". Una retcon nell'albo \"Nel giorno pi\u00f9 splendente: Atomo\"\" del luglio 2010 ha rimosso questa spiegazione esotica, attribuendo la capacit\u00e0 del professor Palmer di mantenere la sua integrit\u00e0 molecolare ad un particolare \"tessuto di compressione\", inventato dallo stesso Palmer, in grado di contrastare i devastanti effetti del raggio. Con questo materiale speciale \u00e8 cucito il costume di Atomo.\nPer poter usare il suo potere a fin di bene, Palmer costruisce un congegno per controllare la miniaturizzazione a livello subatomico con un meccanismo di emergenza inserito nei guanti e sviluppa un metodo per diminuire anche il proprio peso, mettendosi cos\u00ec in grado di cavalcare le correnti d'aria, pur tuttavia potendo sollevare e maneggiare oggetti con la stessa forza di quando si trova nelle sue normali dimensioni. Il suo costume \u00e8 progettato in modo tale da apparire automaticamente durante la miniaturizzazione e da scomparire al ritorno alle dimensioni normali.\nNelle sue avventure fumettistiche Palmer ha combattuto contro minacce aliene e soprannaturali; la sua nemesi \u00e8 il ladro del Tempo Chronos molte volte ha affrontato la minaccia del Bug-Eyed Bandit e del pericoloso eco-terrorista Floronic Man. Atomo \u00e8 membro di numerose versioni della Justice League, qui incontra il supereroe Hawkman, e diventerano dei suoi pi\u00f9 grandi amici. Atomo lavorer\u00e0 per un certo periodo anche per la CIA. Dopo essersi sposato con Jean Loring, Atom scopre che la moglie lo tradiva con il collega Paul Hoffer. Sconvolto, Ray divorzier\u00e0 da Jean, decider\u00e0 di lasciare la carriera di eroe, ritirandosi nelle giungle del Centro America. Ad causa un incidente aereo, Ray perder\u00e0 il controllo dei suoi poteri e rimane bloccato all'altezza di 152\u00a0mm. Nella foresta amazzonica, Ray incontra i Morlaidiani, una comunit\u00e0 di minuscoli alieni, e trover\u00e0 quindi l'amore nella loro principessa Laethwyn. Il ruolo di Atomo sar\u00e0 poi preso da Paul Hoffer.\nQuando la CIA stermina i Morlaidiani, Ray ruba la cintura a Paul Hoffer e ritorna a indossare i panni di Atomo. Durante questo periodo internalizza i poteri della nana bianca, diventando cos\u00ec indipendente dall'equipaggiamento scientifico. Dopo varie indagini, Ray scopre che gli agenti CIA responsabili del genocidio degli alieni sono in realt\u00e0 un gruppetto sovversivo, noto col nome di \"la Cabala\", che lavorava per una sezione interna dell'organizzazione di controspionaggio. Atomo riesce a rimpicciolire permanentemente i cinque esecutori materiali della strage, solo per essere apparentemente ucciso. Il posto di Atomo viene preso da Adam Cray, che si unisce al gruppo governativo noto come Squadra Suicida. Tutto \u00e8 in realt\u00e0 un piano di Ray per fare uscire i suoi nemici allo scoperto. L'Atomo originale riesce anche ad infiltrarsi all'interno della squadra. Il piano riesce, ma nella colluttazione Adam e la squadra muoiono.\nDurante Ora Zero Ray torna ad essere adolescente, acquisendo la capacit\u00e0 di ingigantirsi, e si unisce ai Giovani Titani divenendone il leader. Dopo aver riacquisto la sua et\u00e0 Ray si unisce di nuovo alla Justice League come consulente scientifico, arrivando anche a sconfiggere l'androide Amazo. Durante l'evento Crisi d'identit\u00e0 Jean user\u00e0 l'equipaggiamento dell'ex-marito e uccide inavvertitamente Sue Dibny, moglie dell'eroe Elongated Man, premendo troppo forte i piedi sul suo cervello. Sconvolto dall'azione della ex-moglie, ormai impazzita, Atomo lascia Jean in manicomio e decide di fuggire dal mondo rimpicciolendosi a dismisura. Il posto di Atomo viene preso da Ryan Choi, un suo protetto, mentre Ray aiuta un gruppo di eroi a sconfiggere un virus e torna sulla Terra aiutando Ryan in molte missioni, per poi riprendere il ruolo dell'eroe dopo la morte dell'amico.\nPoteri e abilit\u00e0.\nLa cintura di Atomo gli permette di rimpicciolirsi a suo piacimento fino a raggiungere dimensioni subatomiche. Usando queste capacit\u00e0 Atomo pu\u00f2 muoversi in maniera estremamente veloce cavalcando piccole particelle. Inoltre, da minuscolo possiede il completo controllo di tutte le molecole del suo corpo e pu\u00f2 rendendosi talmente leggero da volare cavalcando le correnti d'aria o cos\u00ec pesante da rompere a pugni un muro di cemento. Il suo metodo di trasporto preferito \u00e8 quello di chiamare qualcuno al telefono e, nel momento in cui l'interlocutore risponde, miniaturizzarsi abbastanza da poter viaggiare lungo la linea telefonica e riapparire dall'altra parte pochi secondi pi\u00f9 tardi. Dopo gli eventi della saga \"Ora Zero\" Ray \u00e8 ringiovanito fino a 17 anni ottenendo il potere di ingrandirsi ma una volta tornato all'et\u00e0 normale riottenne le stesse abilit\u00e0 di prima dicendo addio al vecchio potere. Inoltre Ray Palmer \u00e8 un abile fisico e scienziato.\nAltre versioni.\nIl cavaliere oscuro colpisce ancora.\nFrank Miller ha inserito il personaggio di Ray Palmer nel suo fumetto \"\". Viene imprigionato per anni da Lex Luthor in una piastrina di Petri, fino al suo salvataggio da parte di Catgirl. Pi\u00f9 avanti avr\u00e0 un ruolo chiave nella liberazione di Kandor, rimpicciolendosi in modo da riuscire ad entrare nella bottiglia dove la citt\u00e0 era imprigionata e riuscire a rompere l'involucro dall'interno.\nLeague of Justice.\nUn'altra versione di Atomo appare in \"League of Justice\", una storia edita da Elseworld dove la Justice League vive una storia simile a quella del Signore degli Anelli, in cui Atomo assume la parte di un mago dal nome di \"Atomus il Palmo\".\nVendicatori/JLA.\nNel crossover Vendicatori/JLA Palmer appare prendendo il posto di Wally West quando si rende conto che non esiste un supereroe superveloce nell'universo Marvel.\nJLA: Age of Wonder.\nNella serie \"Age of Wonder\" Palmer lavora in un team di scienziati tra i quali Thomas Edison e Nikola Tesla.\nJLA: Rock of Ages.\nIn \"Rock of Ages\", Atomo \u00e8 uno dei pochi superstiti della Justice League in un futuro alternativo dove Darkseid ha preso il controllo della Terra.\nCountdown to Final Crisis.\nIn \"Countdown to Final Crisis\", \"The Search of Ray Palmer\" e \"Countdown: Arena\" vengono introdotte molte versioni alternative di Atomo:\nAltri media.\nTelevisione.\nL'attore Brandon Routh interpreta Ray Palmer nella terza stagione di \"Arrow\". La sua prima apparizione avviene nel primo episodio della terza stagione, \"Calma apparente\", dove procede nell'acquisizione della Queen Consolidated che, nel settimo episodio della terza stagione (\"Colpiti al cuore)\" rinominer\u00e0 Palmer Technologies. Lui e Felicity Smoak si avvicineranno sentimentalmente. Anche grazie a quest'ultima riuscir\u00e0 a mettere a punto una tuta potenziata per combattere il crimine, in ricordo della sua fidanzata assassinata. Riuscir\u00e0 a testarla per la prima volta nel quindicesimo episodio della terza stagione, \"Nanda Parbat\", volando per i cieli di Starling City. Nell'ultimo episodio della terza stagione, mentre cerca di miniaturizzare la propria armatura, provoca un'esplosione che distrugge il piano della \"Palmer technologies\" dove lavora. Palmer compare anche nel diciottesimo episodio della serie spin-off \"The Flash\" (\"Bug-Eyed Bandit)\", dove aiuta Barry Allen a contrastare la minaccia di Brie Larvan (Emily Kinney), versione femminile dell'arci nemico di Atom, Bug-Eyed Bandit. Proprio dalla tecnologia miniaturizzata delle api robot usate dalla Larvan, Ray trarr\u00e0 l'idea per le modifiche da apportare alla sua tuta.\nRouth riprende il ruolo di Ray Palmer tra i personaggi principali della serie televisiva \"Legends of Tomorrow\"."}
{"id": "2088959", "revid": "599013", "url": "https://it.wikipedia.org/wiki?curid=2088959", "title": "Jerry Green", "text": "Carriera.\nFrequenta l'universit\u00e0 di Irvine e al primo anno \u00e8 eletto miglior esordiente della big west di cui sar\u00e0 sempre uno dei migliori giocatori. Nel 2001 e nel 2002 \u00e8 il giocatore dell'anno della Conference e chiude l'esperianza agli Anteaters con 17,2 punti di media diventando il miglior marcatore di sempre dell'universit\u00e0 con 1993 punti totali.\nDa professionista gioca una prima stagione in Germania a Weissenfels e si trasferisce in Polonia allo Slupsk, torna in germania, questa volta a Ludwigsburg dove si ferma tre anni. Nel 2007 \u00e8 eletto Mvp della Bundesliga con 15,9 punti, 5,2 assist e 4,2 rimbalzi. Nel 2008 \u00e8 ad Ostenda in Belgio dove vince il campionato ed esordisce in Uleb Cup.\nNell'estate del 2008 si trasferisce alla Nuova Sebastiani.\nNel giugno 2009 sigla un contratto con la Pallacanestro Cant\u00f9. Questa estate ha siglato un contratto con la EnBW Ludwigsburg\nAlto 190 cm per 93 kg, occupa il ruolo di playmaker.\nRegista vecchia scuola non cerca spesso la conclusione personale, soprattutto dall'arco dei tre punti, ma preferisce giocare per i compagni a cui distribuisce un buon numero di assist."}
{"id": "2088963", "revid": "324378", "url": "https://it.wikipedia.org/wiki?curid=2088963", "title": "Abarth SE 030", "text": ""}
{"id": "2088965", "revid": "161374", "url": "https://it.wikipedia.org/wiki?curid=2088965", "title": "Abarth SE 037", "text": ""}
{"id": "2088969", "revid": "2005182", "url": "https://it.wikipedia.org/wiki?curid=2088969", "title": "Colletto (abbigliamento)", "text": "Il colletto \u00e8 la parte di una camicia, vestito, cappotto, in quest'ultimo caso detto anche \"bavero\", o altri capi d'abbigliamento, che avvolge o incornicia il collo.\nNella realizzazione del colletto, cos\u00ec come per quella dei polsini, vengono utilizzati gli \"interni\", ovvero strisce di stoffa dello stesso materiale del resto del capo ma pi\u00f9 rigidi. Il colletto pu\u00f2 essere munito di tendicollo.\nColletto staccabile.\nDescrizione.\nIl colletto staccabile \u00e8 un colletto da camicia che non \u00e8 unito alla medesima come nelle normali camicie, ma pu\u00f2 essere staccato dalla camicia e trattato a parte. La camicia \u00e8 di tipo idoneo a ricevere tale colletto. Si tratta di una camicia con apertura superiore \"a tunica\" (cio\u00e8 priva di collo) che porta al centro, sia nel lato anteriore che in quello posteriore, una linguetta sporgente verso l'alto contenente un'asola. Il colletto viene attaccato alla parte posteriore della camicia prima di indossarla utilizzando uno dei due bottoncini simili a due gemelli da polsino, ma con le parti piatte di dimensioni diverse ed unite da un elemento corto e rigido. I due bottoncini vengono infilati nelle asole posteriore ed in quelle anteriori (queste a camicia indossata) del colletto, in modo da bloccarlo alla camicia stessa.\nStoria.\nSi ritiene che esso sia stato inventato da Hannah Montague a Troy, nello stato di New York nel 1827, dopo aver staccato il colletto da una delle camicie del marito per lavarlo e poi averlo riattaccato cucendolo. Esso venne poi commercializzato dal Rev. Ebenezar Brown. La produzione di colletti staccabili e relative camicie divenne un'industria significativa per Troy.\nSuccessivamente il vantaggio di poter irrigidire parti singole di una camicia inamidandole separatamente divenne palese, ma presto questa tecnica declin\u00f2, lasciando solo tale possibilit\u00e0 al colletto.\nIl colletto rigido staccabile rimase prerogativa d'uso in particolari situazioni, come ad esempio il caso degli avvocati peroranti in tribunale una causa (Canada, Regno Unito ed Irlanda), che per\u00f2 utilizzano nella parte frontale due bande verticali, o per categorie di personaggi come gli studenti dell'Eton College."}
{"id": "2088970", "revid": "324378", "url": "https://it.wikipedia.org/wiki?curid=2088970", "title": "Fiat Abarth 037", "text": ""}
{"id": "2088976", "revid": "183694", "url": "https://it.wikipedia.org/wiki?curid=2088976", "title": "Rosolino Colella", "text": "Biografia.\nRosolino Colella nasce a Citt\u00e0 Sant' Angelo (Pescara). Professore ordinario di clinica neuro-psichiatrica e preside di facolt\u00e0 all'Universit\u00e0 di Palermo, Colella ha scritto numerose monografie specialistiche riguardanti, tra l'altro, la medicina legale.\nCompagno al Convitto Cicognini di Prato, e legato da profonda amicizia, con Gabriele D'Annunzio ne fu anche medico della madre la signora \"donna Luisetta\"."}
{"id": "2088978", "revid": "481666", "url": "https://it.wikipedia.org/wiki?curid=2088978", "title": "For God and Country", "text": "For God and Country (\"per Dio e per la patria\" in lingua inglese) pu\u00f2 riferirsi a:"}
{"id": "2088986", "revid": "339392", "url": "https://it.wikipedia.org/wiki?curid=2088986", "title": "Ciclo combinato", "text": ""}
{"id": "2088994", "revid": "1684799", "url": "https://it.wikipedia.org/wiki?curid=2088994", "title": "Antichrist", "text": ""}
{"id": "2088996", "revid": "812894", "url": "https://it.wikipedia.org/wiki?curid=2088996", "title": "Bermuda (abbigliamento)", "text": "I bermuda sono un tipo di pantaloni corti, la cui lunghezza arriva pi\u00f9 o meno alle ginocchia. Sono ampiamente indossati, particolarmente in jeans, come abbigliamento casual dagli uomini, mantenendo cos\u00ec il comfort dei tradizionali pantaloni in denim nella versione estiva. Fanno parte anche dell'abbigliamento femminile, ma con alcune differenze di design.\nOrigine.\nIl loro nome deriva dalla loro popolarit\u00e0 nell'arcipelago britannico delle Bermuda, dove viene indossato non soltanto come capo casual, ma anche in occasioni pi\u00f9 formali, spesso abbinato anche a giacca e cravatta.\nNascono per fornire una soluzione al divieto imposto da una legge locale alle donne di mostrare le gambe completamente nude. Poco dopo entrano anche nel vestiario maschile.\nUtilizzo.\nL'esercito britannico adott\u00f2 l'utilizzo dei bermuda per gli stanziamenti in zone tropicali e nel deserto, ed attualmente essi sono ancora parte della divisa della Royal Navy.\nVarianti.\nCargo-pants.\nSimili ai bermuda per lunghezza sono i cargo-pants, che per\u00f2 si differenziano per avere un taglio \"baggy\" e, in generale, per essere meno eleganti dei bermuda.\nCostume da bagno bermuda.\nComunemente si indica con il termine \"bermuda\" anche il costume da bagno maschile a pantaloncino corto."}
{"id": "2088999", "revid": "991694", "url": "https://it.wikipedia.org/wiki?curid=2088999", "title": "Accademia di Belle Arti di Perugia", "text": ""}
{"id": "2089002", "revid": "1728", "url": "https://it.wikipedia.org/wiki?curid=2089002", "title": "Gomera", "text": ""}
{"id": "2089005", "revid": "287204", "url": "https://it.wikipedia.org/wiki?curid=2089005", "title": "Giovanni di Sassonia (astronomo)", "text": "Discepolo di Giovanni di Lini\u00e8res, nel 1327 ha aggiunto delle importanti spiegazioni ed istruzioni alle \"Tavole alfonsine\" nei suoi \"Canoni de l'Eclissi\". Nei \"Canoni\", Giovanni divide il giorno in sessanta parti, rappresentando il tempo utilizzando frazioni e multipli sessagesimali del giorno. \u00c8 in questa forma che le \"Tavole alfonsine\" sono state diffuse nell'Europa occidentale nei seguenti tre secoli.\nTra i suoi altri contributi ci sono il \"Libro de l'Astrolabio\", un commentario all\"Introduzione all'arte dei giudizi delle stelle\" di Alcabizio, undici edizioni stampate, ed un \"Almanacco\" per gli anni compresi tra il 1336 ed il 1380, calcolato per il meridiano di Parigi utilizzando le \"Tavole alfonsine\"."}
{"id": "2089019", "revid": "216538", "url": "https://it.wikipedia.org/wiki?curid=2089019", "title": "Nankyoku monogatari", "text": ""}
{"id": "2089021", "revid": "1048993", "url": "https://it.wikipedia.org/wiki?curid=2089021", "title": "Michael Arndt", "text": "Noto principalmente per aver scritto i film \"Little Miss Sunshine\" (2006), \"Toy Story 3 - La grande fuga\" (2010) e \"\" (2015).\nBiografia.\nArndt \u00e8 nato a McLean, in Virginia. Suo padre, membro del Servizio Esteri e di conseguenza ha vissuto in vari paesi, tra cui Sri Lanka e India. Arndt si \u00e8 laureato alla Langley High School di McLean e ha frequentato anche la Potomac School. Si \u00e8 laureato alla Tisch School of the Arts della New York University. Arndt \u00e8 stato assistente personale dell'attore Matthew Broderick fino alla fine del 1999, quando ha scelto la carriera di sceneggiatore a tempo pieno.\nCarriera.\nArndt scrisse la sceneggiatura di \"Little Miss Sunshine\" nel 2000. Con l'intenzione di dirigerlo, si mise alla ricerca di un produttore. Dopo varie trattative con la regia venne affidata a Jonathan Dayton e Valerie Faris. Questi ultimi furono ingaggiati dal produttore Marc Turtletaub, che acquist\u00f2 la sceneggiatura da Arndt per , il 21 dicembre 2001. Il film, uscito nel 2006, ricevette quattro candidature ai Premi Oscar 2007, vincendone due (miglior sceneggiatura originale e miglior attore non protagonista ad Alan Arkin). In seguito a ci\u00f2, Arndt venne invitato ad unirsi all'AMPAS.\nSempre nel 2006 si un\u00ec al team creativo dei Pixar Animation Studios del film \"Toy Story 3 - La grande fuga\" (2010) diretto da Lee Unkrich, dove rimaneggi\u00f2 una bozza del film scritta precedentemente da Andrew Stanton. Con questo film, Arndt guadagn\u00f2 una nomination agli Oscar 2011 per la miglior sceneggiatura non originale (ci\u00f2 lo rese il primo sceneggiatore a essere candidato in entrambe le categorie con due film di seguito).\nArndt ha scritto la sceneggiatura di \"\" (2013), accreditato come Michael DeBruyn, basato sul romanzo omonimo di Suzanne Collins. Dopodich\u00e9 collabora alla scrittura di \"Oblivion\" (2013).\nNel novembre 2012, Arndt \u00e8 stato annunciato come sceneggiatore di \"\" (2015). Nell'ottobre 2013, \u00e8 stato annunciato che Lawrence Kasdan e il regista J. J. Abrams stavano riscrivendo la sua versione. Arndt rimase comunque accreditato come autore del film."}
{"id": "2089030", "revid": "263989", "url": "https://it.wikipedia.org/wiki?curid=2089030", "title": "Comunit\u00e0 del Nunavut", "text": ""}
{"id": "2089031", "revid": "14691", "url": "https://it.wikipedia.org/wiki?curid=2089031", "title": "Mi Accordo", "text": ""}
{"id": "2089032", "revid": "115050970", "url": "https://it.wikipedia.org/wiki?curid=2089032", "title": "Football Club Ebedei", "text": "Il Football Club Ebedei \u00e8 una squadra nigeriana di calcio di Ijebu-Ode, nello stato dell'Ogun. Funge da vivaio per il FC Midtjylland, societ\u00e0 che milita nel campionato danese.\nMilita nella Nigeria Amateur League, terza divisione del campionato nigeriano, dopo aver giocato diverse stagioni nella Nigeria National League, seconda divisione del paese."}
{"id": "2089037", "revid": "188323", "url": "https://it.wikipedia.org/wiki?curid=2089037", "title": "Cassa filtro", "text": ""}
{"id": "2089042", "revid": "287204", "url": "https://it.wikipedia.org/wiki?curid=2089042", "title": "Brunella", "text": ""}
{"id": "2089049", "revid": "481666", "url": "https://it.wikipedia.org/wiki?curid=2089049", "title": "Everyman", "text": "Altro.\nNel Sonno polifasico, Everyman \u00e8 un tipo di sonno a cui \u00e8 pi\u00f9 facile adattarsi."}
{"id": "2089052", "revid": "1305772", "url": "https://it.wikipedia.org/wiki?curid=2089052", "title": "Unit\u00e0 ovina mediterranea", "text": "L'Unit\u00e0 ovina mediterranea (acronimo, UOM, in inglese \"Mediterranean Sheep Unit\") \u00e8 un parametro concepito per quantificare i carichi di bestiame in regime di pascolamento facendo riferimento all'energia consumata per il mantenimento di un ovino standard.\nDefinita da Susmel et al. (1989), l'unit\u00e0 ovina mediterranea \u00e8 l'energia corrispondente al fabbisogno giornaliero di una pecora di 45\u00a0kg di peso vivo, non gravida, dell'et\u00e0 di 3 anni, con condizione di ingrassamento (\"body score\") pari a 3, che si alimenta al pascolo in gran parte dell'anno.\nL'utilizzo di questa unit\u00e0 di riferimento permette la comparazione di animali, tipi funzionali e condizioni ambientali differenti con l'applicazione di fattori di correzione che tengono conto dei fabbisogni di lattazione, di gravidanza, di accrescimento e di dinamismo.\nRispetto alle nuove unit\u00e0 foraggere concepite dall'INRA (\"Institut National de la Recherche Agronomique\") e largamente adottate in zootecnica, che prevedono la differenziazione fra Unit\u00e0 Foraggere Latte (UFL) e Unit\u00e0 Foraggere Carne (UFC), secondo il contesto, l'Unit\u00e0 ovina mediterranea presenta il vantaggio di essere estensibile in contesti operativi differenti, indipendentemente dal regime di allevamento e dal tipo funzionale.\nIl fattore di conversione fra Unit\u00e0 foraggere e Unit\u00e0 ovina mediterranea cambia secondo il contesto operativo."}
{"id": "2089058", "revid": "22643", "url": "https://it.wikipedia.org/wiki?curid=2089058", "title": "Aeroporto di Udine-Rivolto", "text": ""}
{"id": "2089061", "revid": "709565", "url": "https://it.wikipedia.org/wiki?curid=2089061", "title": "Discografia di Joy Denalane", "text": ""}
{"id": "2089067", "revid": "729019", "url": "https://it.wikipedia.org/wiki?curid=2089067", "title": "Sponson", "text": "Gli sponson o stabilizzatori sono particolari strutture presenti su alcuni scafi delle navi e sugli aeromobili che hanno necessit\u00e0 di operare sull'acqua come idrovolanti, elicotteri ed aerei anfibi.\nAeronautica.\nSi presentano come estensioni laterali di varie dimensioni, posizionate sulla linea di galleggiamento a dritta ed a sinistra dello scafo o della fusoliera degli elicotteri. Nei grandi idrovolanti di linea servivano a diversi scopi: fornivano una ampia piattaforma per stabilizzare il velivolo durante il galleggiamento sull'acqua, fungevano da piattaforma di ingresso per far salire a bordo i passeggeri ed erano spesso strutturati in modo da contribuire, assieme all'ala, alla portanza durante il volo."}
{"id": "2089069", "revid": "110157", "url": "https://it.wikipedia.org/wiki?curid=2089069", "title": "Museo archeologico dei Campi Flegrei", "text": "Il Museo archeologico dei Campi Flegrei \u00e8 un museo ospitato nel Castello Aragonese di Baia, nel comune di Bacoli (NA). Dal dicembre del 2014 il museo \u00e8 passato in gestione al Polo museale della Campania.\nCollezioni.\nIl castello, per la sua posizione centrale relativamente ai principali siti archeologici dei Campi Flegrei (in prossimit\u00e0 delle Terme di Baia e a met\u00e0 strada fra Cuma e Pozzuoli) visibili dalle terrazze e dai bastioni, \u00e8 stato scelto come sede del Museo Archeologico dei Campi Flegrei. Esso prevede la progressiva esposizione topografica dei pi\u00f9 significativi reperti rinvenuti nei siti archeologici dell'area flegrea. Le sale finora attivate riguardano: i numerosi reperti provenienti dal Rione Terra a Pozzuoli; il Sacello degli Augustali di Miseno; i calchi in gesso rinvenuti alle Terme di Baia (resti di lavorazioni eseguite da scultori locali impegnati a realizzare copie di opere greche); il Ninfeo di Punta Epitaffio a Baia. Le sezioni di Liternum e di Baia risultano chiuse.\nIn particolare, meritano di essere osservate le ricostruzioni del Sacello degli Augustali e del Ninfeo di Punta Epitaffio.\nLa prima sala, situata nella cosiddetta \"Torre Tenaglia\" del castello, ospita la ricostruzione della facciata del Sacello di Miseno; essa \u00e8 formata da un pronao dietro il quale si innalzano alcune statue originariamente collocate nella cella interna al tempio stesso, fra le quali le statue di Vespasiano e Tito ritratte in nudit\u00e0 eroica.\nIl Ninfeo invece fu voluto dall'imperatore Claudio ed oggi si trova sprofondato a 7 metri di profondit\u00e0 sotto il livello del mare a causa del bradisismo. Esso mostra una pianta rettangolare, chiusa da un'abside dove era rievocata una scena dell'\"Odissea\"; le nicchie delle pareti lunghe erano ornate con statue ispirate a prototipi ellenistici del II secolo a.C., di cui solo alcune sono state recuperate."}
{"id": "2089072", "revid": "41851", "url": "https://it.wikipedia.org/wiki?curid=2089072", "title": "Pieve di San Floriano", "text": "La pieve di San Floriano \u00e8 un'antica pieve situata nel comune di San Pietro in Cariano, nella frazione di San Floriano, nel cuore della Valpolicella. \u00c8 considerata una delle pi\u00f9 belle chiese romaniche della provincia di Verona.\nStoria.\nDocumenti storici menzionano la sua esistenza gi\u00e0 a partire dall'anno 905, anche se l'edificio attuale risale al XII secolo. La pieve \u00e8 stata edificata sul luogo dove prima sorgeva un cimitero pagano, come testimonia il numeroso impiego di marmi e pietre romane, fra cui due grandi cippi funebri. Altri resti d'are funerarie si trovano nel vialetto a fianco della chiesa, verso la strada provinciale.\nIn alcuni documenti risalenti ai secoli XI e XII si pu\u00f2 venire a conoscenza che la sua giurisdizione ecclesiastica copriva i territori che oggi rappresentano i comuni di Marano, San Pietro in Cariano, Fumane e Pescantina. Era infatti a capo di uno dei tre \"piovadenghi\" in cui era diviso amministrativamente il territorio della Valpolicella. Gli altri erano relativi alla pieve di San Giorgio e alla pieve di Negrar.\nIl complesso.\nLa facciata della chiesa \u00e8 tripartita e presenta un coronamento di un fregio di archetti. Realizzati partendo da due cippi sepolcrali romani due contrafforti dividono la facciata. Il protiro \u00e8 sostenuto da due mensole con profilo a volte convesso, a volte concavo.\nL'interno della chiesa \u00e8 stato pi\u00f9 volte oggetto di rivisitazioni fino al 1743, allontanandosi sempre di pi\u00f9 dal suo stile romanico. L'interno \u00e8 decorato da un unico ordine di pilastri corinzi risalenti al settecento. Dell'antico coro non rimane pi\u00f9 nulla.\nOriginariamente l'edificio era dotato di tre absidi, di cui oggi ne rimane una soltanto. Di quella posta a nord, rimangono solo alcune vestigia che compongono un muro attiguo alla canonica.\nLa muratura orientale della navata centrale \u00e8 realizzata interamente in tufo, cos\u00ec come la facciata, mentre la navatella meridionale presenta un fianco in tufo e calcare. Sempre su questo fianco, vi sono sei monofore, in gran parte occultate. La strombatura di queste finestre appare scalinata e talvolta impreziosita da alcune sculture raffiguranti pavoni.\nOltre alla chiesa il complesso presenta un chiostro seicentesco e una imponente torre campanaria posta sul lato nord della chiesa. Il lato del chiostro adiacente alla chiesa presenta diverse sculture raffiguranti motivi floreali e decorazioni. Lo stile con cui sono stati realizzati ricorda molto quelli presenti a San Giovanni in Valle.\nLa torre campanaria.\nSuo lato nord della pieve \u00e8 presente una torre campanaria. Il basamento, di tale torre, \u00e8 di pietra mentre la canna prosegue a file alternate di conci di tufo e cotto per terminare poi con il solo cotto della cella campanaria. La cella campanaria \u00e8 aperta da bifore separate da colonnette di pietra. Anche questo campanile, come altri in Valpolicella, ricorda, nella sua impostazione, il campanile della basilica di San Zeno di Verona.\nLa torre ospita un concerto di cinque bronzi in Reb3, fusi dalla ditta Cavadini nel 1877. Il maggiore pesa 1330\u00a0kg e sono tutti montati per essere suonati secondo la tecnica a concerto delle Campane alla veronese."}
{"id": "2089073", "revid": "1305772", "url": "https://it.wikipedia.org/wiki?curid=2089073", "title": "The Key", "text": ""}
{"id": "2089082", "revid": "44627", "url": "https://it.wikipedia.org/wiki?curid=2089082", "title": "Linee di livello", "text": ""}
{"id": "2089084", "revid": "125816815", "url": "https://it.wikipedia.org/wiki?curid=2089084", "title": "Discografia di Irene Grandi", "text": "Questa pagina contiene la discografia completa della cantautrice italiana Irene Grandi, che ha ottenuto nelle top-ten delle classifiche italiane 9 album e 8 singoli di cui un singolo al numero uno."}
{"id": "2089096", "revid": "2163714", "url": "https://it.wikipedia.org/wiki?curid=2089096", "title": "Antonio Sanfilippo", "text": "Biografia.\nArtista tra i pi\u00f9 importanti dell'arte italiana ed europea del secondo dopoguerra, nasce nel 1923 a Partanna in provincia di Trapani. Dopo gli studi al Liceo artistico di Palermo, dove \u00e8 allievo di Michele Dixitdomino e, per Storia dell'arte, di Guido Ballo, frequenta l'Accademia di belle arti di Firenze, allievo di Felice Carena, e l'Accademia di belle arti di Palermo, allievo di Giovanni Rosone, e si avvicina al Neocubismo.\nNel 1947 aderisce al formalismo e firma, con gli amici Pietro Consagra, Ugo Attardi, Piero Dorazio, Mino Guerrini, Achille Perilli, Giulio Turcato e con Carla Accardi (che sposer\u00e0 nel 1949), il manifesto del Gruppo Forma 1 dando vita all'omonimo gruppo di avanguardia d'ispirazione marxista: \"Noi ci proclamiamo formalisti e marxisti, convinti che i termini marxismo e formalismo non siano inconciliabili\", si legge nel primo ed unico numero della rivista \"Forma\" pubblicato il 15 aprile 1947.\nEspone alla XXIV Biennale di Venezia del 1948; parteciper\u00e0 anche alle edizioni del 1954 e del 1964 e, con una sala personale, a quella del 1966; nel 1948 partecipa alla Rassegna nazionale di arti figurative (V Quadriennale Nazionale d'Arte) di Roma; esporr\u00e0 anche alla VII Quadriennale di Roma del 1955. \nLa sua fu sempre una ricerca basata sul segno.\nMuore a Roma in un incidente stradale il 31 gennaio del 1980 all'et\u00e0 di 56 anni.\nSue opere sono presenti nella Galleria nazionale d'arte moderna e contemporanea di Roma (GNAM) (Sala 19: Evoluzione e approdi dell'arte astratta: \"Paesaggio\", 1949) e alla Galleria \"La Salerniana\" di Erice.\nNel 2007 \u00e8 stato pubblicato il \"Catalogo generale di Antonio Sanfilippo\"."}
{"id": "2089101", "revid": "1305772", "url": "https://it.wikipedia.org/wiki?curid=2089101", "title": "Indelebile", "text": ""}
{"id": "2089107", "revid": "112539576", "url": "https://it.wikipedia.org/wiki?curid=2089107", "title": "Specials (album)", "text": "Specials \u00e8 il primo album dei The Specials, pubblicato nel 1979 per l'etichetta discografica 2 Tone Records/Chrysalis.\nCuriosit\u00e0.\nDa marzo 2014 la canzone Monkey Man viene utilizzata come nuova colonna sonora dello spot della TIM e, dalla ventinovesima giornata, come sigla di apertura e di chiusura delle dirette televisive di tutte le partite e delle trasmissioni televisive correlate della Serie A 2013-2014 e della Coppa Italia 2013-2014.\nLa canzone \"You're Wondering Now\" nella versione degli Specials \u00e8 stata utilizzata come colonna sonora della scena finale e dei titoli di coda nel film per la TV \"Moana\" (2009, dedicato a Moana Pozzi) con Violante Placido. Regia di Alfredo Peyretti."}
{"id": "2089110", "revid": "1543377", "url": "https://it.wikipedia.org/wiki?curid=2089110", "title": "NBA All-Star Game 1976", "text": "L'NBA All-Star Game 1976, svoltosi a Filadelfia, vide la vittoria finale della Eastern Conference sulla Western Conference per 123 a 109.\nDave Bing, dei Washington Bullets, fu nominato MVP della partita."}
{"id": "2089112", "revid": "1305772", "url": "https://it.wikipedia.org/wiki?curid=2089112", "title": "Atto Emendativo della Legge Penale", "text": ""}
{"id": "2089115", "revid": "204012", "url": "https://it.wikipedia.org/wiki?curid=2089115", "title": "Criminal Law amendment Act", "text": ""}
{"id": "2089116", "revid": "547034", "url": "https://it.wikipedia.org/wiki?curid=2089116", "title": "Richard Barrett (avvocato)", "text": " Nel 1987 ha fondato la newsletter mensile \"All the Way\" e ne \u00e8 il redattore capo e principale editore; \u00e8 inoltre stato membro del consiglio generale del gruppo nazionalista bianco di ultradestra \"Nationalist Movement\" con sede nel Mississippi.\nBiografia.\nNato a New York, gi\u00e0 da piccolo - su dichiarazione di Barrett stesso - \u00e8 stato influenzato dalle posizioni dei genitori che si sono trasferiti altrove per evitare di stare a contatto con gli immigranti ebrei e portoricani.\nSi \u00e8 laureato alla Rutgers University seguendo i corsi di Eugene D. Genovese, storico e insegnante noto per il suo forte marxismo; dopodich\u00e9 \u00e8 partito per la guerra del Vietnam dove ha combattuto nella fanteria.\nNel 1968, su richiesta di George Wallace, \u00e8 diventato capo esecutivo della sezione con base in Carolina del Sud dell'American Independent Party. L'anno successivo ha organizzato nonch\u00e9 presieduto alla conferenza del partito giovanile National Youth Alliance voluta da Wallace.\nNel 1974 ha ricevuto una seconda laurea questa volta alla University of Memphis; e due anno dopo \u00e8 stato eletto presidente dei Democratici per Ronald Reagan.\n\u00c8 comunque alcuni anni dopo che manifesta un vero sentimento xenofobo e razzista, scrivendo il libro \"The Commission\", una serie di memorie che espongono la sua concezione di razza e di multicultura.\nTra le tante dichiarazioni emesse nella pubblicazione, una delle molte che ha fatto scalpore sostiene che i \"negri pi\u00f9 degli altri non bianchi sono inferiori a tutti gli uomini, e che sono ben lontani dal creare una loro civilt\u00e0.\"\nNel 2004 ha organizzato un comitato a sostegno di Edgar Ray Killen, un membro del Ku Klux Klan accusato di complotto e omicidio volontario (tre attivisti per l'espansione dei diritti civili).\nSecondo Barrett, una nazione quale sono gli Stati Uniti d'America deve riconoscere l'estraneit\u00e0 di Killen agli omicidi, e non a caso per il membro del KKK i capi d'accusa sono successivamente caduti sino al processo d'appello cui \u00e8 stato giudicato per omicidio colposo e concorso in omicidio.\nMorte.\nGioved\u00ec 22 aprile 2010 un vicino di casa ha chiamato il 9-1-1 intorno alle 8:00 e ha riferito d'aver visto del fumo fuoriuscire dall'interno della casa di Barrett. I vigili del fuoco sono arrivati e hanno trovato il cadavere di Barrett vicino alla porta sul retro della casa, che era aperta. La sua morte \u00e8 investigata come omicidio; si scopr\u00ec poco dopo che era stato picchiato e accoltellato da un maschio nero di 23 anni, Vincent Justin McGee. \nDopo aver rubato il portafoglio e una pistola alla vittima, McGee ha dato fuoco al cadavere, prima di essere arrestato poche ore dopo il delitto. Al processo, McGee ha affermato che Barrett si era calato i pantaloni e gli aveva di compiere un atto sessuale su di lui, mandandolo in preda al panico. Un'autopsia ha rivelato che Barrett ha subito molteplici ferite da taglio alla zona del collo, traumi alla testa e fratture alle costole; in totale, \u00e8 stato pugnalato 35 volte.\nMcGee si trovava in libert\u00e0 vigilata dopo essere stato rilasciato a febbraio dal Mississippi State Penitentiary (Parchman) nella contea di Sunflower. Stava scontando una condanna a sei anni per aggressione e furto ed aveva la possibilit\u00e0 di essere rilasciato in dicembre, ma venne liberato in anticipo a causa del sovraffollamento nella prigione. Al momento dell'omicidio, abitava a casa di sua madre tre porte pi\u00f9 in basso rispetto alla residenza Barrett.\nDopo essere stato arrestato, McGee ha fornito alla polizia informazioni che hanno portato all'arresto di altri tre sospetti. Michael Dent, Vicky Dent e Albert Lewis sono stati accusati di complicit\u00e0 all'omicidio e incendio doloso. McGee si \u00e8 dichiarato colpevole di omicidio colposo, incendio doloso e furto con scasso il 28 luglio 2011: di conseguenza, \u00e8 stato condannato a 65 anni di carcere (20 per l'omicidio, 20 per l'incendio e 25 per il furto).\nIl famoso giornalista investigativo Jerry Mitchell, noto per i suoi servizi sugli omicidi e sulle ingiustizie dell'era dei diritti civili che erano stati a lungo ignorati, incluso l'omicidio di Medgar Evers, si \u00e8 occupato a lungo delle attivit\u00e0 politiche di Barrett. Sebbene sia un ardente oppositore delle posizioni politiche di Barrett, Mitchell ha definito l'avvocato suprematista una \"vittima dell'odio\" e ha osservato: \"Nessuno merita di essere picchiato e accoltellato 35 volte prima di essere dato alle fiamme. Nessuno merita di morire a causa dell'odio, neanche qualcuno che ne ha seminato i semi per tutta la vita\".\nL'omicidio di Barrett \u00e8 l'argomento del libro \"God'll Cut You Down\" di John Safran."}
{"id": "2089119", "revid": "1543377", "url": "https://it.wikipedia.org/wiki?curid=2089119", "title": "Direttori della Scuola Normale Superiore", "text": "Il direttore \u00e8 la massima autorit\u00e0 della Scuola Normale Superiore, in Italia. Ha il compito di rappresentare la Scuola in ogni sede sia accademica che istituzionale; inoltre, presiede il senato accademico, fa parte del consiglio di amministrazione federato e siede nel consiglio direttivo dell'Associazione Normalisti, l'associazione di alunni, ex-alunni, ricercatori e docenti che frequentano o hanno frequentato l'ente."}
{"id": "2089121", "revid": "2110309", "url": "https://it.wikipedia.org/wiki?curid=2089121", "title": "Innesto orticolo", "text": "In agricoltura, l'innesto orticolo \u00e8 uno dei pi\u00f9 importanti metodi di innesto che hanno la finalit\u00e0 di far superare alla pianta particolari tipi di stress, quali ad esempio quelli ambientali (alte e basse temperature), stress dovuti ad eccessiva salinit\u00e0 dell'acqua di irrigazione, stress dovuti a malattie provocate da patogeni tellurici, oltre a queste ci sono altre condizioni favorevoli ad es. l'aumento della produzione e la resistenza nel tempo della pianta stessa.\nLa tecnica dell'innesto consiste nel collegare assieme (attraverso tecniche specializzate) una pianta che ha un buon apparato radicale ed un'altra che produrr\u00e0 dei frutti.\nTipi di innesto:\n-innesto a gemma(sottocategorie: innesto a pezza,innesto a gemma vegetante,innesto a gemma dormiente,innesto a zufolo)\n-innesto a marza(sottocategorie: innesto a spacco inglese,innesto a corona)"}
{"id": "2089123", "revid": "2187", "url": "https://it.wikipedia.org/wiki?curid=2089123", "title": "Francesco Maria di Camporosso", "text": ""}
{"id": "2089126", "revid": "2187", "url": "https://it.wikipedia.org/wiki?curid=2089126", "title": "San Francesco Maria di Camporosso", "text": ""}
{"id": "2089127", "revid": "124478697", "url": "https://it.wikipedia.org/wiki?curid=2089127", "title": "3\u00ba Reggimento &quot;San Marco&quot;", "text": "Il 3\u00ba Reggimento \"San Marco\" \u00e8 un reggimento della Marina Militare, inquadrato dal'1\u00ba marzo 2013 nella Brigata marina \"San Marco\" con funzioni di protezione delle forze e di sicurezza portuale, (funzioni gi\u00e0 del Servizio difesa installazioni, che \u00e8 stato incorporato nel reggimento). La sede, a partire dal 2018 \u00e8 presso la base di Taranto, lasciando la sede della Caserma Lante al Comando Marittimo della Capitale. Il Reggimento dalla sua costituzione ha avuto la sede a Roma.\nHa il suo personale presente su tutto il territorio nazionale a difesa delle basi e delle installazioni sensibili della Marina.\nStoria.\nNella Repubblica Sociale Italiana alla fine del 1943 fu istituito il 3\u00ba Reggimento \"San Marco\" della Marina Nazionale Repubblicana, inquadrato nel maggio 1944 nella Divisione fanteria di marina X\u00aa.\nLo S.D.I..\nLa nascita dello S.D.I. (Servizio difesa installazioni) della Marina Militare risale agli inizi degli anni settanta.\nLe prime notizie certe di corsi formativi istituiti, con incursori di Marina in qualit\u00e0 di istruttori, presso l'84\u00ba Reggimento \"Venezia\" C.A.R. di Siena. I marinai venivano selezionati dalle categorie M/MC o M/C e terminato il corso d'addestramento di tre mesi assumemevano l'incarico di servizio difesa installazioni.\nAgli albori, il personale destinato al servizio difesa installazioni era composto da militari in servizio di leva che, in sede di attribuzione categorie al termine del periodo presso il Centro addestramento reclute, veniva destinato a tale incarico in seguito ad un punteggio attribuito durante i test di selezione attitudinale svolti nel primo periodo di addestramento (generalmente la recluta poteva scegliere tra un elenco di tre possibili categorie a seconda del punteggio raggiunto, fatta eccezione per altre esigenze, quali carenza od esubero di personale.)\nLe prime categorie che ricoprirono tale incarichi furono i mar\u00f2/SDI, seguiti poco dopo dagli MA/SDI, ovvero meccanico armaiolo.\nMentre le quote maggiori di personale SDI veniva inviato a vigilare sulle installazioni, alcuni MA/SDI venivano utilizzati con il compito di inquadratore presso i MARICENTRO di La Spezia e di Taranto..\nIn seguito ad una prima riforma del 1991, veniva istituita la categoria FCM/SDI, (Fuciliere addetto ai servizi di difesa installazioni) e i corsi furono spostati presso la caserma Ermanno Carlotto di Brindisi, sede dell'allora Reggimento \"Carlotto\". \nDal 1999 nacquero i primi corsi per sottocapo in servizio permanente, riservati agli FCM/SDI per ricoprire gli incarichi di guardia e difesa armata nelle installazioni della Marina Militare.\nNasce il Reggimento.\nDal 1\u00ba marzo 2013 il Servizio Difesa Installazioni (SDI) veniva organicamente inquadrato nei battaglioni SDI e insieme al Battaglione \"Caorle\", costituiva il 3\u00ba Reggimento \"San Marco\" della Brigata San Marco, con funzioni di \"Force Protection\" e \"Harbour Protection\", per la difesa di tutte le basi ed installazioni della Marina Militare.\n\u00c8 un reparto operativo a vocazione anfibia composto da personale\u00a0fuciliere di marina\u00a0o con pregressa esperienza nella difesa installazioni e ad esso sono assegnati uomini, mezzi e materiali impiegati in attivit\u00e0 operative e addestrative secondo le direttive del Comando Brigata e in coordinamento con i Comandi supportati, nei confronti dei quali il 3\u00ba Reggimento funge da\u00a0force provider.\nIl reggimento, attraverso il battaglione scuole \"Caorle\", fino al 2015 ha formato inoltre i nuovi Fucilieri di Marina di tutte le forze armate italiane, quando il Carole \u00e8 tornato autonomo all'interno della brigata.\nIl Reggimento partecipa ad\u00a0operazioni di emergenza,\u00a0difesa\u00a0e\u00a0sicurezza\u00a0e concorre ad attivit\u00e0 di\u00a0sicurezza/ordine pubblico/vigilanza disposte da apposte direttive.\nIl reggimento contribuisce alla diffusione dell'immagine della Marina con la prima compagnia S.O.C. (Servizio Onori Capitale) con il suo plotone di Alta Rappresentanza.\nNel 2015 sono stati costituiti tre battaglioni: SDI Nord (La Spezia), SDI Centro (Roma) e SDI Sud (Taranto).. Infine, il reggimento ha accresciuto ulteriormente la sua capacit\u00e0 operativa grazie all'ingresso dei nuclei cinofili."}
{"id": "2089134", "revid": "125000311", "url": "https://it.wikipedia.org/wiki?curid=2089134", "title": "Kellan Lutz", "text": "Biografia.\nKellan Lutz nasce a Dickinson nel Dakota del Nord. Kellan \u00e8 il fratello di mezzo di una famiglia composta da sei fratelli e una sorella. All'et\u00e0 di sei anni i suoi genitori divorziano e a quattordici anni si trasferisce con la famiglia in Arizona dove la madre si risposa. Il padre si trasferisce in California e, per poterlo frequentare, dopo il diploma decide di iscriversi all'Orange County's Chapman University nella contea di Orange. Data la famiglia numerosa, per permettersi gli studi vince delle borse di studio e sceglie come indirizzo universitario ingegneria chimica. Abbandoner\u00e0 gli studi per dedicarsi alla carriera di attore.\n\u00c8 stato fidanzato con l'attrice Kayla Ewell. Nel 2017 ha sposato Brittany Gonzales. \u00c8 un cristiano devoto.\nCarriera.\nModello.\n\u00c8 rappresentato dalla Ford Models.\nInizia la carriera di modello nel 2004, posando per i cataloghi della nota linea di abbigliamento Hollister.\nLa sua popolarit\u00e0 cresce tanto da essere richiesto per grandi maison come Calvin Klein (diventando il volto della campagna pubblicitaria del 2010) e ottenere le copertine di \"Men's Health\", \"Cosmopolitan\", \"GQ\", \"Men's Fitness\" ed \"Esquire\".\nCinema e TV.\nLa carriera televisiva di Kellan Lutz comincia con la partecipazione nel 2004 al programma televisivo americano \"Model Citizens\" in qualit\u00e0 di modello. Nello stesso anno compare per la prima volta in qualit\u00e0 di attore in una puntata della soap opera \"Beautiful\". Nel 2005 ricopre piccoli ruoli in importanti serie televisive come \"\", \"Summerland\" e \"Six Feet Under\". Sempre nel 2005 partecipa alla serie TV \"The Comeback\" accanto a Lisa Kudrow. Nel 2006 partecipa al film \"Stick it - Sfida e conquista\" dove recita a fianco di Jeff Bridges. Nello stesso anno recita nel film commedia \"Accepted\", inedito in Italia. Nel 2007 gira il film dell'orrore \"Ghosts of Goldfield\", anche questo inedito in Italia. Sempre nel 2007 appare in un episodio della serie TV \"CSI: Scena del crimine\" e in un episodio della prima stagione della serie TV \"Heroes\". Inoltre partecipa al video musicale della cantante statunitense Hilary Duff intitolato \"With Love\".\nNel 2008 recita accanto a Brittany Snow nel film dell'orrore \"Che la fine abbia inizio\". La pellicola viene nominata per il Teen Choice Award del 2008. Nello stesso anno partecipa al film d'azione \"Deep Winter\" accanto a Michael Madsen. Sempre nel 2008 Kellan Lutz partecipa alla mini-serie prodotta dall'emittente televisiva americana HBO intitolata \"Generation Kill\". I luoghi delle riprese di questa miniserie si trovano in Africa ed \u00e8 proprio mentre l'attore si trova sul set che viene contattato dalla regista Catherine Hardwicke che lo vuole ingaggiare per il ruolo di Emmett Cullen nel film del 2008 \"Twilight\", film tratto dell'omonimo romanzo del 2005 di Stephenie Meyer. Per il ruolo di Emmett Cullen, Lutz abbandona momentaneamente il set e si reca in Oregon e dopo aver preso parte alle audizioni viene scelto personalmente dalla regista. Il 2008 \u00e8 un anno carico di impegni per Lutz che si trova a partecipare alla serie \"90210\" ancora inedito in Italia. Si tratta del terzo spin-off tratto dalla famosa serie TV degli anni novanta \"Beverly Hills 90210\".\nNel 2009 comincia le riprese del film drammatico \"A Warrior's Heart\", diretto da Michael F. Sears dove si ritrova a recitare di nuovo accanto alla sua collega Ashley Greene che in \"Twilight\" interpreta sua sorella Alice Cullen. In questo nuovo progetto i due attori interpreteranno il ruolo di due fidanzati. I due attori si incontreranno di nuovo per recitare in un film previsto per il 2009 intitolato \"Strife\" per la regia di Omid Shabkhiz.\nKellan Lutz \u00e8 stato confermato nel ruolo di Emmett Cullen nei due sequel tratti dalla saga di Twilight: ' diretto da Chris Weitz uscito il 18 novembre 2009 ed ' diretto da David Slade uscito il 30 giugno del 2010. Nel 2011 \u00e8 stato impegnato nelle riprese del quarto e quinto capitolo della saga \"The Twilight Saga: Breaking Dawn\" parte uno e due."}
{"id": "2089140", "revid": "767487", "url": "https://it.wikipedia.org/wiki?curid=2089140", "title": "More Specials", "text": "More Specials \u00e8 il secondo album dei The Specials, pubblicato nel 1980 per l'etichetta discografica 2 Tone/Chrysalis Records."}
{"id": "2089143", "revid": "729019", "url": "https://it.wikipedia.org/wiki?curid=2089143", "title": "Volo AeroPer\u00fa 603", "text": "Il volo AeroPer\u00fa 603 era un volo di linea della compagnia AeroPer\u00fa che collegava Miami a Santiago del Cile, con scalo intermedio a Lima.\nIl 2 ottobre del 1996 il Boeing 757-23A che lo operava decoll\u00f2 dall'aeroporto di Lima con destinazione Santiago del Cile ma, a seguito di informazioni errate fornite dalla strumentazione elettronica, precipit\u00f2 nell'oceano Pacifico con 70 persone a bordo, delle quali nessuna sopravvisse.\nAntefatto.\nLa sera del giorno 1\u00ba ottobre 1996 il volo 603 dell'AeroPer\u00fa proveniente da Miami atterr\u00f2 all'Aeroporto Internazionale Jorge Ch\u00e1vez di Lima con 171 passeggeri a bordo e 9 membri dell'equipaggio. Il volo da Miami era stato effettuato con un Boeing 727 ma venne sostituito poi a Lima con un Boeing 757-200 - come originariamente previsto - per raggiungere la destinazione finale in Cile. Dei 171 passeggeri ne sbarcarono 110 mentre gli altri 61 dovevano proseguire fino all'aeroporto \"Arturo Merino Benitez\" di Santiago del Cile. Dei restanti passeggeri facevano parte 30 cileni, 11 peruviani, 6 messicani, 4 statunitensi, 2 britannici, 2 italiani, 2 ecuadoriani, un venezuelano, un neozelandese, una colombiana ed una spagnola, che vennero re-imbarcati sul 757 (sul quale il personale stava terminando le operazioni di manutenzione).\nAl comando dell'apparecchio erano designati il capitano Erich Schreiber (di 58 anni) - pilota di grande esperienza nonch\u00e9 istruttore di volo, capo della flotta Boeing e dei piloti dell'AeroPer\u00f9 - ed il copilota David Fern\u00e0ndez (di 42 anni).\nAlle 23.50 Schreiber effettu\u00f2 l'ispezione esterna dell'aereo, come prescritto dalle procedure di prevenzione incidenti. Un istante prima era terminata la manutenzione ordinaria, a cura dei supervisori M\u00e1ximo Paredes Torrealba e Roberto Le\u00f3n Regalado, nonch\u00e9 del verniciatore Chacaliaza. Il test sulla manutenzione fu firmato dal capo controllo qualit\u00e0 Alberto Darata Dancout e consegnato a Schreiber che, frattanto, aveva terminato l'ispezione visuale con torcia elettrica dell'esterno dell'apparecchio, senza notare nulla di anomalo o insolito.\nAlle 00.40, il volo 603 decoll\u00f2 verso Santiago del cile su una rotta aerea sorvolante l'Oceano Pacifico\nL'incidente.\nL'apparecchio decoll\u00f2 senza manifestare alcun tipo di anomalia alla strumentazione, ma dopo meno di un minuto dal decollo i piloti si resero conto che gli altimetri rimanevano \"attaccati\" (cio\u00e8 continuavano ad indicare un valore di quota pari a zero nonostante il velivolo stesse salendo). Contemporaneamente gli allarmi in cabina iniziarono a suonare e l'altimetro e l'indicatore di velocit\u00e0 cominciarono a mostrare valori incompatibili con l'effettivo stato del volo: l'altitudine indicata era di 9.680 piedi e l'allarme di bassa velocit\u00e0-rischio di stallo imminente indusse Schreiber a consultarsi con il copilota, decidendo insieme di effettuare una discesa per aumentare la velocit\u00e0 e riprendere portanza.\nQuasi contemporaneamente si attiv\u00f2 l'allarme di \"rudder ratio\", che segnala una deflessione eccessiva del timone di direzione in rapporto alla velocit\u00e0 dell'aeromobile e che, per definizione, si attiva quando la velocit\u00e0 \u00e8 troppo alta.\nLa netta contraddizione tra i due segnali di allarme disorient\u00f2 i piloti.\nOccorre considerare che - a meno di non fare una cabrata/virata secca ad alta velocit\u00e0, nel qual caso pu\u00f2 verificarsi il cosiddetto \"stallo di potenza\" - o si \u00e8 a rischio stallo o si \u00e8 a velocit\u00e0 troppo elevata, una cosa esclude necessariamente l'altra.\nDopo pochi istanti, ad aumentare la loro confusione, scatt\u00f2 l'allarme di overspeed (velocit\u00e0 troppo alta) per cui Schreiber e Fern\u00e0ndez dapprima consultarono i manuali relativi alle emergenze e poi - dopo quattro minuti dal decollo - si risolsero a dichiarare lo stato di emergenza al controllore di volo dell'aeroporto di Lima.\nIl messaggio di emergenza venne trasmesso alle 00.44 dal copilota David Fern\u00e1ndez: \"\"Dichiariamo emergenza, non abbiamo strumentazione statica n\u00e9 altimetro n\u00e9 indicatori di velocit\u00e0. Dichiariamo emergenza.\".\nImmediatamente gli operatori della torre di controllo si attivarono per guidare l'apparecchio in un atterraggio strumentale, ma inevitabilmente si basarono su dati di volo errati poich\u00e9 le informazioni di cui disponevano sullo schermo erano quelle totalmente sballate trasmesse dal computer dell'aereo. Inutilmente i controllori di volo tentarono via radio di capire cosa succedesse sia alla strumentazione in cabina sia all'apparecchio in volo, anzi questo trasse in maggior confusione i due piloti, messi tra i due fuochi della strumentazione difettosa e dell'urgenza dei controllori di avere informazioni precise sulla situazione.\nCome risult\u00f2 successivamente dalla scatola nera, le prime istruzioni impartite dalla torre di controllo furono di dirigersi a nord seguendo il radiofaro VOR-DME ubicato a Las Salinas, per poi fare riferimento ad un altro punto immaginario, il SIGAS - sulla costa di Huacho - utilizzato come vettore di inizio discesa.\nSi pot\u00e9 stabilire che il pilota inizi\u00f2 a dirigersi verso Las Salinas, ma per il cattivo funzionamento della strumentazione vir\u00f2 all'altitudine nella quale si incontravano il SIGAS ed il VAGAL (altro punto guida immaginario).\nDal punto in cui teoricamente avrebbero dovuto trovarsi, l'equipaggio avrebbe potuto vedere la pista dell'aeroporto Chavez, ma la posizione reale era totalmente diversa e da ogni lato dell'aereo c'era solo il buio e, sotto di loro, l'Oceano Pacifico.\nIn cabina il comandante Schreiber tentava di mantenere l'aereo in assetto e quota normali ma il rumore degli allarmi, che riempiva la cabina, disorientava sia lui che il copilota ed aumentava la loro confusione.\nAlle 00.48 il primo ufficiale Fern\u00e0ndez sollecit\u00f2 un aereo guida.\n\"Non c'\u00e8 possibilit\u00e0 di (\"rumore...\") proseguiamo ad alta velocit\u00e0, per favore un aereo di recupero. Abbiamo bisogno di un aereo. C'\u00e8 un aereo che possa venire su a prenderci?\"\"\nVista l'impossibilit\u00e0 di trovare una soluzione ai problemi del volo 603 i controllori di volo del Chavez decisero di inviare un Boeing 707 cargo che guidasse a terra il 757 in emergenza.\nIl cargo - sempre sulla base dell'altitudine e della posizione errate trasmesse a terra dal sistema di bordo - li avrebbe raggiunti in circa 15 minuti.\nAlle 00.53 Schreiber inform\u00f2 la torre di controllo dell'attivarsi del doppio allarme di \"too low terrain\" (ovvero di prossimit\u00e0 del suolo) e chiese al controllore di volo informazioni precise sulla quota e velocit\u00e0 dell'apparecchio. La risposta che ne ricevette fu \" \"230 nodi\" \" ma l'allarme suonava insistentemente e per ironia della sorte, fra i tanti allarmi attivi, quello di prossimit\u00e0 del suolo era l'unico che corrispondesse alla realt\u00e0.\nDopo pochi minuti, alle 00.56, Fern\u00e1ndez chiese alla torre di indicargli se l'apparecchio si trovasse a sorvolare l'oceano o la terraferma e di confermargli i dati sulla velocit\u00e0 e sulla quota (per l'esattezza chiese di sapere se fossero in discesa). Da terra gli notificarono che erano sull'acqua e confermarono che la velocit\u00e0 si manteneva sui 230 nodi.\nL'aereo decollato in loro soccorso non riusc\u00ec a rintracciare l'apparecchio in difficolt\u00e0 per la differenza di altitudine tra i dati forniti dalla torre (che si basava su quelli errati ricevuti dal computer del volo 603) e l'altitudine reale del velivolo.\nNei successivi 10 minuti, Schreiber si diresse verso la costa per poi effettuare una virata di quasi 360\u00b0 nel tentativo (non riuscito) di localizzare finalmente il punto SIGAL. La sua quota reale era inferiore a 1000 piedi.\nAlle 01.10 si attiv\u00f2 nuovamente l'allarme di prossimit\u00e0 del suolo e la torre ordin\u00f2 di riprendere quota, ma ormai era troppo tardi: alle 01.11 il primo ufficiale segnal\u00f2 che il Boeing 757 era in fase di impatto con l'acqua.\nSia lui che il comandante fecero un disperato tentativo di alzare la prua dell'aereo per riprendere quota ma quest'ultimo grid\u00f2 \"Ci capovolgeremo!!!\" ed effettivamente fu quello che accadde, dopo pochi istanti.\nIl controllore di volo tent\u00f2 ripetutamente di comunicare ancora con i due piloti, ma dalla radio non ricevette pi\u00f9 alcun messaggio. La torre di controllo decise quindi di inviare una squadra di soccorso verso la costa di Chan\u00e7ay, in prossimit\u00e0 della quale si trovava l'apparecchio al momento dell'impatto con l'acqua.\nIl recupero.\nI soccorsi raggiunsero la costa ed accesero tutte le luci dei loro mezzi di emergenza nel tentativo di fornire segnali luminosi di riferimento al 757, ma l'oscurit\u00e0 era completa e dal cielo non si riceveva nessuna specie di segnale - n\u00e9 visivo n\u00e9 acustico - che facesse pensare alla presenza in aria del velivolo. Un pescatore della zona inform\u00f2 i soccorritori di aver visto un lampo all'orizzonte, il che sembr\u00f2 confermare che l'aereo fosse ammarato o precipitato in acqua.\nAlle prime luci dell'alba le squadre aeree e marittime di recupero trovarono una larga macchia d'olio e resti metallici che confermarono la peggiore delle ipotesi: l'apparecchio si era schiantato in mare. Delle persone a bordo vennero rinvenute soltanto poche decine di resti.\nIndagini e conclusioni.\nLe indagini sulle cause e le responsabilit\u00e0 della tragedia cominciarono subito dopo l'aver chiarito lo svolgimento dei fatti. Le registrazioni audio della torre di controllo furono sbobinate e controllate nei minimi particolari e la marina degli Stati Uniti offr\u00ec dei ROV subacquei (Remote Operating Vehicle = veicoli operativi controllati a distanza) per il recupero della scatola nera. I resti dell'apparecchio erano a pi\u00f9 di 400 metri di profondit\u00e0 e si pot\u00e9 inizialmente stabilire che la fusoliera si era spezzata in due.\nDal dialogo in cabina e dai rumori di fondo, registrati nella scatola nera, si appur\u00f2 che il Boeing 757 rimbalz\u00f2 almeno due volte sulla superficie dell'oceano per poi capovolgersi e fracassarsi sull'acqua a pi\u00f9 di 230 nodi di velocit\u00e0.\nIn principio si ritenne che l'avionica del 757 si fosse guastata ed in pi\u00f9 si accusarono i due piloti di non essere adeguatamente addestrati dalla compagnia Boeing per affrontare il tipo di incidente accaduto nella cabina (i falsi allarmi attivati dal computer e le indicazioni errate dell'altitudine e della velocit\u00e0).\nMa, a mano a mano che il recupero dei resti dell'aereo andava avanti, uno dei frammenti recuperati (facente parte della sezione ventrale di prua) forn\u00ec un dettaglio cruciale per chiarire la causa prima ed autentica della tragedia: le aperture verso l'esterno dei sensori destinati a fornire le informazioni su quota e velocit\u00e0 al computer di bordo erano ostruiti da nastro adesivo, applicato - come accertarono gli inquirenti - dal personale dell'aeroporto Chavez per proteggere i sensori durante le pulizie e la riverniciatura.\nEsaminando e confrontando tra loro i vari resti recuperati si pot\u00e9 stabilire che il personale della manutenzione applic\u00f2 il nastro adesivo a scopo protettivo (azione abituale, corretta e necessaria), ma che l'addetto alla riverniciatura, signor Chacaliaza, non lo rimosse al termine del suo lavoro, come invece avrebbe dovuto.\nPer tale omissione venne considerato come l'unico imputabile - per il crimine di negligenza - nonostante fossero stati interrogati anche il meccanico Lu\u00eds C\u00e1rdenas D\u00e1vila, i supervisori M.P. Torrealba e R.L. Regalado, nonch\u00e9 il capo controllo qualit\u00e0 A.D. Dancout.\nQuesto perch\u00e9, a parte la mancata rimozione che gi\u00e0 in s\u00e9 prefigurava il reato di negligenza, il nastro adesivo era di colore \"alluminio\" esattamente come il colore di fondo del Boeing 757, per cui il capitano Schreiber non si accorse n\u00e9 avrebbe potuto accorgersi della sua presenza, essendo totalmente buio (il controllo avvenne alle 23.50) ed avendo lui soltanto una torcia elettrica come fonte di illuminazione.\nL'ostruzione delle aperture dei sensori cre\u00f2 un conflitto nel computer di bordo che, ricevendo dati errati ed incongruenti, attiv\u00f2 tutti gli allarmi che mandarono in confusione i piloti e non permisero loro di capire la reale situazione in corso, cosa che determin\u00f2 in maniera diretta l'incidente.\nI risarcimenti.\nLa compagnia AeroPer\u00f9 si dichiar\u00f2 in fallimento per evitare le domande di risarcimento (dell'ovvio ammontare complessivo di milioni di dollari) da parte dei parenti, mentre la Boeing si assunse la colpa per non aver messo in grado i piloti - tramite addestramento, notifiche tecniche ed integrazione ai manuali di volo ed emergenza - di fronteggiare un'emergenza che si poteva superare solo disconnettendo gli apparati elettronici di bordo e proseguendo il volo con la strumentazione analogica.\nNel 2006, finalmente, la Boeing pag\u00f2 un considerevole indennizzo ai familiari delle vittime del volo 603, ma la somma sino ad oggi non \u00e8 mai stata resa nota.\nIl volo Aeroper\u00fa 603 nei media.\nL'incidente del volo 603 della Aeroper\u00fa \u00e8 stato analizzato nell'episodio \"Volo cieco\" della prima stagione del documentario Indagini ad alta quota trasmesso da National Geographic Channel"}
{"id": "2089148", "revid": "533647", "url": "https://it.wikipedia.org/wiki?curid=2089148", "title": "Prima di partire", "text": ""}
{"id": "2089154", "revid": "1768298", "url": "https://it.wikipedia.org/wiki?curid=2089154", "title": "Neurofilamento", "text": "Il neurofilamento \u00e8 una struttura citoscheletrica caratteristica dei neuroni di cui costituisce l'architettura neurofibrillare di sostegno. \u00c8 costituito da un elevato numero di filamenti intermedi di tipo IV, e ha un diametro di 8-10\u00a0nm. Si trova principalmente nell'assone. Il primo ricercatore fu Paninforni.\nVe ne sono di diverso tipo, a seconda del peso molecolare: NF-l, NF-m, NF-h; dove \u201cl\u201d sta per light, \u201cm\u201d per medium, \u201ch\u201d per heavy.\nInoltre sono differenti a seconda che facciano parte del SNC o del SNP."}
{"id": "2089155", "revid": "124808", "url": "https://it.wikipedia.org/wiki?curid=2089155", "title": "M.A.R.K-13", "text": ""}
{"id": "2089156", "revid": "124808", "url": "https://it.wikipedia.org/wiki?curid=2089156", "title": "M.A.R.K. 13", "text": ""}
{"id": "2089160", "revid": "1543377", "url": "https://it.wikipedia.org/wiki?curid=2089160", "title": "NBA All-Star Game 1977", "text": "L'NBA All-Star Game 1977, svoltosi a Milwaukee, vide la vittoria finale della Western Conference sulla Eastern Conference per 125 a 124.\nJulius Erving, dei Philadelphia 76ers, fu nominato MVP della partita."}
{"id": "2089161", "revid": "1543377", "url": "https://it.wikipedia.org/wiki?curid=2089161", "title": "Between Angels and Insects", "text": "Between Angels and Insects \u00e8 il secondo singolo dei Papa Roach dall'album \"Infest\" del 2000.\nIl testo della canzone contiene numerosi riferimenti al romanzo \"Fight Club\" di Chuck Palahniuk. Il riff di apertura \u00e8 simile al riff di \"Prowler\" degli Iron Maiden.\nIl video.\nNel video, diretto da Joseph Kahn, appaiono i Papa Roach che suonano il brano in una sorta di garage. Vengono utilizzate particolari inquadrature come per esempio la telecamera che mostra l'interno del corpo dei componenti del gruppo e nel garage ci sono molti insetti (riferimento al titolo della canzone) ed in particolare questi fuoriescono a migliaia dalla bocca del cantante nel momento in cui grida."}
{"id": "2089162", "revid": "260676", "url": "https://it.wikipedia.org/wiki?curid=2089162", "title": "Gravellona Toce", "text": "Gravellona Toce (\"Graval\u00fcna\" in dialetto ossolano, \"Gravelon-a\" in piemontese) \u00e8 un comune italiano di abitanti della provincia del Verbano-Cusio-Ossola in Piemonte. Rappresenta uno strategico nodo viario tra le tre aree provinciali (Verbano, Cusio ed Ossola).\nEtimologia del nome.\nDal celtico \"grava\" (greto alluvionale, area con ghiaia) attraverso la forma \"gravella\" o \"gravale\". La specifica si riferisce al fiume Toce.\nStoria.\nGrazie alla sua posizione strategica alla confluenza del torrente Strona nel fiume Toce, nei pressi del Lago Maggiore e situato nel punto di convergenza dei percorsi dalla pianura verso il passo del Sempione \u00e8 stato sede di un abitato fin dall'et\u00e0 antica\nReperti di selci lavorate attestano la presenza di insediamenti preistorici nella zona di Gravellona Toce. La trib\u00f9 autoctona dei Leponzi si fuse nel V-IV secolo a.C. con trib\u00f9 galliche provenienti dal nord delle Alpi, dando vita a nuove espressioni archeologiche documentate sia in sepolture della necropoli di Pedemonte, sia in tracce del relativo abitato. Il territorio di Gravellona Toce entr\u00f2 in seguito nell'orbita dell'Impero romano, con le cosiddette \"guerre alpine\" promosse da Augusto alla fine del I secolo a.C. Su Gravellona Toce convergevano le vie di comunicazione che dall'antica Milano (\"Mediolanum\") e Novara (\"Novaria\") si dirigevano verso il passo del Sempione e altri passi alpini, ecco perch\u00e9 le testimonianze d'et\u00e0 romana, particolarmente rilevanti, suggeriscono un ruolo strategico per l'insediamento che vi sorgeva e che nei primi secoli dell'et\u00e0 imperiale mostra un notevole sviluppo economico.\nNella frazione di Pedemonte \u00e8 stata scoperta negli anni 1950 una necropoli, i cui scavi hanno rivelato almeno 129 tombe di cui quelle pi\u00f9 antiche risalgono al V secolo a.C. ed arrivano fino al IV secolo d.C. Per la maggior parte sono semplici fosse delimitate da pietre o a volte cassette in laterizi, ma \u00e8 presente anche un recinto funerario familiare con una tomba in cui sono stati ritrovati numerosi oggetti di valore e per questo definitia \"tomba gentilizia\" Pi\u00f9 a nord della necropoli sono stati ritrovati resti di altri edifici risalenti ad un'epoca tra il I e il IV secolo d.C., dedicati ad uso misto artigianale, agricolo ed abitativo, realizzati in prevalentemente in ciottoli e di cui si pu\u00f2 ipotizzare che i piani superiori fossero in legno con tetto in tegole e coppi. Sono state identificate tre edifici risalenti al I secolo a.C., denominati \"Casa del Pescatore\" (per la presenza di strumenti ed ami da pesca, ma che vista la presenza del basamento di una forgia era probabilmente era la bottega di un fabbro), la \"Casa del Forno\" (diverse stanze con diversi focolari e un probabile forno per il pane) e le \"Stalle\" (una struttura con cinque vani, probabilmente un ricovero per animali) Probabilmente questo era il quartiere artigianale ai margini dell'abitato ed abitazioni pi\u00f9 ricche dovevano trovarsi pi\u00f9 in alto in posizione panoramica Altri resti murari si trovano nei pressi della chiesa di San Maurizio. L'area fu abbandonata dopo una grande frana staccatasi dal monte Cerano che travolse l'abitato.\nCi sono inoltre alcuni resti di edifici fortificati risalenti al V secolo d.C. in localit\u00e0 Motto (il \"castrum\")\nCon la caduta dell'Impero romano d'Occidente (476 d.C.) iniziarono una serie di invasioni barbariche provenienti dal nord.\nLa zona segu\u00ec nell'alto medioevo i movimenti storici legati alle guerre tra il Papato e l'Impero e alle lotte tra guelfi e ghibellini, contraddistinte da una lunga serie di episodi di distruzioni e saccheggi. Con la fine del Medioevo, la zona del novarese (1308) fu contesa tra i Visconti e Giovanni II Paleologo, marchese di Monferrato; il Marchese assold\u00f2 per riconquistare Novara (1358) la \"Compagnia bianca\", composta di soldati di ventura inglesi che per alcuni anni devastarono i borghi del novarese inclusa Gravellona Toce (1361).\nSolo nel 1395 il novarese fu concesso ufficialmente al ducato dei Visconti, ai quali poi succedettero gli Sforza (1450).\nLe guerre scoppiate in quel periodo in Italia, l'arrivo di spagnoli e francesi provocarono miserie nel novarese e a Gravellona: la pace di Cateau-Cambr\u00e9sis segn\u00f2 l'inizio del dominio spagnolo, conclusosi nel 1713 con la pace di Utrecht e Rastadt (guerra di successione spagnola) che sanc\u00ec la cessione del milanese agli austriaci. Con la pace di Aquisgrana (1748 - guerra di successione austriaca) i Savoia, in cambio dell'aiuto dato a Maria Teresa d'Austria, ottennero l'annessione dell'alto novarese. Nel 1797 Gravellona Toce entr\u00f2 a far parte della Repubblica Cisalpina; fino al ritorno di Napoleone Bonaparte, la zona di Gravellona Toce fu teatro di una serie di scontri armati e di occupazione da parte delle truppe russe del maresciallo Suvarov.\nDal 1805 Gravellona Toce entr\u00f2 a far parte del Regno d'Italia fino alla caduta di Napoleone; dopo il Congresso di Vienna il novarese rientr\u00f2 fra i possedimenti dei Savoia, e infine (1861) conflu\u00ec nel Regno d'Italia. Il novarese e Gravellona Toce da quel momento vissero tutti gli eventi storico-politico-sociali legati alla storia d'Italia: dalla prima guerra mondiale all'avvento del fascismo, dal II conflitto alla lotta partigiana, alla ricostruzione del dopoguerra.\nGravellona Toce, per la sua posizione geografica e per la ricchezza d'acqua, aveva le caratteristiche ideali per favorire i primi insediamenti industriali. Nel 1844 nacque la filatura Pariani e nel 1866 il cotonificio Furter.\nDopo essere divenuto comune autonomo nel 1913 (staccandosi dal comune di Casale Corte Cerro), Gravellona Toce sub\u00ec un incremento notevole della popolazione grazie allo sviluppo industriale legato alla lavorazione del cotone, del marmo e del granito, nonch\u00e9 per le officine elettriche e meccaniche. Anche dal punto di vista commerciale il paese si svilupp\u00f2, grazie alla posizione di crocevia fra importanti assi stradali.\nLe due guerre mondiali comportarono rilevanti perdite di cittadini gravellonesi e l'arrestarsi momentaneo dello sviluppo del paese. Nella seconda guerra mondiale, in particolare, Gravellona Toce \u00e8 teatro di una grossa battaglia fra partigiani e nazifascisti, dal 13 al 15 settembre 1944. I nazifascisti, che presidiavano il paese con ingenti ed agguerrite forze, fecero di Gravellona Toce un centro nodale per le comunicazioni della zona.\nNegli anni successivi, i gravellonesi ripresero a lavorare e a sviluppare la propria attivit\u00e0, nonostante la crisi del settore tessile dei primi anni cinquanta colpisse la piccola imprenditoria locale. Negli anni cinquanta e sessanta l'afflusso di famiglie provenienti dal Polesine e dalle regioni dell'Italia meridionale confer\u00ec al paese una realt\u00e0 pi\u00f9 varia dal punto di vista culturale. \u00c8 in quegli anni che l'amministrazione comunale guidata dal sindaco Mario Cavagnino progett\u00f2 e svilupp\u00f2 una rilevante zona industriale nelle zone un tempo dedicate al pascolo ed all'agricoltura. Fiorirono diverse nuove attivit\u00e0 artigianali, industriali e commerciali ed altre gi\u00e0 attive colsero l'opportunit\u00e0 di ingrandirsi.\nIl 1\u00ba maggio 1954, durante gli scavi per la costruzione di una casa, furono ritrovati dei frammenti di ceramica. Iniziarono cos\u00ec delle ricerche, vennero effettuate numerose campagne di scavi che si protrassero fino al 1959, che portarono alla luce numerose sepolture con relativi corredi funerari, resti di edifici, tratti di strada romana. Vennero ritrovati anche frammenti di selce lavorata del periodo neolitico e i resti di una palafitta.\nAll'inizio degli anni novanta il completamento dell'autostrada A26 Genova Voltri-Gravellona Toce ed il collegamento della stessa con la superstrada che conduce fino a Varzo e al Passo del Sempione, rendono il paese ancora pi\u00f9 centrale quale nodo di comunicazione fra Svizzera e Pianura padana.\nLa realizzazione della nuova provincia del Verbano-Cusio-Ossola ha conferito a Gravellona una singolare centralit\u00e0 economica, amministrativa e sociale: qui vengono infatti dislocati alcuni servizi provinciali (INPS e INAIL).\nNel 2003, su iniziativa del sindaco Rino Porini, il presidente della Repubblica Carlo Azeglio Ciampi conferisce il titolo di citt\u00e0 al comune di Gravellona Toce; riconoscendone l'importanza economica, geografica e sociale all'interno del territorio locale e italiano.\nMonumenti e luoghi d'interesse.\nGravellona Toce \u00e8 nota \"all'uomo della strada\" soprattutto per l'autostrada che vi termina. Un forte polo di attrazione \u00e8 il centro commerciale \"Le isole\" (pi\u00f9 comunemente chiamato \"Ipercoop\", dal nome dell'ipermercato), oltre numerosi altri negozi. Vi sono inoltre industrie che si estendono nella piana prossima alla confluenza del torrente Strona nel fiume Toce, al confine con Baveno e Verbania.\nSociet\u00e0.\nEtnie e minoranze straniere.\nGli stranieri residenti nel comune sono 762, ovvero il 9,7% della popolazione. Di seguito sono riportati i gruppi pi\u00f9 consistenti:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Due Laghi, Cusio Mottarone e Val Strona, soppressa nel 2012. Ora fa parte dell'unione montana del Cusio e del Mottarone.\nSport.\nCalcio.\nLa citt\u00e0 possiede una squadra di calcio, l'A.S.D. Gravellona San Pietro; nella stagione 2020/21 milita nel girone A di Seconda Categoria Piemonte-Valle d'Aosta.\nCiclismo.\nLa citt\u00e0 ha ospitato la partenza della 19\u00aa tappa del Giro d'Italia 2015, con traguardo posto a Breuil-Cervinia.\nInfrastrutture e trasporti.\nIl casello di \"Gravellona Toce\" rappresenta il terminale settentrionale dell'autostrada A26 detta \"dei trafori\".\nLa citt\u00e0 possiede una stazione ferroviaria posta sulla linea Domodossola-Novara.\nFra il 1910 e il 1946 la citt\u00e0 ospit\u00f2 una stazione della tranvia Intra-Omegna.\nIl paese \u00e8 servito da varie autolinee gestite da VCO Trasporti, Comazzi e SAF."}
{"id": "2089165", "revid": "767487", "url": "https://it.wikipedia.org/wiki?curid=2089165", "title": "Alonso Garc\u00eda de Ram\u00f3n", "text": "Biografia.\nServ\u00ec l'esercito spagnolo a Granada, in Italia, in Sicilia, dove esib\u00ec il grado di cabo de escuadra, e nelle Fiandre come sergente. Partecip\u00f2 alla battaglia navale di Lepanto, alla battaglia di Navarino (1572), alla battaglia di La Goletta ed a quella di Tunisi nel 1573, ed alla battaglia di los Querquenes (1576). Fu presente all'Assedio di Maastricht e fu il primo a scalare le mura. Per questa azione guadagn\u00f2 due medaglie, e Alessandro Farnese, duca di Parma, lo ricompens\u00f2 con dodici ducati.\nNel 1606 le forze spagnole di Garcia Ramon combatterono contro l'esercito Mapuche guidato dai caciques Ainavilu, Anganamen, Pelantaru e Longo\u00f1ongo nella battaglia di Boroa. Circa 500 spagnoli sconfissero 6000 Mapuche."}
{"id": "2089167", "revid": "1543377", "url": "https://it.wikipedia.org/wiki?curid=2089167", "title": "Navi da recupero della NASA", "text": "Le NASA recovery ship (navi da recupero della NASA) sono due navi, la \"MV Liberty Star\" e la \"MV Freedom Star\" che sono usate per il recupero dei Solid Rocket Booster (SRB) a seguito di un lancio di una missione dell'Space Shuttle.\nCaratteristiche.\nLe navi sono state costruite dalla \"Atlantic Marine Shipyard\" presso Fort George Island in Florida, e consegnate nel gennaio del 1981. Sono spinte da due motori principali che gli forniscono la potenza di 2,900 cavalli (2.2\u00a0MW) e sono capaci di trainare circa 27.000\u00a0kg per ciascuna.\nAttivit\u00e0.\nAl di fuori delle loro missioni abituali, \"Liberty Star\" e \"Freedom Star\" sono state occasionalmente utilizzate per altri scopi. A partire dal 1998, le navi hanno incominciato a portare il Serbatoio esterno dalla loro fabbrica a New Orleans (Louisiana) verso il Vehicle Assembly Building presso il Kennedy Space Center in Florida. Le navi continueranno questo compito quando sar\u00e0 operativo il razzo Space Launch System dopo il ritiro dello Shuttle, previsto per il 2011.\nLe navi hanno, inoltre, partecipato occasionalmente a supporto di missione di ricerca scientifica, incluse le ricerche della National Oceanic and Atmospheric Administration e di alcune universit\u00e0. Le navi sono normalmente ancorate una vicino all'altra nei pressi della Solid Rocket Booster processing facility nella Cape Canaveral Air Force Station in Florida. satellite image"}
{"id": "2089168", "revid": "486946", "url": "https://it.wikipedia.org/wiki?curid=2089168", "title": "Rettori della Scuola Normale Superiore di Pisa", "text": ""}
{"id": "2089177", "revid": "287204", "url": "https://it.wikipedia.org/wiki?curid=2089177", "title": "Alonso Garcia de Ramon", "text": ""}
{"id": "2089184", "revid": "1776051", "url": "https://it.wikipedia.org/wiki?curid=2089184", "title": "Burning Star (Helstar)", "text": "Burning Star \u00e8 l'album di debutto degli Helstar, prodotto nel 1984 per la Combat Records."}
{"id": "2089186", "revid": "27723", "url": "https://it.wikipedia.org/wiki?curid=2089186", "title": "Asteroidi Arjuna", "text": ""}
{"id": "2089187", "revid": "765341", "url": "https://it.wikipedia.org/wiki?curid=2089187", "title": "Alfred Wills", "text": " \nBiografia.\nFiglio di un avvocato, studi\u00f2 prima a Birmingham e poi all'University College di Londra, dove si laure\u00f2 nel 1849 sia in giurisprudenza che in letteratura. \nGiudice.\nHa ricoperto prestigiosi ruoli all'interno della sua carriera di giudice. Nel 1883 viene eletto nel Queen's Bench Division of The High Court of Justice, arrivando al culmine della sua carriera a sentenziare la condanna di reclusione forzata nei riguardi di Oscar Wilde (due anni), per aver commesso atti immorali con altri uomini.\nVita privata.\nSposato una prima volta nel 1854 con Lucy, dopo la sua morte avvenuta nel 1860 si rispos\u00f2 una seconda volta l'anno successivo con Bertha, morta poi nel 1906. Ha avuto 3 figli e due figlie.\nAlpinista.\nGi\u00e0 diciottenne fa la sua prima esperienza sulle Alpi. Dal 1852 vi si reca con regolarit\u00e0 annuale.\nLe sue opere, caratterizzate da una nuova sensibilit\u00e0 nei confronti della montagna (che non viene pi\u00f9 vista in negativo, cos\u00ec come le guide alpine non sono pi\u00f9 solo un mezzo per l'ascensione), sono considerate una pietra miliare per l'alpinismo alpino:\nNel 1856 dedica il suo maggior successo, \"Wanderings among the High Alps\", alla guida alpina Balmat, con cui aveva fatto l'ascensione al Monte Bianco.\nTra i fondatori dell'Alpine Club, ne fu il presidente dal 1862 al 1864.\nOpere.\nIl giudice ha anche pubblicato alcuni suoi lavori e traduzioni, fra cui:"}
{"id": "2089189", "revid": "1442080", "url": "https://it.wikipedia.org/wiki?curid=2089189", "title": "Santo Bertelli", "text": "Biografia.\nNato ad Arquata Scrivia da Luigia Pessino e dal panettiere Domenico, frequenta a Gavi Ligure la bottega degli artisti Luigi e Francesco Montecucco. \nGrazie alle sovvenzioni del marchese Domenico Serra, dal 1857 frequenta l'Accademia ligustica di Belle Arti di Genova, dove \u00e8 allievo di Giuseppe Frascheri, Raffaello Granara e Giuseppe Isola. \nNel 1867, a seguito dell'aggiudicazione di una borsa di studio, prosegue la sua formazione alla Accademia di San Luca di Roma, dove si stabilisce e viene arrestato con il sospetto di cospirazione politica.\nDi ritorno a Genova, unitamente a Benedetto Musso, Antonio Varni, Agostino Fossati e Giuseppe Raggio si avvicina alla Scuola grigia, corrente caratterizzata dal superamento degli ideali romantici per abbracciare un convinto naturalismo di derivazione francese.\nNel 1871 sposa Angela, figlia del maestro Luigi Montecucco, con la quale genera sette figli fra cui il pittore Giovanni Tito, insegnante all'Accademia ligustica di Belle Arti.\nIn questa fase, Bertelli \u00e8 molto attivo nella realizzazione di affreschi presso numerose chiese liguri, tra le quali la cattedrale di San Michele Arcangelo di Albenga e la Chiesa di San Dalmazio di Savona.\nMuore a Genova il 6 febbraio 1892, poco dopo essere stato insignito della carica di Cavaliere della Corona d'Italia; a lui \u00e8 dedicato un busto nella piazza omonima antistante il palazzo municipale del suo comune natale, cos\u00ec come una via nel quartiere genovese di Sampierdarena.\nStile.\nPittore e acquafortista appartenente alla Scuola grigia, \u00e8 convinto seguace del Verismo che introduce anche nella pittura religiosa, come i numerosi affreschi realizzati nelle chiese liguri.\nNoto per la sua speciale tecnica, dato che era solito plasmare con la creta i personaggi da riprodurre sull'intonaco, al fine di\nstudiarne la disposizione e creare degli effetti di ombre e di luci, ottenendo cos\u00ec efficacia plastica e colori chiari."}
{"id": "2089194", "revid": "1543377", "url": "https://it.wikipedia.org/wiki?curid=2089194", "title": "Akeem Agbetu", "text": "Carriera.\nAgbetu \u00e8 cresciuto nelle giovanili dell'Ebedei in Nigeria, e gi\u00e0 all'et\u00e0 di 17 anni si trasferisce in Danimarca al Midtjylland, giocando solo due partite ufficiali in prima squadra ma segnando altrettanti gol.\nDopo due anni nel Midtjylland, Agbetu veste la maglia del Kolding, anch'essa squadra danese di prima divisione. Nel gennaio del 2009 si trasferisce nei turchi del Kocaelispor e il 1\u00ba luglio dello stesso anno viene acquistato dal Sivasspor.\nNel 2007 si guadagna la convocazione al Campionato mondiale Under-20 in Canada: in tale rassegna totalizza due presenze, contro il Giappone nella fase a gironi e contro il Cile nei quarti di finale."}
{"id": "2089195", "revid": "27723", "url": "https://it.wikipedia.org/wiki?curid=2089195", "title": "Anno terrestre", "text": ""}
{"id": "2089196", "revid": "287204", "url": "https://it.wikipedia.org/wiki?curid=2089196", "title": "John Patrick Shanley", "text": "Biografia.\nNel 1988 ha vinto l'Oscar alla migliore sceneggiatura originale per il film Stregata dalla luna. Nel 2005, con l'opera teatrale \"Il dubbio\", ha vinto il Premio Pulitzer per la drammaturgia. Dalla sua opera teatrale \u00e8 stato realizzato, nel 2008, un adattamento cinematografico omonimo, con Meryl Streep, Philip Seymour Hoffman e Amy Adams."}
{"id": "2089201", "revid": "287204", "url": "https://it.wikipedia.org/wiki?curid=2089201", "title": "Museo civico di Sansepolcro", "text": "Il Museo civico di Sansepolcro si trova in via Aggiunti, 65: presenta dieci sale espositive distribuite tra il piano terra e il primo piano; parte integrante del percorso \u00e8 anche il seminterrato.\nStoria.\nCreatasi a partire dal XVIII secolo con l'allestimento di una galleria di personaggi illustri, la raccolta d'arte del Comune di Sansepolcro \u00e8 stata notevolmente incrementata a seguito delle confische di opere d'arte dalle chiese delle corporazioni religiose soppresse nel 1866. In tal modo si \u00e8 venuta a creare la pinacoteca comunale, antesignana dell'attuale Museo civico, inaugurato nel 1975.. Nei primi anni del XX secolo \u00e8 stata compiuta la scelta di valorizzare la centralit\u00e0 dell'opera di Piero della Francesca, rispetto alla precedente idea di museo sulla storia artistica cittadina, per cui sono state soppresse le sezioni \"Disegni e stampe\" nel 2013 e \"Oreficeria e paramenti sacri\" nel 2017,ripristinando in tal modo l'assetto della vecchia Pinacoteca Comunale.\nCollezioni.\nConserva opere pittoriche di Piero della Francesca, Matteo di Giovanni, Raffaellino dal Colle, Giovanni Battista Cungi, Santi di Tito, Raffaello Schiaminossi, Giovanni Battista Mercati, Pontormo, Leandro Bassano, Andrea Pozzo, i fratelli Alberti, i fratelli Cantagallina, Giovanni del Leone, Angelo Tricca,e altri autori locali; sculture dei secoli XIII-XV; terrecotte dei Della Robbia; incisioni e stampe dei secoli XVI-XVII; oreficerie dei secoli XIII-XIX; paramenti sacri dei secoli XVI-XVIII.\nNel marzo del 2018 si \u00e8 concluso il restauro di quello che \u00e8 stato definito il capolavoro supremo di Piero della Francesca, \u201cLa Resurrezione\u201d.\nLo studio durato circa tre anni \u00e8 stato curato e realizzato dall\u2019Opificio delle Pietre Dure di Firenze, sotto le direttive di Cecilia Frosinini.\nIl processo di pulitura, affidato a Paola Ilaria Mariotti dell\u2019Opificio e a Umberto Senserini della Soprintendenza aretina, ha riscontrato un\u2019\u2019opera sottoposta a fenomeni di solfatazione e decoesione della pellicola pittorica e degli intonaci, oltre a presentare una striscia scura causata dalla fuliggine e dal calore del camino collocato alle spalle dell\u2019affresco.\nL\u2019opera di Piero della Francesca, che il Vasari conferm\u00f2 essere \u201cdi tutte le sue, la migliore\u201d, ripulita dallo sporco e dagli interventi ottocenteschi, torna finalmente a brillare di luce propria: il cielo \u00e8 tornato ad illuminarsi di un azzurro terso che dona un nuovo vigore e ieraticit\u00e0 ai corpi rendendo i colori vividi e lucenti. Nel fondale sono ora visibili i castelli e gli edifici, parte di un paesaggio da tempo evaporato, a causa di un maldestro lavaggio con acqua e soda caustica.\nL\u2019opera eseguita tra il 1450 e il 1463, eseguita secondo la tecnica mista dell\u2019affresco, in parte a pittura a tempera e in parte a secco, pare sia stato originariamente non destinato a quella parete della Sala dei Conservatori della residenza del palazzo del Governo oggi sede del Museo: uno studio durante il restauro conferma infatti che l\u2019opera sia stata dipinta altrove e trasportata su un telaio con un massello, tagliando un pezzo di muro.\nIl restauro di questa icona del cristianesimo rinascimentale \u00e8 stato finanziato con la somma di 40.000 euro del Comune di Sansepolcro e 100.000 donati dal mecenate Aldo Osti."}
{"id": "2089206", "revid": "110157", "url": "https://it.wikipedia.org/wiki?curid=2089206", "title": "Museo della Resistenza di Sansepolcro", "text": "Il Museo della Resistenza di Sansepolcro \u00e8 stato fondato nel 1976 come centro studi e documentazione sulla Resistenza.\nPossiede al suo interno una biblioteca composta da circa 2500 volumi di storia locale, contemporanea e resistenziale, una vasta raccolta di documenti del periodo 1920-1945, un'emeroteca che raccoglie serie complete di riviste del periodo fascista e postbellico.\nSono conservati al museo, inoltre, una collezione di armi leggere della Seconda guerra mondiale, per lo pi\u00f9 provenienti dallo Stabilimento Militare di Terni, e varia oggettistica dell'epoca donata da privati cittadini. Nel museo \u00e8 presente anche materiale proveniente dal Campo di internamento fascista di Renicci e un plastico che riproduce la planimetria dello stesso campo, realizzato dagli studenti del locale Istituto d'Arte.\nNegli ultimi anni \u00e8 stato acquisito un corpus documentario sul fenomeno concentrazionistico e sono stati avviati progetti di collaborazione con altri istituti impegnati nello studio dell'internamento.\nSono infine presenti una nastroteca che raccoglie canti resistenziali e testimonianze, fotografie d'epoca e una raccolta di quadri sul tema della Resistenza.\nTra le iniziative promosse dal Museo della Resistenza di Sansepolcro nell'ambito della conservazione e dell'approfondimento della storia locale vi \u00e8 la ristampa anastatica di alcuni testi oggi disponibili per la consultazione."}
{"id": "2089210", "revid": "1502217", "url": "https://it.wikipedia.org/wiki?curid=2089210", "title": "Monte Cairo", "text": "Il monte Cairo (1.669 ) \u00e8 una montagna situata nel Lazio (provincia di Frosinone).\nCaratteristiche.\n\u00c8 l'antico Mons Clarius, denominato cos\u00ec perch\u00e9, anticamente, vi sorgeva un tempio dedicato ad Apollo (Clarius) dove oggi sorge l'abbazia di Montecassino. Costituisce la vetta principale del massiccio del Monte Cairo, gruppo indipendente da altre catene montuose che si estende per circa 16\u201318\u00a0km dall'alta valle del Melfa alla strada Roma-Napoli.\nLa struttura geologica \u00e8 di origina calcarea risalente al periodo giurassico e cretaceo. Le cime dei monti sono molto brulle, in contrasto ai fianchi parzialmente boscosi. A quota 1300\u00a0m ed a ovest di Monte Cairo sorge il rifugio Pozzacone, struttura di propriet\u00e0 del Comune di Colle San Magno, in fase di ristrutturazione ma gi\u00e0 ospitale e funzionante, con un punto ricovero sempre aperto. Ottimo punto di appoggio per la vetta di monte Cairo. Nella ascesa da Terelle, si incontra il rifugio forestale, in fase di ristrutturazione.\nAscensione.\nSi pu\u00f2 salire sulla vetta con un percorso escursionistico di circa 4 ore attraverso faggete ed un altipiano con pozzi di neve.\nDalla vetta \u00e8 possibile ammirare il panorama sull'Appennino marsicano, le Mainarde, la Meta, il Matese, il mare fino a Gaeta, le isole Pontine ed il Vesuvio, oltre al monte Cesima (rilievo nei pressi di Mignano Monte Lungo), il monte Camino (dove fu disputata la battaglia de La Defensa) e il monte Maggiore. In basso a sud-est il panorama offre la veduta dell'abbazia di Montecassino."}
{"id": "2089211", "revid": "110157", "url": "https://it.wikipedia.org/wiki?curid=2089211", "title": "Museo della vetrata", "text": "Il Museo \"Bernardini-Fatti\" della vetrata antica \u00e8 un museo ubicato a Sansepolcro, comune in provincia di Arezzo, aperto il 23 maggio 2003; la raccolta, voluta dal comune di Sansepolcro e dal capitolo della cattedrale, \u00e8 stata ordinata da Franco Dall'Ara.\nOspitato nella chiesa sconsacrata di San Giovanni Battista (XII secolo), in passato nota anche come San Giovanni d'Afra, su una superficie di circa 300\u00a0m\u00b2, raccoglie prevalentemente opere relativamente recenti, realizzate tra la fine del XIX e l'inizio del XX secolo, provenienti dalla collezione \"Giuseppina Bernardini\" e dalla donazione \"Luigi Fatti\".\nLa collezione comprende 23 vetrate di medio-grandi dimensioni ed un centinaio di frammenti.\nAccanto alle opere, il museo accoglie anche una sezione dedicata all'arte del vetro dipinto con materiali ed attrezzi provenienti da botteghe artigiane e testi che illustrano la storia, la lavorazione e il restauro delle vetrate, ed una raccolta di bozzetti, oltre a 40 incisioni della fine del XVIII secolo raffiguranti le vetrate di Chantilly su disegni di Raffaello Sanzio.\nTra le opere, di particolare interesse sono una riproduzione a grandezza naturale dell'Ultima cena di Leonardo da Vinci realizzata da Rosa e Cecilia Caselli tra il 1937 ed il 1942 (Collezione Fatti) e una grande crocifissione inglese di epoca preraffaellita, proveniente come quella dell'Ascensione dalla cappella Morris di Gildestone e probabilmente eseguita su disegno di William Morris; queste ultime fanno parte di una serie di vetrate a soggetto religioso provenienti dalla collezione Bernardini."}
{"id": "2089215", "revid": "1776051", "url": "https://it.wikipedia.org/wiki?curid=2089215", "title": "Remnants of War", "text": "Remnants of War \u00e8 il secondo album della band heavy metal americana Helstar."}
{"id": "2089216", "revid": "125235406", "url": "https://it.wikipedia.org/wiki?curid=2089216", "title": "Maddalena Vadacca", "text": ""}
{"id": "2089220", "revid": "149485", "url": "https://it.wikipedia.org/wiki?curid=2089220", "title": "Elena Gemo", "text": "Allenata da Gianni Nagni, \u00e8 l'attuale detentrice dei record italiani dei 50\u00a0m e 100\u00a0m dorso sia in vasca lunga che corta (50\u00a0m dorso in vasca lunga: (28\"27) e (27\"02) in corta, e nei 100: (1'00\"22) in lunga e (57\"35) in vasca corta. \u00c8 inoltre primatista della staffetta 4\u00d750\u00a0m mista in vasca corta.\nCarriera.\nInizialmente specializzata nei 50 e 100 metri farfalla, dal 2005 si \u00e8 mostrata forte anche nei 50 e 100 metri dorso, ottenendo nella seconda specialit\u00e0 risultati migliori e pi\u00f9 continui, tanto da vincere 20 campionati italiani solo nel dorso nel periodo 2005-2009 ed abbandonare la farfalla quasi del tutto nel 2008-2009.\nA livello internazionale dopo un argento, un bronzo e un quarto posto ai Campionati europei giovanili di nuoto 2003 ottenuti rispettivamente nella 4\u00d7100 metri mista, nei 100 farfalla e nei 50 farfalla, ha raggiunto il settimo posto con la staffetta 4x50\u00a0m mista agli Europei in vasca corta di Dublino nel 2003, il 12\u00ba posto nei 50 farfalla ai Mondiali di Montr\u00e9al nei 2005, due quarti posti (50 dorso e 4\u00d750 mista) e un settimo posto (100 dorso) agli Europei di Trieste in vasca corta del 2005, un quarto ed un sesto posto rispettivamente nella 4x100\u00a0m mista e nei 50 dorso ai Mondiali di Shanghai in vasca corta del 2006 e un sesto e settimo posto nei 100 e 50 metri farfalla agli Europei di Helsinki in vasca corta del 2006.\nSi \u00e8 ritirata nel luglio 2018.\nPalmar\u00e8s.\nCampionati italiani.\n40 titoli individuali e 25 in staffette, cos\u00ec ripartiti:\n\"nd = non disputata\""}
{"id": "2089221", "revid": "1305772", "url": "https://it.wikipedia.org/wiki?curid=2089221", "title": "The Source", "text": ""}
{"id": "2089223", "revid": "1714743", "url": "https://it.wikipedia.org/wiki?curid=2089223", "title": "Aleksandra Aleksandrovna Romanova", "text": "Biografia.\nAlessandra era soprannominata Lina o Sashenka all'interno della famiglia. Il padre traeva piacere dal tenerla con s\u00e9 mentre lavorava nel suo studio. La sua morte per meningite all'et\u00e0 di sei anni prostr\u00f2 i suoi genitori. La madre scoppiava in lacrime anche dopo decenni se le si menzionava la figlia maggiore. Il padre mise un fiore essiccato asportato dalla corona funebre nel proprio diario e incornici\u00f2 la pagina in nero, per esprimere il proprio lutto. I genitori erano molto eccitati quando ebbero una seconda figlia, la granduchessa Marija Aleksandrovna, perch\u00e9 attendevano da molto una piccola bimba.\nSpiritismo.\nSi dice che il fantasma di Alessandra e quello del nonno, Nicola I di Russia, siano apparsi durante due sedute spiritiche a palazzo organizzate dalla granduchessa Aleksandra Iosifovna durante gli anni 1860. Lo Zar e altri membri della corte erano appassionati di spiritismo, che era molto in voga all'epoca. In uno di questi incontri il tavolino si alz\u00f2 di alcuni centimetri, gir\u00f2 e indic\u00f2 le parole \u00abDio salvi lo Zar!\u00bb. Lo Zar e altri presenti affermarono che egli sent\u00ec un tocco di dita fantasma. Lo spirito rispose alle domande poste da Alessandro II indicando le lettere dell'alfabeto, scritte velocemente su un foglio di fronte all'Imperatore. Una dama di compagnia in seguito afferm\u00f2 per\u00f2 che le risposte erano senza significato e che erano volte a giocare degli scherzetti piuttosto che a rispondere realmente alle domande dello Zar. La madre di Alessandra si rifiut\u00f2 di partecipare alla seconda seduta, affermando che i fantasmi erano \u00abspiriti menzogneri\u00bb, manipolati dal diavolo e che sua figlia non era realmente apparsa.\nCimeli storici.\nUn vestito in seta blu indossato da Alessandra era ancora esposto al palazzo d'Inverno cinquant'anni dopo la sua morte, a detta di Margaretta Eagar. \u00abEra una bella bambina bionda, a giudicare dal suo ritratto\u00bb, scrisse la Eagar, una bambinaia delle quattro figlie di Nicola II e della zarina Aleksandra.\nNome sfortunato.\nLa Eagar scrisse inoltre che il nome Alessandra era considerato sfortunato all'interno della famiglia Romanov perch\u00e9 molte Alessandra Romanov erano morte da bambine o nell'adolescenza. Il popolo britannico si era infatti stupito del fatto che nessuna delle figlie della Zarina si fosse chiamata in suo onore; la bambinaia spieg\u00f2 che il nome non era usato proprio perch\u00e9 era considerato molto sfortunato. Altre Alessandra cui il destino riserv\u00f2 una morte in giovane et\u00e0 furono le granduchesse Aleksandra Pavlovna, Aleksandra Nikolaevna e Alessandra Georgievna; Margaretta Eagar scrisse che anche altri rami della famiglia avevano delle figlie chiamate Alessandra, ma nessuna super\u00f2 i ventuno anni."}
{"id": "2089231", "revid": "834", "url": "https://it.wikipedia.org/wiki?curid=2089231", "title": "Grandmaster Flash and the Furious Five", "text": ""}
{"id": "2089234", "revid": "1442080", "url": "https://it.wikipedia.org/wiki?curid=2089234", "title": "Alfieri Maserati", "text": "Biografia.\nAlfieri Maserati II nasce a Voghera il 23 settembre 1887, quarto di sette fratelli. Il primogenito \u00e8 Carlo, che trasmette ad Alfieri e ai fratelli la passione per la meccanica. \nAlfieri all'et\u00e0 di 12 anni gi\u00e0 lavora in una fabbrica di biciclette. Tre anni pi\u00f9 tardi si sposta dalla piccola Voghera alla grande citt\u00e0 di Milano, riuscendo nel 1902 a farsi assumere alla Isotta Fraschini grazie all'aiuto del fratello Carlo. Alfieri, grazie alle sue capacit\u00e0, fa carriera e dalle mansioni pi\u00f9 umili riesce ad arrivare fino al \"Reparto corse\" dell'azienda, per poi assistere meccanicamente la macchina vincente della Targa Florio del 1908. Pi\u00f9 tardi l'Isotta-Fraschini decide di inviarlo come capotecnico alla filiale di Buenos Aires in Argentina, per poi spostarlo a Londra e facendolo infine tornare nel 1912 a Bologna, che rimarr\u00e0 la sua citt\u00e0.\nNel 1914 decide di diventare indipendente e fonda la \u201cSociet\u00e0 Anonima Officine Alfieri Maserati\u201d, affiancato dai fratelli Ettore ed Ernesto. \nIn ogni caso Alfieri rimarr\u00e0 legato al marchio Isotta-Fraschini, basando la sua nuova attivit\u00e0 sulla preparazione di queste vetture e in seguito anche dei propulsori Diatto.\nIntanto per\u00f2 in Italia scoppia la guerra e la sua attivit\u00e0 viene bloccata. Alfieri in questo periodo progetta una candela d'accensione per motori, per la quale nascer\u00e0 a Milano la \u201cFabbrica Candele Maserati\u201d, che verr\u00e0 spostata a Bologna nel 1919.\nMaserati ha una grande voglia di creare qualcosa di suo: quindi si cimenta nella costruzione di un prototipo, che ha come base un telaio Isotta-Fraschini equipaggiato con un motore di derivazione aerea Hispano-Suiza opportunamente modificato. Con questo modello riuscir\u00e0 ad ottenere numerose vittorie, dimostrando le sue grandi capacit\u00e0. Nei primi anni Venti vince per tre volte la Susa-Moncenisio e per due volte la Aosta-Gran San Bernardo. Seguir\u00e0 poi nel 1924 una collaborazione con la Diatto, che per\u00f2 terminer\u00e0 nel 1925 per problemi economici della casa.\nTra il 1925 e il 1926 Alfieri \u00e8 impegnato nella progettazione della vettura \u201cTipo 26\u201d, la prima vera e propria Maserati, che si riveler\u00e0 un'automobile vittoriosa. Lui stesso, per\u00f2, a bordo di questo modello soffrir\u00e0 un incidente che gli far\u00e0 perdere l'uso di un rene. Si far\u00e0 notare per la sua grande forza di volont\u00e0 con un velocissimo ritorno alle corse, che per\u00f2 lo vedranno sempre meno volte impegnato come pilota.\nIl 1929 \u00e8 l'anno della creazione di una seconda vettura potente, la V4, quasi 3000\u00a0cm\u00b3 di cilindrata per oltre 300 cavalli, che riuscir\u00e0 a raggiungere i 246\u00a0km/h, battendo il precedente record, inferiore di circa 20\u00a0km/h, della Fiat Mefistofele.\nAnche questa macchina sar\u00e0 un successo e lo dimostrer\u00e0 la vittoria al Gran Premio di Tripoli nel 1930. \nIn seguito a questa affermazione, Maserati diviene famoso nel mondo delle corse e ricever\u00e0 da Mussolini il titolo di cavaliere.\nSempre nel 1930 vedr\u00e0 la luce una nuova automobile, la \u201c26M\u201d. Seguiranno poi nel 1931 le vincenti \u201c8C 2500\u201d e la \u201c4CTR\u201d. \nFinir\u00e0 per\u00f2 il 3 marzo 1932 l'avventura di Alfieri Maserati, dopo una ricaduta dovuta ai traumi subiti nell'incidente automobilistico di 5 anni prima. \nI fratelli Maserati per\u00f2 continueranno a lavorare per le aziende fondate dal fratello fino al 1937, anno in cui vennero vendute ai fratelli Orsi."}
{"id": "2089235", "revid": "3831", "url": "https://it.wikipedia.org/wiki?curid=2089235", "title": "Ordine di Calatrava", "text": ""}
{"id": "2089236", "revid": "599013", "url": "https://it.wikipedia.org/wiki?curid=2089236", "title": "La sfinge senza enigma", "text": "La sfinge senza enigma, o pi\u00f9 semplicemente \"La sfinge\" (titolo originale \"The Sphinx\"), \u00e8 una poesia che Oscar Wilde compose nel 1894 e dedic\u00f2 a Marcel Schwob, per amicizia e ammirazione.\nStoria.\nOscar Wilde inizi\u00f2 a lavorarci quando si trovava all'Hotel Voltaire a Parigi, come lui stesso poi raccont\u00f2 al suo amico Robert Ross.\nLavori correlati.\nNel manoscritto iniziale (ancora oggi reperibile) vi sono anche degli schizzi disegnati dallo stesso Wilde, alcuni di essi rappresentano la sua vita scolastica al college."}
{"id": "2089237", "revid": "204012", "url": "https://it.wikipedia.org/wiki?curid=2089237", "title": "La sfinge (Oscar Wilde)", "text": ""}
{"id": "2089240", "revid": "827058", "url": "https://it.wikipedia.org/wiki?curid=2089240", "title": "Muristan", "text": "Il Muristan (in ebraico \u05dd\u05d5\u05e8\u05d9\u05e1\u05d8\u05df, dal persiano \u0628\u06cc\u0645\u0627\u0631\u0633\u062a\u0627\u0646, \"bimaristan\", 'ospedale', o \u062a\u064a\u0645\u0627\u0631\u0650\u0633\u0652\u062a\u0627\u0646, \"timaristan\", 'manicomio') \u00e8 una grande area quadrata di strade, piazze, negozi e laboratori di artigianato nel quartiere cristiano della Citt\u00e0 Vecchia di Gerusalemme.\nLeggenda cristiana.\nL'area, situata appena a sud della Basilica del Santo Sepolcro, ha una lunga tradizione che risale ai tempi di Giuda Maccabeo (II secolo a.C.) basata sugli avvenimenti riportati nel Secondo libro dei Maccabei. Secondo la leggenda, il re Antioco IV si era recato a Gerusalemme per punire il sommo sacerdote per aver saccheggiato la tomba di Davide. Mentre si trovava sul Golgota, il re sarebbe stato indotto da una visione divina a perdonare il Sommo Sacerdote e a costruire un ospedale per la cura dei malati e dei poveri. Nel 1496 Guillaume Caoursin, vicecancelliere degli Ospitalieri di San Giovanni di Gerusalemme, scriveva che Giuda Maccabeo e Giovanni Ircano I avevano fondato l'ospedale in quel luogo.\nStoria.\n \nEpoca medievale.\nNel periodo bizantino antico, l'area rappresentava il \u201cForo Romano\u201d di Aelia Capitolina.\nLa prima menzione storica del Muristan si ha nel 600 d.C., quando un certo abate Probo venne incaricato da papa Gregorio Magno di costruire un ospedale a Gerusalemme per accogliere e curare i pellegrini che si recavano in Terra Santa. Questo ospizio venne probabilmente distrutto circa quattordici anni dopo, quando Gerusalemme cadde in mano all'esercito persiano. Gli abitanti cristiani vennero massacrati e le loro chiese e monasteri distrutti (fu il periodo della Rivolta ebraica contro Eraclio). L'edificio fu probabilmente ricostruito dopo che Gerusalemme cadde ancora sotto il controllo bizantino nel 629.\nIl dominio arabo dopo il 637 permise libert\u00e0 di culto e probabilmente venne concesso che l'ospizio continuasse a servire al suo scopo originario.\nSotto il califfato di H\u0101r\u016bn ar-Rash\u012bd, nell'800 Carlo Magno, imperatore del Sacro Romano Impero, fece ingrandire l'ostello e vi aggiunse una biblioteca. Bernardo il Monaco, che scrisse un resoconto della sua visita a Gerusalemme nell'870, menziona un ospedale benedettino vicino alla basilica del Santo Sepolcro. Nel 993 il marchese Ugo di Toscana e sua moglie Giuditta dotarono l'ospedale di considerevoli propriet\u00e0 in Italia.\nNel 1005, il califfo Al-Hakim distrusse l'ostello e un gran numero di altri edifici in Gerusalemme. Nel 1023 alcuni mercanti di Amalfi e Salerno ottennero il permesso dal califfo fatimida Ali az-Zahir di ricostruire l'ospizio, il monastero e una cappella. L'ospizio, che venne edificato nel sito del monastero di San Giovanni Battista accoglieva i pellegrini cristiani che visitavano i luoghi santi. A oriente dell'ospedale, separato da un vicolo, venne costruito anche un nuovo ospedale per le donne. Entrambi gli ospedali rimanevano sotto il controllo dell'abate benedettino.\nNel 1078 Gerusalemme cadde sotto il dominio dei Turchi Selgiuchidi, che abusarono ripetutamente della popolazione cristiana, costrinsero i pellegrini a pagare pesanti tasse per visitare i luoghi santi e persino rapirono il patriarca della citt\u00e0. Nonostante questa persecuzione, per\u00f2, l'ospedale benedettino continu\u00f2 la sua attivit\u00e0. L'arcivescovo Giovanni di Amalfi ricorda che durante il suo pellegrinaggio a Gerusalemme nel 1082 visit\u00f2 l'ospedale. Verso la fine dell'occupazione turca (intorno al 1099), l'ospedale per le donne era gestito da una nobildonna romana di nome Agnese, mentre l'ospedale per gli uomini era sotto la direzione di un monaco conosciuto come fratello Gerardo (Gerardo Sasso, o anche Gerard Thom, Tum, Tenque, Tonque, etc., quello che sarebbe poi venerato come il fondatore dei Cavalieri Ospitalieri). Durante la prima crociata, mentre Gerusalemme era assediata, il governatore turco fece imprigionare fratello Gerardo. Quando Gerusalemme si arrese a Goffredo di Buglione, questi liber\u00f2 fratello Gerardo, che pot\u00e9 cos\u00ec assumere nuovamente la guida dell'ospedale per gli uomini, e gli concesse nuovi aiuti economici. Gerardo fece la scelta di ospitare tutti i pazienti bisognosi - cristiani, musulmani ed ebrei - senza badare alla religione. Mentre l'ospedale per le donne rimase sotto il controllo dei Benedettini, fratello Gerardo ruppe con l'ordine, adott\u00f2 la Regola agostiniana e organizz\u00f2 i \"Fratres Hospitalarii\" in un ordine religioso autonomo, sotto la protezione di san Giovanni Battista. I membri di quest'ordine divennero cos\u00ec perci\u00f2 famosi come \u201cCavalieri di San Giovanni\u201d o \u201cOspedalieri\u201d.\nLa costituzione formale dei Cavalieri Ospedalieri sotto fratello Gerardo venne confermata da una bolla di papa Pasquale II nel 1113. Gerardo acquist\u00f2 territori e rendite per il suo ordine in tutto il Regno di Gerusalemme e anche oltre. Il suo successore, Raymond du Puy de Provence, ampli\u00f2 significativamente l'infermeria. La pi\u00f9 antica descrizione del Muristan al tempo dei Cavalieri Ospedalieri ci \u00e8 stata lasciato dal pellegrino tedesco Giovanni di W\u00fcrzburg, che visit\u00f2 Gerusalemme intorno all'anno 1160:\nDopo l'assedio di Gerusalemme del 1187 tutti i cristiani vennero cacciati dalla citt\u00e0 per ordine del sultano Saladino. A dieci Ospedalieri venne concesso di rimanere in citt\u00e0 per prendersi cura dei feriti fin quando questi fossero stati in grado di lavorare. Saladino convert\u00ec il palazzo del Patriarca di Gerusalemme nella moschea di Omar (che non deve essere confusa con la Cupola della Roccia), tuttora esistente. Un nipote di Saladino, nel 1216 istitu\u00ec un manicomio in quella che era stata la chiesa del monastero, e proprio in quel periodo si cominci\u00f2 a chiamare l'area \"Muristan\" (in lingua persiana, visto che Saladino e i suoi uomini provenivano dal Kurdistan). Le strutture dell'ospedale continuarono ad essere impiegate per la cura dei malati e dei feriti.\nNel terremoto del 1457 la struttura croll\u00f2 e rimase in rovina fino al XIX secolo, in piena epoca ottomana. Parti di essa vennero usate come scuderie in epoca medioevale, e scavi archeologici hanno riportato alla luce ossa di cavalli e cammelli, oltre a una grande quantit\u00e0 di pezzi di metallo usati per la ferratura. Nel 2013 l'Autorit\u00e0 Israeliana per le Antichit\u00e0 ha curato una campagna di scavi che ha restituito alla fruizione collettiva un complesso di grandi sale e stanze pi\u00f9 piccole, appartenenti all'antico ospedale crociato.\nEpoca moderna e contemporanea.\nNel 1869 il sultano ottomano Abdul Aziz cedette la parte orientale dell'area, confinante con i mercati del quartiere musulmano, al principe Federico Guglielmo di Prussia, durante una sua visita a Gerusalemme. Il sovrano prussiano vantava anche il titolo di Gran Maestro dell'Ordine (\"Joanniterorden\"): fece aprire una strada che venne intitolata a lui, organizz\u00f2 la presenza di pastori e attivit\u00e0 diaconali (caritative) della Chiesa luterana e fece del Muristan il punto di riferimento della numerosa colonia tedesca di Gerusalemme.\nI tedeschi costruirono in quel luogo una chiesa luterana, la Chiesa del Redentore (\"Erl\u00f6serkirche\"). All'epoca della costruzione della chiesa, furono scoperte le vestigia della chiesa crociata di Santa Maria dei Latini che furono integrate nel nuovo edificio (se ne pu\u00f2 ancora vedere il portale nord, ornato con i segni dello Zodiaco e i simboli dei mesi). La chiesa luterana venne dedicata il 31 ottobre (Festa della Riforma) 1898, durante la visita dell'imperatore Guglielmo II di Germania in terra di Israele.\nDopo che quella superficie venne ceduta ai Tedeschi, si fece avanti tra i Turchi la paura che altre potenze occidentali chiedessero accesso a Gerusalemme: per questo motivo si affrettarono a vendere l'area rimanente, a un prezzo molto basso, alla Chiesa ortodossa greca, a condizione che costruisse sull'area degli alloggi, ostelli e un'area commerciale. Il mercato greco venne costruito nell'anno 1903. Sulla superficie vennero costruite grandi e larghe strade, una piazza centrale, ostelli per l'accoglienza dei pellegrini diretti alla vicina chiesa del Santo Sepolcro e una settantina di negozi. Il mercato e la piazza vennero chiamati \u201cmercato di Afthimos\u201d, dal nome del patriarca greco-ortodosso (allora era di propriet\u00e0 della Chiesa anche gran parte del mercato vicino alla porta di Giaffa, il quale pure \u00e8 denominato - dal nome del patriarca - \u201cal-Batraq\u201d).\nNell'area si trovano diverse botteghe, per lo pi\u00f9 di tessuti, tappeti, ristoranti e caff\u00e8. Nell'angolo nord-est dell'area ha sede un buon numero di botteghe di prodotti di cuoio. La ragione di ci\u00f2 \u00e8 che questo angolo si trova nelle vicinanze del \"mercato dei pittori\", che in passato era la zona dei conciapelli nella Citt\u00e0 Vecchia. Lo storico israeliano Zeev Vilnay documenta come anche alcuni Ebrei, che si occupavano di commercio di stoffe e tessuti, in passato tenevano delle botteghe sul posto. In seguito alla riduzione dei turisti nel quartiere, solo una parte delle botteghe nell'area sono attive oggigiorno.\nAl centro dell'area si trova una fontana in stile neobarocco. Venne costruita in onore del venticinquesimo del sultano ottomano Abdul Hamid II, anniversario che cadde nell'anno 1900, anche se la fontana venne costruita insieme con il mercato solo nell'anno 1903. In vista dell'anno 2000 la fontana \u00e8 stata restaurata e ripulita, ma fino al mese di luglio 2008 in essa non scorreva acqua. Il giorno 14 luglio 2008, dopo che \u00e8 stata ripulita la fontana e le sue antiche condotte dalla sporcizia e dal fango che vi si erano attaccati lungo gli anni, sostituite le condotte di pompaggio e ripuliti i tubi, gli ingegneri della Compagnia per lo Sviluppo di Gerusalemme Est (ingegneri Asher Komar, Rahmi Bar-Chay e Yoram Mizrachi) sono riusciti a far funzionare la fontana, e oggi essa \u00e8 attiva sebbene parzialmente.\nLa disputa intorno a Neot David (Le dimore di Davide).\nUn importante edificio nell'area \u00e8 il palazzo chiamato \u201cle dimore di Davide\u201d, che si trova a ovest della zona del Muristan. Proprio in questo palazzo aveva sede l'ospizio di San Giovanni, chiamato cos\u00ec per il nome della vicina chiesa di San Giovanni Battista. Come tutta l'area, l'ostello era ed \u00e8 ancora di propriet\u00e0 del Patriarcato greco-ortodosso, anche se negli anni \u00e8 stato affittato dal Patriarcato stesso a diverse persone e negli anni Ottanta il titolare della locazione era un'attivit\u00e0 commerciale armena. All'inizio degli anni Novanta il contratto di locazione del palazzo \u00e8 stato venduto ad una societ\u00e0 no-profit ebraica che ha come scopo quello di rafforzare il controllo ebraico nella Citt\u00e0 Vecchia al di fuori del quartiere ebraico. Nella transazione sono stati pagati da questa societ\u00e0, con un finanziamento del Ministero della Casa e delle Costruzioni israeliano, alla cui guida allora c'era Ariel Sharon, circa un milione e duecentomila dollari. L'ingresso degli ebrei nel palazzo \u00e8 stato accompagnato da un'aspra protesta da parte degli arabi di Gerusalemme: alla protesta si sono aggiunti i proprietari delle attivit\u00e0 commerciali, cio\u00e8 la Chiesa greco-ortodossa, che ha cercato di attivare mezzi legali per bloccare l'entrata nell'edificio degli inquilini ebrei; tuttavia la cosa non ha avuto esito. Alla fine della causa legale la Corte suprema israeliana ha stabilito per\u00f2 che la Societ\u00e0 aveva il permesso di alloggiare nel palazzo soltanto dieci famiglie, e cos\u00ec \u00e8 stato fatto. Per questo motivo, grandi parti del palazzo sono tuttora vuote.\nNel luogo \u00e8 attivo anche il collegio talmudico \u201cLintivot Yisrael\u201d."}
{"id": "2089241", "revid": "110003711", "url": "https://it.wikipedia.org/wiki?curid=2089241", "title": "Paolo Pansa", "text": "Biografia.\nNato ad Arquata Scrivia da una famiglia di origine tortonese, nel 1508 divenne precettore del casato dei Fieschi. Attraverso l'intercessione della stessa famiglia fliscana il 18 gennaio del 1520 venne nominato da papa Leone X arciprete di Rapallo nella parrocchia dei Santissimi Gervasio e Protasio al nobile Ottobono Fieschi che venne eletto arcivescovo di Mondov\u00ec di cui ne sar\u00e0 titolare fino alla morte.\nL'11 dicembre 1541 papa Paolo III lo nomin\u00f2 perpetuo beneficiario della parrocchia di Santa Margherita di Lusignano di Albenga, inoltre nel 1543 divenne titolare della chiesa di San Cataldo al Ponte di Serravalle Scrivia.\nScrisse le biografie dei pontefici Innocenzo IV e Adriano V che vennero stampate a Napoli nel 1601, abit\u00f2 per lungo tempo a palazzo Fieschi in Vialata a Carignano, odierno quartiere di Genova e Montoggio (GE) in valle Scrivia. Venne ricordato da Ludovico Ariosto nel canto 46 dell'\"Orlando Furioso\"."}
{"id": "2089247", "revid": "270833", "url": "https://it.wikipedia.org/wiki?curid=2089247", "title": "Daniel Goldhagen", "text": " \nGi\u00e0 professore associato di scienze politiche e studi sociali alla Harvard University, lavora ora al \"Minda de Gunzburg Center for European Studies\" della stessa universit\u00e0. Goldhagen ha ottenuto fama internazionale quale autore di due libri particolarmente controversi sulla Shoah: nel 1996 \"I volenterosi carnefici di Hitler\", divenuto un best seller in tutto il mondo, e uno sul ruolo tenuto dalla Chiesa cattolica durante l'Olocausto, nel 2002.\nVita.\nGoldhagen \u00e8 figlio di Erich Goldhagen, gi\u00e0 professore di Harvard e sopravvissuto all'Olocausto del ghetto ebraico rumeno di Czernowitz; Goldhagen assegna al padre il merito di aver creato in famiglia la struttura mentale per una discussione intellettuale della Shoah. Goldhagen ha passato la sua giovent\u00f9 a Newton, Massachusetts prima di essere ammesso a Harvard, dove il suo interesse sulle origini dell'Olocausto fu stimolato da una conferenza del 1983 tenuta da Saul Friedl\u00e4nder. Goldhagen nel 1996 disse al \"The New York Times\" che \u00abtutti si chiedevano il perch\u00e9 un ordine venisse dato, ma mai perch\u00e9 venisse eseguito\u00bb. La sua ricerca lo port\u00f2 a passare 14 mesi a Ludwigsburg, in Germania, per esaminare documentazioni pertinenti, prima di tornare a Harvard e raccogliere tale materiale in un primo libro.\nOpere.\n\"I volenterosi carnefici di Hitler\".\nGoldhagen elucida la sua tesi che i tedeschi ordinari non solo seppero, ma sostennero l'Olocausto, in base a un particolare e virulento antisemitismo \"eliminazionista\" che era parte integrante della loro identit\u00e0, e che si era sviluppato nei secoli precedenti. Al libro subito arrise un grande, dirompente, ma contestato successo Secondo il \"The New York Times\", \"I volonterosi carnefici di Hitler\" appena uscito attir\u00f2 grande ostilit\u00e0 in Germania, e successivamente lanci\u00f2 un dibattito critico su scala nazionale in tale nazione. \nAlla fine del 1996 Goldhagen visit\u00f2 Berlino per partecipare al dibattito in televisione e in conferenze sempre con \"tutto esaurito\". Goldhagen vinse il \"Premio Gabriel A. Almond\" della American Political Science Association in politica comparativa e ricevette il prestigioso \"Democracy Prize\" nel 1997 dalla rivista tedesca \"Journal for German and International Politics\", con la causale \"...grazie alla penetrante qualit\u00e0 e forza morale della sua presentazione, Daniel Goldhagen ha scosso profondamente la coscienza del pubblico tedesco.\" La \"laudatio\", vinta per la prima volta dal 1990, fu presentata da J\u00fcrgen Habermas e Jan Philipp Reemtsma.\n\"Una questione morale\".\nIl secondo libro di Goldhagen, \"Una questione morale: la Chiesa cattolica e l'Olocausto\", un resoconto di quello che secondo lui fu il ruolo della Chiesa cattolica nell'Olocausto, ha di nuovo incontrato furiose polemiche, ottenendo alternativamente lodi e forti critiche. Goldhagen scrisse il libro a seguito di una richiesta de \"The New Republic\" di recensire alcune opere su Papa Pio XII e l'Olocausto. Il libro \u00e8 stato criticato per aver \"sfruttato l'Olocausto ad uso della sua agenda anti-cattolica\" e per scadente ricerca accademica, tra cui la mancanza di fonti primarie e la presenza di errori storici.\nGoldhagen comunque a suo tempo afferm\u00f2 in un'intervista su \"The Atlantic\" che il titolo (inglese) e la prima pagina del libro rivelano il suo scopo quale analisi morale, piuttosto che storica, asserendo inoltre di aver invitato rappresentanti europei della Chiesa cattolica a presentare il loro specifico resoconto storico nella discussione sulla morale e la riparazione delle colpe. Papa Giovanni Paolo II, con la sua visita di riconciliazione e perdono alla Sinagoga di Roma, sembra aver cos\u00ec sostenuto le tesi di Goldhagen.\nCollegamenti esterni.\nAnalisi critiche"}
{"id": "2089249", "revid": "124437044", "url": "https://it.wikipedia.org/wiki?curid=2089249", "title": "Richard Curtis", "text": "Nel 1995 ha avuto una nomination all'Oscar alla migliore sceneggiatura originale per il film \"Quattro matrimoni e un funerale\". Oltre a questo, ha firmato la sceneggiatura di altri film di successo come \"Il diario di Bridget Jones\" e \"Notting Hill\"."}
{"id": "2089250", "revid": "767487", "url": "https://it.wikipedia.org/wiki?curid=2089250", "title": "Luis de Morales", "text": "A causa della fama avuta in vita dovuta alla sua predilezione per tempi religiosi, venne soprannominato \u00abEl divino Morales\u00bb. La sua attivit\u00e0 artistica si svolse principalmente in Estremadura, sebbene le sue opere furono oggetto di ammirazione in tutta la penisola.\nNelle sue opere si nota un allargamento delle figure, oltre all'uso della tecnica dello sfumato leonardesco, il che farebbe pensare ad una certa influenza delle scuole pittoriche straniere. Ci\u00f2 nonostante, il suo particolare stile di rappresentazione \u00e8 facilmente identificabile.\nVita e formazione.\nSebbene lo storico e pittore Antonio Palomino collochi la nascita di Morales all'inizio del secolo, la data pi\u00f9 probabile \u00e8 senza dubbio pi\u00f9 tarda, intorno al 1520, come afferma la maggioranza degli studiosi. Il critico d'arte spagnolo Juan Antonio Gaya Nu\u00f1o ha invece reso improbabile un'altra ipotesi, sostenuta da Palomino, che situa la data di nascita dell'artista tra il 1509 e il 1510, a causa delle difficolt\u00e0 cronologiche legate alla prima parte della sua vita. Per questo altri storici ritardarono la data; per esempio, August L. Mayer la colloc\u00f2 nel primo quarto del XVI secolo, senza fornire altri dettagli. Elizabeth du Gu\u00e9 Trapier la situ\u00f2 \u00ab\"probabilmente nella prima met\u00e0 del secolo\"\u00bb, mentre il tedesco Werner Goldschmidt posticip\u00f2 la data della sua nascita al 1543, attualmente ritenuta impossibile, dato che il figlio dell'artista nacque sei anni dopo. Secondo Gaya Nu\u00f1o, Morales nacque intorno al 1520, e al tempo del suo matrimonio aveva trent'anni. Questa ipotesi confermerebbe dunque che l'et\u00e0 del pittore era sulla sessantina quando Filippo II pass\u00f2 da Badajoz, desidoroso di conoscerlo.\nAltrettanto incerte sono le vicende relative alla sua formazione. Seguendo lo studio di Gaya Nu\u00f1o, \u00e8 possibile dividere in tre tappe la sua formazione: una prima a Siviglia, una in Italia e un'altra in Portogallo.\nA Siviglia, Morales impar\u00f2 le prime nozioni d'arte dal gi\u00e0 affermato maestro Pedro de Campa\u00f1a. Non \u00e8 comunque da scartare l'ipotesi di una formazione a contatto con altri maestri, citt\u00e0 e botteghe, allora particolarmente fiorenti nella citt\u00e0 spagnola, capitale bassa dell'Estremadura."}
{"id": "2089251", "revid": "1305772", "url": "https://it.wikipedia.org/wiki?curid=2089251", "title": "Black Mask", "text": ""}
{"id": "2089256", "revid": "180202", "url": "https://it.wikipedia.org/wiki?curid=2089256", "title": "Basil Karlo", "text": ""}
{"id": "2089257", "revid": "306444", "url": "https://it.wikipedia.org/wiki?curid=2089257", "title": "Daniel J. Goldhagen", "text": ""}
{"id": "2089266", "revid": "287204", "url": "https://it.wikipedia.org/wiki?curid=2089266", "title": "The Message (album)", "text": ""}
{"id": "2089268", "revid": "1821847", "url": "https://it.wikipedia.org/wiki?curid=2089268", "title": "Roger de Damas", "text": "Biografia.\nGuerra in Russia.\nLa sua carriera militare ebbe inizio nel 1779, quando si arruol\u00f2 come sottotenente di fanteria nel \"Reggimento del Re\", comandato dallo zio, il duca di Ch\u00e2telet; fu presentato alla corte il 26 ottobre 1784, nello stesso anno comp\u00ec un viaggio a Berlino per completare la sua educazione militare. Nel 1787 part\u00ec per l'impero russo, dove si stava preparando l'armata russa comandata dal principe Pot\u00ebmkin in vista della guerra con l'impero ottomano. Ospitato dal principe, del quale ben presto merit\u00f2 l'attenzione e la stima, fu inizialmente impiegato, nell'attesa che iniziassero le operazioni dell'armata di terra contro i turchi nella guerra russo-turca, sulla flotta russa comandata dal principe di Nassau-Siegen, e prese parte a tutti i combattimenti contro la flotta turca sul Bosforo. Incaricato, alla testa di una squadra di barche a remi-cannoniere con imbarcati dei granatieri di linea, dell'abbordaggio della nave ammiraglia di 74 cannoni che sosteneva gli attacchi della flotta nemica e che si era arenata su un banco di sabbia, riusc\u00ec ad abbordarla e ne conquist\u00f2 la bandiera dell'ammiraglio che present\u00f2 al principe Pot\u00ebmkin. Come ricompensa di questa azione l'imperatrice Caterina II insign\u00ec il conte di Damas della croce dell'ordine di San Giorgio e gli don\u00f2 una spada guarnita d'oro riportante un'iscrizione del motivo onorabile per cui aveva meritato questa gloriosa distinzione. La campagna di terra contro i turchi ebbe inizio nel 1788; il conte Roger de Damas ebbe il comando di una colonna di granatieri alla testa della quale condusse tutta la guerra. Partito da Otchakow per andare a passare l'inverno a San Pietroburgo vi ricevette dall'imperatrice le testimonianze pi\u00f9 lusinghiere per il suo servizio; l'imperatrice chiese al re Luigi XVI di Francia la facolt\u00e0 di accordare il grado di colonnello dell'esercito russo al conte senza che ci\u00f2 fosse di pregiudizio al suo grado militare in Francia. Con questo grado de Damas fece, nel 1789, la seconda campagna di guerra che si concluse con l'assedio di Bender. Nel corso della campagna del 1790 comand\u00f2 un corpo negli assedi di Kilia e di Akerinan, e una colonna all'assalto della fortezza d'Isma\u00efl. Il valore dimostrato in queste azioni fu ammirato in tutta l'armata e gli valse il grado di brigadiere e la classe di commendatore dell'ordine militare di San Giorgio.\nGuerre rivoluzionarie.\nAlla fine di questa campagna, nel frattempo era scoppiata la rivoluzione francese, il conte Roger de Damas si un\u00ec all'esercito degli emigrati, dove il conte d'Artois l'impieg\u00f2 nel suo seguito come aiutante di campo nel 1791 e nel 1792. Durante la campagna di Champagne, fu distaccato, al seguito del duca di Brunswick, per il collegamento delle operazioni tra l'armata prussiana e quella dei principi; accompagn\u00f2 il conte d'Artois a San Pietroburgo nel 1793, e l'anno seguente si un\u00ec all'armata del Cond\u00e9 nella quale comand\u00f2 la legione Mirabeau dopo la morte dell'ufficiale omonimo. Nel 1796 il re Luigi XVIII gli fece dono di una legione di fanteria composta da 1.200 uomini, 400 ussari e quattro pezzi d'artiglieria alla testa della quale fece le campagne del 1795, 1796 e del 1797. Passato al servizio del regno di Napoli nel 1798, con il permesso dell'imperatore Paolo I di Russia, ottenne vari comandi superiori e fu successivamente maresciallo di campo, luogotenente generale, ispettore generale dell'esercito e delle fortezze del regno e comandante in capo delle forze militari napoletane, di cui diresse le campagne del 1799, 1800, 1801 e 1806. Nel 1798 partecip\u00f2 alla guerra della seconda coalizione agli ordine del generale Mack; dopo la sconfitta dell'esercito napoletano sostenne vari scontri con le truppe francesi (il 15 e il 17 settembre a Storta e ad Orbetello; nel dicembre venne sconfitto nei pressi di Viterbo dal generale francese Kellermann) e ottenne un accordo che gli permise di far ritirare in maniera ordinata le proprie truppe. Nel 1799, dopo la caduta della repubblica napoletana, ritorn\u00f2 insieme con la corte da Palermo a Napoli; qui il 4 novembre venne promosso a luogotenente-generale e incaricato, in quanto uno dei due ispettori generali, della riorganizzazione dell'esercito. Alla fine del Settecento e ai primi dell'Ottocento Damas condusse una piccola armata in Toscana come supporto alle truppe imperiali austriache; anche questo conflitto si risolse negativamente ma Damas riusc\u00ec anche questa volta a riportare con poche perdite le sue truppe in patria. Prese quindi parte ai negoziati che portarono alla pace con la repubblica francese (armistizio di Foligno). Il generale con cui doveva negoziare era Murat, futuro re di Napoli, che si congratul\u00f2 con Damas per il suo talento ed il suo coraggio.\nGuerre napoleoniche.\nPoco dopo la fine delle ostilit\u00e0 Damas fu obbligato a lasciare Napoli a causa dell'ostilit\u00e0 dimostratagli dal ministro Acton e si trasfer\u00ec a Vienna, dove visse con una pensione di trecento corone; qui inizi\u00f2 a scrivere le sue memorie. A Vienna incontr\u00f2 anche la regina di Napoli Maria Carolina che lo ammirava molto; quindi nell'ottobre del 1804 fu richiamato dal governo napoletano a completare l'opera di riorganizzazione dell'esercito, con il pretesto di proteggere cos\u00ec la neutralit\u00e0, condizione della nuova pace. Prima di fare questo passo Maria Carolina aveva chiesto all'ambasciatore francese se avesse delle obiezioni al richiamo del conte ma l'ambasciatore Alquier rispose in modo poco chiaro e comunque non incoraggiante. La sua risposta fu ignorata. Damas si mise quindi all'opera; dopo di ci\u00f2 Alquier, che veniva tenuto informato delle attivit\u00e0 del conte, lo accus\u00f2 di essere ostile alla Francia e determinato a provocare una guerra. Napoleone conosceva e apprezzava le qualit\u00e0 di Damas, ma in questo caso il generale stava facendo diventare l'esercito napoletano pericoloso per i francesi. Alquier chiese tre volte, prima cortesemente e poi in modo aggressivo, che Damas venisse licenziato ed esiliato in quanto \"\u00e9migr\u00e9\" unitosi ad un esercito ostile alla Francia. Anche se intervenne l'ambasciatore napoletano a Parigi, Gallo, e la regina in persona indirizz\u00f2 lettere a tal proposito a Napoleone, Damas alla fine, il 14 marzo 1805, si dovette dimettere e ritirarsi a Messina, con un salario di 60.000 lire e il gran cordone di San Ferdinando che lo rendeva pari ad un grande di Spagna. Questa concessione ai desideri di Napoleone non ritard\u00f2 di molto il destino dei Borboni di Napoli. Gli effetti della vittoria francese nella battaglia di Austerlitz si fecero sentire anche all'estremit\u00e0 d'Italia, Ferdinando IV e Maria Carolina furono dichiarati formalmente deposti e il loro regno venne invaso; Damas venne richiamato dalla Sicilia e incaricato della difesa della Calabria. Le sue truppe erano per\u00f2 poco addestrate, la popolazione indifferente od ostile e quando fu ingaggiata battaglia, il 9 marzo 1806, con le truppe del generale Jean Reynier, si and\u00f2 incontro, nella piana di Campotenese, alla sconfitta. Il 14 ritorn\u00f2 a Palermo, successivamente s'imbarc\u00f2 per Trieste e poi si rec\u00f2 a Vienna dove rimase per pi\u00f9 di sette anni senza prendere parte alle attivit\u00e0 militari.\nRestaurazione.\nIl 21 agosto 1814 si spos\u00f2 con Pauline De Ghastellux da cui ebbe un unico figlio, Charles. Con il ritorno della famiglia reale in Francia il conte Roger di Damas termin\u00f2 il suo servizio presso la corte napoletana e si riun\u00ec al re a Nancy; il monarca lo nomin\u00f2 governatore della 3\u00aa, 4\u00aa e 5\u00aa divisione militare. In seguito fu nominato commissario straordinario del re presso la 5\u00aa divisione militare e poi governatore della 19\u00aa divisione e della citt\u00e0 di Lione. Durante il ritorno di Bonaparte, nel 1815, si rec\u00f2 il 7 marzo a Lione ma i suoi sforzi non riuscirono ad impedire che le truppe seguissero Napoleone; ritorn\u00f2 quindi a Parigi da dove segu\u00ec Luigi XVIII nell'esilio a Gand e rientr\u00f2, dopo la sconfitta di Bonaparte, insieme al re. Nel mese di settembre venne eletto alla camera dei deputati per i dipartimenti dell'Alta Marna e della C\u00f4te-d'Or. Nominato, il 10 gennaio 1816, comandante della 19\u00aa divisione militare il conte di Damas riusc\u00ec, per la sua vigilanza e la sua fermezza, a prevenire a Lione tutti gli eventuali disordini causati dalle agitazioni avvenute a Grenoble. Fu, tra l'altro, luogotenente generale dell'armata del re (dal 22 giugno 1814), commendatore dell'ordine di San Giorgio di Russia, gran croce dell'ordine di San Ferdinando delle due Sicilie, commendatore dell'ordine reale e militare di San Luigi, del 5 maggio 1816. Mor\u00ec al castello di Cirey nel mese di settembre 1823."}
{"id": "2089275", "revid": "14691", "url": "https://it.wikipedia.org/wiki?curid=2089275", "title": "Una volpe a Corte", "text": ""}
{"id": "2089278", "revid": "287204", "url": "https://it.wikipedia.org/wiki?curid=2089278", "title": "Voyager (album)", "text": ""}
{"id": "2089281", "revid": "599013", "url": "https://it.wikipedia.org/wiki?curid=2089281", "title": "Arte militare", "text": "L'arte militare \u00e8 la scienza che studia l'applicazione dei principi, dei metodi e dei procedimenti che regolano l'impiego delle forze armate in tempo di pace e in tempo di guerra.\nLe branche della disciplina.\nQuesta pu\u00f2 sinteticamente essere suddivisa in cinque branche:\nTutte queste discipline sono collegate all'utilizzo della forza per l'ottenimento di obiettivi desiderati.\nI concetti.\nLa \"strategia\", nel suo significato politico-militare, \u00e8 l'arte di impiegare nella maniera migliore le risorse disponibili ai fini della guerra; essa \u00e8 quindi quella branca dell'arte militare che studia i principi generali delle operazioni militari ed imposta e coordina nelle grandi linee il piano generale della guerra, non soltanto sotto gli aspetti militari. La \"tattica\" militare tratta dei metodi di impiego delle forze nel combattimento riferiti al livello tattico, che giunge fino al Corpo d'armata. La \"logistica\" tratta le attivit\u00e0 intese ad assicurare alle forze armate quanto necessario per vivere, muovere e combattere nelle migliori condizioni di efficienza.\nIl concetto di \"arte operativa\" \u00e8 creato dai teorici sovietici nel XX secolo, in particolare durante gli anni venti. Il teorico di questa nuova classificazione viene individuato in Alexsandr Svechin, che l'avrebbe formalizzata in una serie di conferenze all'Accademia militare nel 1923-24. L'Enciclopedia militare sovietica in una versione degli anni settanta definisce l'arte operativa come \nL\"'organica\" \u00e8 la disciplina, parte dell'arte militare, che studia gli aspetti organizzativi delle forze armate a livello di gestione del personale. Pu\u00f2 essere considerata la capostipite delle discipline organizzative; da essa la scienza dell'organizzazione aziendale ha mutuato molti dei suoi principi."}
{"id": "2089296", "revid": "20325057", "url": "https://it.wikipedia.org/wiki?curid=2089296", "title": "Gebel Ideid", "text": ""}
{"id": "2089298", "revid": "54253", "url": "https://it.wikipedia.org/wiki?curid=2089298", "title": "Stato di Palestina", "text": "La Palestina, ufficialmente Stato di Palestina (in arabo \"\u062f\u0648\u0644\u0629 \u0641\u0644\u0633\u0637\u064a\u0646\", traslitterabile come \"Dawlat Filas\u1e6d\u012bn\"), \u00e8 uno Stato a riconoscimento limitato del Vicino Oriente, osservatore permanente presso le Nazioni Unite, \"de facto\" occupato in gran parte da Israele. Lo Stato di Palestina rivendica sovranit\u00e0 sui territori palestinesi della Cisgiordania e della striscia di Gaza, con Gerusalemme Est come capitale designata, sebbene il suo centro amministrativo si trovi a Ramallah. Tali territori sono occupati da Israele dal 1967 a seguito della Guerra dei sei giorni. La Palestina ha una popolazione di 5.051.953 abitanti a febbraio 2020, al 121\u00ba posto nel mondo.\nIl 15 novembre 1988, Yasser Arafat, Presidente dell'Organizzazione per la Liberazione della Palestina (OLP), ad Algeri, proclam\u00f2 l'indipendenza dello Stato di Palestina. Un anno dopo la firma degli Accordi di Oslo nel 1993, venne istituita l'Autorit\u00e0 Nazionale Palestinese per governare le aree A e B in Cisgiordania e la Striscia di Gaza. Gaza sarebbe in seguito stata governata da Hamas dal 2007, due anni dopo il ritiro unilaterale israeliano da Gaza. L'ONU ha riconosciuto la Palestina come Stato non membro con status di osservatore permanente con la Risoluzione 67/19 dell'Assemblea generale del 29 novembre 2012. A seguito di ci\u00f2, dal 3 gennaio 2013 l'Autorit\u00e0 Nazionale Palestinese ha adottato il nome di Stato di Palestina sui documenti ufficiali.\nIl capo dello Stato \u00e8 il presidente Mahmoud Abbas, mentre il governo \u00e8 guidato dal premier Mohammad Shtayyeh.\nLa Palestina \u00e8 membro della Lega araba, dell'Organizzazione della cooperazione islamica, del G77, del Comitato Olimpico Internazionale, dell'UNESCO e di varie altre organizzazioni internazionali. L'Unione europea, cos\u00ec come la maggior parte dei suoi Stati membri, mantiene rapporti diplomatici con l'Autorit\u00e0 nazionale palestinese, istituita nell'ambito degli accordi di Oslo. Leila Shahid, gi\u00e0 rappresentante dell'ANP in Francia dal 1984, \u00e8 stata nominata nel novembre del 2005 come rappresentante dell'ANP per l'Unione europea.\nVi \u00e8 un'ampia variet\u00e0 di punti di vista riguardo allo \"status\" dello Stato palestinese, sia tra gli stati della comunit\u00e0 internazionale che tra studiosi legali. L'esistenza di uno Stato della Palestina, sebbene controversa, \u00e8 una realt\u00e0 nelle opinioni degli Stati che hanno instaurato relazioni diplomatiche bilaterali.\nEtimologia e terminologia.\nSin dal mandato britannico, il termine \"Palestina\" \u00e8 stato associato all'area geografica che oggi copre lo Stato di Israele, la Cisgiordania e la Striscia di Gaza. L'uso pi\u00f9 generale del termine \"Palestina\" in relazione alla costa sud-orientale del Mediterraneo oltre alla Siria \u00e8 storicamente consolidato sin dai tempi dell'antica Grecia. Erodoto fu il primo a scrivere nelle sue \"Storie\", nel V secolo a.C., di un \"distretto della Siria, chiamato \"Palaistine\"\" in cui i Fenici interagivano con le altre popolazioni marittime. Si pensa che il termine \"Palestina\" (in latino, \"Pal\u00e6stina\") sia stato coniato dagli antichi Greci per l'area occupata dal popolo antico dei Filistei, anche se esistono anche altre spiegazioni.\nLe Nazioni Unite e la Corte internazionale di giustizia si riferiscono ai territori palestinesi () come \"territori palestinesi occupati\". I giornalisti utilizzano anche la descrizione per indicare le terre al di fuori della linea verde o confini del 1967. Il termine \u00e8 spesso usato in modo intercambiabile con il termine \"territori occupati\", che \u00e8 applicato anche per le alture del Golan, che non sono rivendicate dai palestinesi. La confusione deriva dal fatto che tutti questi territori sono stati conquistati da Israele nel corso della guerra dei sei giorni del 1967 e sono trattati nell'insieme, dalle Nazioni Unite, come territori occupati e non conquistati da Israele. Di essi non fa parte neppure la Penisola del Sinai, conquistata all'Egitto nello stesso periodo, ma poi restituita in base al Trattato di pace israelo-egiziano del 1979. Altri termini usati per descrivere questi settori sono: \"territori contesi\", \"territori israeliani occupati\" e \"territori occupati\". Ulteriori termini sono \"Yesha\" (Giudea-Samaria-Gaza), \"territori liberati\", \"territori amministrati\", \"territori dallo status permanente indeterminato\", \"territori del 1967\" e, semplicemente, \"territori\".\nMolti arabi e musulmani, tra cui alcuni palestinesi, utilizzano la denominazione \"Palestina\" e \"Palestina occupata\", per significare la pretesa palestinese di sovranit\u00e0 politica o religiosa su tutto il territorio gi\u00e0 facente parte del Mandato britannico ad ovest del Giordano, comprese tutte le terre occupate da Israele nel 1948.\nEsiste un parallelo con le aspirazioni dei \"sionisti revisionisti\" del passato e di alcuni estremisti religiosi ebraici di stabilire la sovranit\u00e0 ebraica su tutto il territorio della cosiddetta \"Grande Israele\" (\"Eretz Israel\", l'equivalente ebraico del successivo nome di Palestina).\nQuesta voce adopera i termini \"Palestina\", \"Stato di/della Palestina\" e \"territori palestinesi occupati\" in modo intercambiabile a seconda del contesto. In particolare, il termine \"territori palestinesi occupati\" si riferisce nel suo insieme alla zona geografica del territorio palestinese occupata da Israele dal 1967. In ogni caso, qualsiasi riferimento a terra o territorio si riferisce ai terreni rivendicati dallo Stato di Palestina.\nStoria.\nPalestina storica.\nIl termine \"Palestina\" (\"terra dei filistei\", antico popolo indoeuropeo che abit\u00f2 la regione litorale della terra di Canaan, in epoca biblica) fu coniato nella forma attuale latina dai romani e deriva dai precedenti termini a essa associata provenienti dal mondo greco a loro volta di origine ebraica (Pelesheth), per indicare la regione dal nome Giudea o, precedentemente, Regno d'Israele (zona anticamente nota come terra di Canaan).\nCi\u00f2 avvenne specialmente dopo la guerra giudaica del 70 d.C., al termine della quale gli eserciti dell'imperatore Vespasiano e del figlio Tito distrussero quasi totalmente Gerusalemme. La ribellione al governo provinciale di Roma e alla dinastia vassalla degli erodiani venne stroncata, causando l'inizio della diaspora ebraica. Il cambio di nome da \"Iudaea\" a \"Syria Palaestina\", e il cambio del nome di Gerusalemme che venne rifondata come citt\u00e0 romanizzata, col nome di Aelia Capitolina, fu deciso dall'imperatore Publio Elio Adriano nel 135, alla fine dell'ultima guerra giudaica.\nLa Palestina fu dominio romano, persiano, bizantino, arabo, e al dominio europeo per un periodo di due secoli, durante le Crociate. In seguito all'invasione araba la popolazione venne islamizzata e nel tempo divenne in maggioranza di etnia araba musulmana.\nPalestina ottomana.\nLa Palestina \u00e8 stata parte dell'Impero ottomano dal 1517 al 1918, salvo una parentesi dal 1832 al 1840 quando fu conquistata da Mehmet Ali, governatore ottomano dell'Egitto, ribellatosi al Sultano di Costantinopoli.\nAmministrativamente, la Palestina faceva parte del \"vilayet\" di Sh\u0101m (nome preislamico della Siria), ed era stata divisa nel Sangiaccato di Acri, con cinque \"kaza\" (Acri, Haifa, Safed, Nazareth, Tiberiade); nel Sangiaccato di Nablus \u2014 fino al 1888 chiamato Belqa \u2014 con tre kaza (Nablus, Jenin, Tulkarem); e nel Sangiaccato di Gerusalemme, con cinque kaza (Gerusalemme, Giaffa, Gaza, Hebron, Beersheba).\nNel 1887 il Sangiaccato di Gerusalemme, in quanto sede dei Luoghi Santi, divenne un Mutasarriflik (Mutasarrifato) indipendente il cui \"mutasarrif\" era responsabile direttamente nei confronti del governo centrale di Costantinopoli, dei suoi ministeri e dipartimenti di Stato.\nNel 1888, quando venne creato il \"vilayet\" di Beirut, gli altri due sangiaccati palestinesi vennero compresi nel suo territorio.\nPalestina mandataria.\nNel pieno della Grande Guerra, il 16 maggio 1916, con la firma dell'Accordo Sykes-Picot, Francia e Gran Bretagna decidono che il territorio della Palestina ottomana venga assegnato alla fine della guerra al Regno Unito.\nIl 9 dicembre 1917, Gerusalemme \u00e8 occupata dall'esercito britannico, il quale occupa l'intera Palestina.\nIl Mandato britannico della Palestina, mandato di tipo A, sotto controllo della Societ\u00e0 delle Nazioni, comincia formalmente nel 1920. Il mandato terminer\u00e0 formalmente nel 1947.\nDurante il mandato vi furono varie rivolte da parte dei palestinesi contro la politica britannica nei confronti dell'autorizzazione del Regno Unito all'immigrazione ebraica (Dichiarazione Balfour (1917)) e delle vendite di terre da parte dei latifondisti arabi agli immigrati: i moti dell'aprile 1920 e del maggio 1921; i moti dell'agosto 1929; la Grande rivolta araba (1936-1939).\nSecondo dopoguerra.\nDopo la seconda guerra mondiale, nel 1947, le Nazioni Unite adottarono un Piano di partizione della Palestina che prevedeva la creazione di uno stato arabo e uno stato ebraico indipendenti e una Gerusalemme internazionalizzata. \nIl piano fu accettato dalla leadership ebraica ma rifiutato dai leader arabi, e la Gran Bretagna si rifiut\u00f2 di metterlo in atto.\nAlla vigilia del definitivo ritiro britannico, il 14 maggio 1948, l'Agenzia ebraica proclam\u00f2 lo Stato di Israele sulla base del piano proposto dalle Nazioni Unite. Il Supremo Comitato Arabo non dichiar\u00f2 uno stato a s\u00e9 stante e invece, insieme a Transgiordania, Egitto e altri membri della Lega araba, inizi\u00f2 un'azione militare, dando il via alla guerra arabo-israeliana del 1948.\nCon la fine della guerra, Israele ottenne il controllo su ulteriori territori inizialmente destinati a far parte dello stato arabo in base al piano delle Nazioni Unite. L'Egitto occup\u00f2 la Striscia di Gaza e la Transgiordania occup\u00f2 e poi annesse la Cisgiordania, formando cos\u00ec il Regno di Giordania. L'annessione fu ratificata nel 1950 ma mai riconosciuta dalla comunit\u00e0 internazionale.\nUn governo di tutta la Palestina fu quindi istituito dalla Lega Araba il 22 settembre 1948 per governare l'enclave controllata dagli egiziani a Gaza. Tale governo fu presto riconosciuto da tutti i membri della Lega Araba ad eccezione della Transgiordania. Sebbene tale governo reclamasse sovranit\u00e0 sull'intero territorio dell'ex mandato britannico, la sua giurisdizione effettiva era limitata alla Striscia di Gaza. L'Egitto favor\u00ec lo scioglimento di tale governo pan-palestinese nel 1959.\nNel 1964, mentre la Cisgiordania era annessa alla Giordania, fu istituita l'Organizzazione per la liberazione della Palestina con l'obiettivo di affrontare Israele. La Carta nazionale palestinese dell'OLP definiva i confini della Palestina come l'intero territorio del mandato, incluso Israele. Dopo la guerra dei sei giorni, il quartier generale dell'OLP si trasfer\u00ec in Giordania, per passare poi in Libano dopo il settembre nero nel 1971.\nCon la Guerra dei sei giorni, Israele cattur\u00f2 la Striscia di Gaza e la Penisola del Sinai dall'Egitto, la Cisgiordania (compresa Gerusalemme est) dalla Giordania e le Alture del Golan dalla Siria nel giugno 1967.\nIl vertice della Lega araba dell'ottobre 1974 design\u00f2 l'OLP come \"unico rappresentante legittimo del popolo palestinese\" e ribad\u00ec \"il suo diritto di stabilire con urgenza uno stato indipendente\". Nel novembre 1974, l'OLP venne riconosciuto competente per tutte le questioni relative alla questione della Palestina dall'Assemblea generale delle Nazioni Unite, garantendogli lo status di osservatore come \"entit\u00e0 non statale\" presso le Nazioni Unite. Dopo la Dichiarazione di Indipendenza dello Stato di Palestina del 1988, l'Assemblea Generale delle Nazioni Unite ha ufficialmente riconosciuto il proclama e ha deciso di utilizzare la denominazione \"Palestina\" anzich\u00e9 \"Organizzazione per la liberazione della Palestina\" nelle Nazioni Unite. Nonostante questa decisione, l'OLP non preso parte all'ONU in qualit\u00e0 di governo dello Stato della Palestina.\nIl 30 marzo 1976 l'esercito israeliano invi\u00f2 le proprie forze in tre villaggi (Sachnin, Arraba e Deir Hanna) allo scopo di reprimere le manifestazioni in corso a seguito della decisione delle autorit\u00e0 israeliane di espropriare dei vasti terreni (zona 9) agricoli per scopi militari. Gli scontri ebbero un esito sanguinoso. La data del 30 marzo \u00e8 da allora commemorata dai palestinesi e dai cittadini arabi di Israele come Yom al-Ard, Giorno della Terra..\nNel 1979, attraverso gli Accordi di Camp David, l'Egitto accett\u00f2 la fine di ogni pretesa sulla Striscia di Gaza. Nel luglio 1988, la Giordania cedette all'OLP le sue rivendicazioni sulla Cisgiordania, ad eccezione della tutela del Monte del Tempio (\"Haram al-Sharif\").\nProclamazione dello Stato di Palestina.\nIl 15 novembre 1988 il Consiglio nazionale palestinese, l'organo legislativo dell'OLP, in esilio ad Algeri, proclam\u00f2 lo \"Stato della Palestina\" con 253 voti a favore, 46 contrari e 10 astensioni. La dichiarazione cita il trattato di Losanna e la risoluzione 181 dell'Assemblea generale delle Nazioni Unite, in sostegno della sua rivendicazione di uno \"Stato di Palestina sul nostro territorio palestinese con capitale Gerusalemme\". \nNel mese successivo, tale Stato fu rapidamente riconosciuto dagli stati della Lega Araba, tra cui Egitto e Giordania; lo Stato di Palestina \u00e8 oggi riconosciuto da circa la met\u00e0 di tutti i governi del mondo.\nNella Dichiarazione di Indipendenza palestinese, lo Stato di Palestina viene descritto come stabilito sul \"territorio palestinese\", senza specificarne esplicitamente i confini. Alcuni dei paesi che hanno riconosciuto lo Stato di Palestina nelle loro dichiarazioni di riconoscimento si riferiscono ai \"confini del 1967\", riconoscendo cos\u00ec come suo territorio solo i territori palestinesi occupato, e non anche il territorio di Israele. La domanda di adesione dell'ONU presentata dallo Stato di Palestina specifica inoltre che essa si basa sui \"confini del 1967\". Durante i negoziati degli Accordi di Oslo, l'OLP ha riconosciuto il diritto di Israele di esistere e Israele ha riconosciuto l'OLP come rappresentante del popolo palestinese. Tra il 1993 e il 1998, l'OLP si \u00e8 impegnata a modificare le disposizioni della sua Carta nazionale che non sono coerenti con l'obiettivo di una soluzione a due stati e di una coesistenza pacifica con Israele.\nDopo che Israele prese il controllo della Cisgiordania dalla Giordania e la Striscia di Gaza dall'Egitto nel 1967, inizi\u00f2 a stabilire insediamenti israeliani in tali territori. Questi sono stati organizzati nel distretto di Giudea e Samaria (Cisgiordania) e nel Consiglio regionale di Hof Aza (Striscia di Gaza) nel distretto meridionale. L'amministrazione della popolazione araba in questi territori \u00e8 stata affidata all'amministrazione civile israeliana del coordinatore delle attivit\u00e0 governative nei territori e ai consigli municipali locali presenti da prima della presa di potere israeliana. Nel 1980, Israele decise di congelare le elezioni per questi consigli e di istituire invece leghe di villaggio, i cui funzionari erano sotto influenza israeliana. Pi\u00f9 tardi questo modello divenne inefficace sia per Israele che per i palestinesi, e le leghe di villaggio iniziarono a sciogliersi; l'ultima fu la Lega di Hebron, sciolta nel febbraio 1988.\nProcesso di pace con Israele.\nNel 1993, con gli Accordi di Oslo, Israele ha riconosciuto la squadra negoziale dell'OLP come \"rappresentante del popolo palestinese\", in cambio del riconoscimento da parte dell'OLP del diritto di Israele a esistere in pace, l'accettazione delle risoluzioni del Consiglio di sicurezza dell'ONU 242 e 338 e il rifiuto di \"violenza e terrorismo\". Di conseguenza, nel 1994 l'OLP ha istituito come amministrazione territoriale l'Autorit\u00e0 nazionale palestinese (ANP), che esercita alcune funzioni governative [iii] in parti della Cisgiordania e della Striscia di Gaza.\nCome previsto dagli Accordi di Oslo, Israele ha permesso all'OLP di istituire istituzioni amministrative provvisorie nei territori palestinesi: l'Autorit\u00e0 Nazionale Palestinese. L'ANP ha ricevuto il controllo civile nell'area B e il controllo civile e di sicurezza nell'area A, mentre non ha alcun controllo nell'area C.\nGli accordi di Oslo tra Israele e OLP firmati a Washington il 13 settembre 1993, avevano stabilito per un periodo transitorio non superiore a cinque anni un autogoverno palestinese in alcune sezioni della Striscia di Gaza e della Cisgiordania (42% del territorio), trasferendo alcuni poteri e responsabilit\u00e0 all'Autorit\u00e0 Nazionale Palestinese, che comprende il Consiglio legislativo palestinese eletto nel gennaio 1996.\nIl trasferimento dei poteri e delle responsabilit\u00e0 per la Striscia di Gaza e Gerico ha avuto luogo con l'accordo del 4 maggio 1994, mentre nelle altre zone della Cisgiordania, il trasferimento di poteri ha avuto luogo il 28 settembre 1995 (15 gennaio 1997 il protocollo relativo a Hebron).\nSecondo gli accordi, Israele avrebbe mantenuto la responsabilit\u00e0 durante il periodo transitorio per la sicurezza esterna e sulla sicurezza interna e l'ordine pubblico degli insediamenti israeliani.\nNegoziati sullo status finale di Gaza e Cisgiordania erano iniziati nel settembre 1999, dopo una pausa di tre anni, ma sono deragliati a causa della seconda Intifada che ha avuto inizio nel settembre 2000.\nDal 2003 alla fine del 2005, il governo israeliano ha attuato un Piano di disimpegno unilaterale israeliano per il totale ritiro dalla Striscia di Gaza e parte della Cisgiordania settentrionale. L'Autorit\u00e0 Nazionale palestinese ha accolto con favore tale piano, ma ha dichiarato che fino a un accordo finale sullo status, avrebbe ancora considerato la Striscia di Gaza sotto occupazione israeliana. Molti israeliani furono contrari al piano, e le tensioni sono state molto elevate in Israele prima e dopo il piano di disimpegno, che \u00e8 stato approvato dalla Knesset il 16 febbraio 2005. Israele ha completato il disimpegno il 12 settembre 2005.\nNel settembre 2005, in seguito all'attuazione del Piano di disimpegno unilaterale israeliano, l'ANP ha ottenuto il pieno controllo della Striscia di Gaza, ad eccezione dei suoi confini, dello spazio aereo e delle acque territoriali. [iii] A seguito del conflitto tra Fatah e Hamas del 2006, Hamas ha assunto il controllo della Striscia di Gaza (in cui aveva ricevuto la maggioranza dei voti) mentre Fatah ha mantenuto il controllo della Cisgiordania.\nConflitto intra-palestinese e riconciliazione.\nCon la Battaglia di Gaza (2007), Hamas ha ottenuto il controllo della Striscia di Gaza; tale evento ha diviso politicamente e territorialmente i palestinesi, con il Fatah di Abbas che ha mantenuto il potere in Cisgiordania ed \u00e8 riconosciuto a livello internazionale come Autorit\u00e0 palestinese ufficiale, mentre Hamas ha ottenuto il controllo sulla Striscia di Gaza.\nIl 31 maggio 2010, nell'incidente della Freedom Flotilla (o \"incidente della Mavi Marmara\"), una flottiglia di attivisti pro-palestinesi, conosciuta come la \"Freedom Flotilla per Gaza\", trasportante aiuti umanitari ed altre merci, tra cui un carico di 10.000 tonnellate di calcestruzzo, ha tentato di violare il blocco di Gaza ed \u00e8 stata intercettata da forze navali israeliane nelle acque internazionali del Mar Mediterraneo, nell'ambito dell'operazione navale denominata dalle Forze di Difesa Israeliane (IDF) \"Operazione Brezza Marina\", con un totale di 9 morti e 60 feriti.\nLe Proteste in Palestina del 2011, nel contesto della primavera araba, indicarono l'insofferenza della giovane popolazione palestinese nei confronti di disoccupazione, inflazione e mancanza di crescita economica. Le proteste attaccarono inoltre i governi autoritari degli altri stati arabi (Egitto, Siria) ed espressero sostegno ad un governo di unit\u00e0 nazionale palestinese.\nIl 4 maggio 2011 i partiti palestinesi hanno firmato un accordo di riconciliazione nazionale tra Fatah e Hamas che prevede la formazione di un governo congiunto e la preparazione di elezioni parlamentari e presidenziali in 8 mesi, che tuttavia non si sono svolte, a causa di disaccordi sulla leadership di Abu Mazen, ritenuta fonte di stabilit\u00e0 e sicurezza dall'Islam pi\u00f9 radicale da alcuni, e come mancanza di democrazia da altri.\nUn governo di unit\u00e0 nazionale ha preso forma solo il 2 giugno 2014.\nStatus di Stato osservatore non-membro ONU.\nIl 29 novembre 2012, in un voto per 138 a 9 (con 41 astensioni e 5 assenze), l'Assemblea generale delle Nazioni Unite ha approvato la risoluzione 67/19, aggiornando lo status della Palestina da \"entit\u00e0 osservatrice\" a \"Stato osservatore non membro\" all'interno del sistema delle Nazioni Unite, il che \u00e8 stato descritto come riconoscimento della sovranit\u00e0 dell'OLP. Il nuovo status della Palestina \u00e8 equivalente a quello della Santa Sede. Le Nazioni Unite hanno permesso alla Palestina di intitolare il proprio ufficio di rappresentanza presso le Nazioni Unite come \"Missione osservatrice permanente dello Stato della Palestina presso le Nazioni Unite\" e la Palestina ha incaricato i suoi diplomatici di rappresentare ufficialmente \"lo Stato della Palestina\" \u2014 non pi\u00f9 l'Autorit\u00e0 nazionale palestinese. Il 17 dicembre 2012, il capo del protocollo delle Nazioni Unite Yeocheol Yoon ha dichiarato che \"la designazione di Stato della Palestina sar\u00e0 utilizzata dal Segretariato in tutti i documenti ufficiali delle Nazioni Unite\", riconoscendo cos\u00ec il nome di \"Stato della Palestina\" come nome ufficiale dello Stato per tutti gli scopi delle Nazioni Unite; il 21 dicembre 2012 un memorandum delle Nazioni Unite ha discusso la terminologia appropriata da utilizzare in seguito alla risoluzione GA 67/19. \u00c8 stato notato che non vi era alcun impedimento legale all'uso della designazione Palestina per fare riferimento all'area geografica del territorio palestinese. Allo stesso tempo, \u00e8 stato spiegato che non vi era nemmeno alcun ostacolo al continuo uso del termine \"Territori Palestinesi Occupati, compresa Gerusalemme Est\" o altra terminologia che potrebbe essere abitualmente usata dall'Assemblea. Al 31 luglio 2019, 138 (71,5%) dei 193 stati membri delle Nazioni Unite hanno riconosciuto lo Stato della Palestina. Molti dei paesi che non riconoscono lo stato di Palestina riconoscono tuttavia l'OLP come \"rappresentante del popolo palestinese\". Il Comitato Esecutivo dell'OLP \u00e8 autorizzato dal Consiglio Nazionale Palestinese a svolgere le funzioni di governo dello Stato della Palestina.\nGeografia.\nI territori palestinesi si trovano nel Levante. La Striscia di Gaza confina con il Mar Mediterraneo a ovest, l'Egitto a sud e Israele a nord e est. La Cisgiordania \u00e8 delimitata dalla Giordania ad est e da Israele a nord, sud e ovest. Pertanto, le due enclavi che costituiscono l'area rivendicata dallo Stato di Palestina non hanno confini geografici tra loro, essendo separate da Israele. Queste aree costituirebbero il 163\u00ba paese al mondo per estensione.\nClima.\nLe temperature in Palestina variano ampiamente. Il clima in Cisgiordania \u00e8 prevalentemente mediterraneo, leggermente pi\u00f9 fresco nelle aree elevate rispetto al litorale, a ovest della zona. A est, la Cisgiordania comprende gran parte del deserto della Giudea, compreso il litorale occidentale del Mar Morto, caratterizzato da clima secco e caldo. Gaza ha un clima semi-arido caldo (K\u00f6ppen: BSh) con inverni miti ed estati calde e secche. La primavera arriva intorno a marzo-aprile e i mesi pi\u00f9 caldi sono luglio e agosto, con il massimo medio di . Il mese pi\u00f9 freddo \u00e8 gennaio con temperature generalmente a . La pioggia \u00e8 scarsa e generalmente cade tra novembre e marzo, con tassi di precipitazione annuali di circa .\nTerritorio e sovranit\u00e0.\nLo Stato di Palestina \u00e8 tuttora privo di un'organizzazione statuale tipica, senza un esercito regolare, e rimane sotto occupazione militare di Israele.\nLo Stato di Palestina dovrebbe esercitare sovranit\u00e0 su territori palestinesi (la Cisgiordania, Gerusalemme Est e la Striscia di Gaza), che confinano con la Giordania, con Israele e con l'Egitto.\nIn seguito alla fine del mandato britannico della Palestina, dalla nascita dello Stato Ebraico (1948), i territori del proposto Stato Arabo sono stati occupati militarmente dall'Egitto (Gaza) e dalla Transgiordania (Cisgiordania) a seguito della prima guerra arabo-israeliana con la mancata accettazione del piano di partizione votato dall'ONU. A seguito della guerra dei sei giorni del 1967, i territori palestinesi sono occupati da Israele (cos\u00ec come il Golan siriano).\nL'OLP ha proclamato l'indipendenza dello Stato di Palestina all'interno dei confini del 1967 (linea verde), ma di fatto non ha avuto controllo su di essi se non in poche zone, poich\u00e9 esercitava sovranit\u00e0 relativa solo su alcune aree interne. Tutti i confini esterni dello Stato di Palestina, compreso quello terrestre fra Gaza ed Egitto, restano sotto controllo israeliano.\nLa sovranit\u00e0 del popolo palestinese su Cisgiordania, Striscia di Gaza e Gerusalemme est \u00e8 riconosciuta dall'ONU, ma gli Accordi di Oslo tra Israele e OLP escludono Gerusalemme Est dal processo di autonomia dei territori palestinesi occupati gestito dall'Autorit\u00e0 palestinese. Di fatto la parte orientale di Gerusalemme \u00e8 sotto giurisdizione d'Israele, cos\u00ec come gli insediamenti israeliani in Cisgiordania, mentre ampie zone della stessa sono sotto il controllo dell'ANP e, dal 2005, dopo il ritiro unilaterale israeliano nell\u2019ambito della politica detta \u201c\"terra in cambio di terra, pace in cambio di pace\"\u201d del governo di Ariel Sharon, \nPer questo le sedi governative palestinesi sono situate a Ramallah.\nCisgiordania.\nLa Cisgiordania \u00e8 suddivisa in tre zone di giurisdizione in base agli accordi di Oslo II: la zona A sotto totale controllo dell\u2019Autorit\u00e0 Nazionale Palestinese, la zona B a controllo misto e la zona C sotto controllo israeliano\nI governatorati in Cisgiordania sono raggruppati in tre aree secondo l'accordo di Oslo II. L'Area A costituisce il 18% della Cisgiordania per area ed \u00e8 amministrata dal governo palestinese. L'area B costituisce il 22% della Cisgiordania, ed \u00e8 sotto controllo civile palestinese e controllo congiunto di sicurezza israelo-palestinese. L'area C, ad eccezione di Gerusalemme est, costituisce il 60% della Cisgiordania ed \u00e8 amministrata dall'amministrazione civile israeliana, tranne per il fatto che il governo palestinese fornisce istruzione e servizi medici ai 150.000 palestinesi nell'area. Oltre il 99% dell'area C \u00e8 vietato ai palestinesi. Ci sono circa 330.000 israeliani che vivono negli insediamenti nell'area C, nel distretto della Giudea e della Samaria. Sebbene l'Area C sia soggetta alla legge marziale, gli israeliani che vivono l\u00ec sono giudicati nei tribunali civili israeliani.\nGerusalemme Est.\nGerusalemme est (che comprende il piccolo comune giordano pre-1967 del settore orientale insieme a un'area significativa della Cisgiordania pre-1967 delimitata da Israele nel 1967) \u00e8 amministrata come parte del distretto di Gerusalemme di Israele, ma \u00e8 rivendicata dalla Palestina come parte del Governatorato di Gerusalemme. Gerusalemme fu di fatto annessa da Israele nel 1967, con l'applicazione della legge, della giurisdizione e dell'amministrazione israeliane ai sensi di una legge del 1948 modificata allo scopo; questa presunta annessione viene riaffermata costituzionalmente (implicitamente) nella \"Legge fondamentale: Gerusalemme 1980,\" ma l'annessione non \u00e8 riconosciuto da nessun altro paese.\nLa Dichiarazione di indipendenza palestinese proclama la \"fondazione dello Stato di Palestina sul nostro Territorio Palestinese con capitale Gerusalemme (Al-Quds Ash-Sharif).\" \nLa stessa decisione fu presa dal Consiglio legislativo palestinese a maggio 2002 quando approv\u00f2 la \"Legge fondamentale\", che afferma senza ambiguit\u00e0 che \"Gerusalemme \u00e8 la capitale della Palestina\". \nNel 2011 l'Autorit\u00e0 Nazionale Palestinese tent\u00f2 di ottenere il riconoscimento dello Stato di Palestina come membro dell'ONU con Gerusalemme Est quale sua capitale. \nL'OLP ha avuto una sede ufficiale nella Orient House a Gerusalemme, chiusa il 10 agosto 2001 dall'esercito israeliano durante la seconda intifada.\nDi fatto, il governo dell'Autorit\u00e0 Nazionale Palestinese e gli uffici di rappresentanza diplomatica stranieri hanno sede a Ramallah, mentre il governo di Hamas ha sede a Gaza.\nIsraele controlla tutta la citt\u00e0, ma le Nazioni Unite e tutti gli Stati del mondo non riconoscono l'annessione di Gerusalemme Est a Israele, proclamata con la legge israeliana del 1980.\nLo status finale di Gerusalemme deve essere deciso da negoziati tra Israele e lo Stato di Palestina.\nNel 2010 delle 456.000 persone a Gerusalemme est, circa il 60% erano palestinesi e il 40% erano israeliani. Tuttavia, dalla fine degli anni 2000, la barriera di sicurezza israeliana in Cisgiordania ha di fatto estromesso in Cisgiordania decine di migliaia di palestinesi in possesso di carte d'identit\u00e0 israeliane, lasciando Gerusalemme est all'interno della barriera con una risicata maggioranza israeliana.\nGerusalemme Est \u00e8 gemellata dal 1982 con la citt\u00e0 di Fez in Marocco, e nel 2009 \u00e8 stata \"capitale della cultura araba\".\nStriscia di Gaza.\nA seguito del ritiro unilaterale di Israele da Gaza nel 2005 e della vittoria di Hamas alle elezioni legislative del 2006, la striscia di Gaza resta sotto parziale blocco navale (\u00e8 consentita la pesca mentre il transito delle merci via terra \u00e8 regolato ai valichi di confine sia da parte israeliana sia da quella egiziana), terrestre e aereo. \nIsraele continua a fornire energia elettrica a Gaza.\nDal 2007, la striscia di Gaza \u00e8 governata da Hamas, un'organizzazione a carattere politico e paramilitare di ispirazione islamista, riconosciuta come organizzazione di matrice terrorista dall'Unione europea. Solo nel 2011 Hamas ha accettato di rientrare nell'Autorit\u00e0 Nazionale Palestinese, pur mantenendo un proprio profilo autonomo.\nPopolazione.\nDemografia.\nSecondo l'Ufficio centrale palestinese di statistica, lo Stato della Palestina aveva una popolazione di 4.420.549 persone nel 2013. Con un'area di , ha una densit\u00e0 di popolazione di circa 827 persone per chilometro quadrato. Per contesto, la densit\u00e0 media della popolazione nel mondo era di 25 persone per chilometro quadrato a partire dal 2017.\nI palestinesi di Cisgiordania e Gaza hanno il passaporto verde e la cittadinanza palestinese, rilasciati dall'ANP. I palestinesi di Gerusalemme est hanno la residenza permanente di Israele, indicata da un passaporto blu (sono chiamati infatti anche \"arabi blu\"), ma non hanno nessuna cittadinanza.\nReligione.\nLa popolazione della Palestina \u00e8 in grande maggioranza (93%) di religione islamica, principalmente di confessione sunnita con una piccola minoranza di musulmani Ahmadiyya, e il 15% di musulmani non-denominali.\nLa pi\u00f9 alta autorit\u00e0 religiosa musulmana sunnita \u00e8 il Gran Mufti di Gerusalemme, nominato dal Governo palestinese. Gerusalemme \u00e8 il terzo luogo santo dell'Islam, dopo La Mecca e Medina in Arabia Saudita. La libert\u00e0 di culto nello Stato di Palestina \u00e8 ritenuta molto limitata e frequentemente attaccata dalle autorit\u00e0 o dai gruppi militanti palestinesi, ad esempio Waleed Al-Husseini, un blogger ateo, fu arrestato da agenti dell'intelligence palestinese e trascorse 10 mesi in una prigione della Cisgiordania per aver rilasciato dichiarazioni online critiche verso l'Islam, in cui \u00e8 stato ripetutamente abusato e interrogato. In seguito fugg\u00ec in Giordania. La religione influenza anche i diritti LGBT in Palestina.\nLa retorica dei gruppi militanti palestinesi include espressioni di antisemitismo. Alcuni leader religiosi musulmani predicano sermoni sulla TV ufficiale dell'Autorit\u00e0 Palestinese con espressioni antisemite, come Sheikh Ibrahim Mudayri che paragon\u00f2 gli ebrei a \"un virus, come l'AIDS\".\nEsistono consistenti minoranze arabe e immigrate cristiane, di origine europea, oltre ai molti ebrei negli insediamenti israeliani in Cisgiordania e a Gerusalemme est, che sono per\u00f2 cittadini d'Israele.\nLa minoranza cristiana (Palestinesi cristiani), pari al 6% del totale, fa riferimento a diverse confessioni: Patriarcato latino di Gerusalemme (cattolici); Patriarcato greco-ortodosso di Gerusalemme (di cui fanno parte la maggioranza dei palestinesi cristiani); Patriarcato armeno di Gerusalemme; Chiesa luterana di Palestina; Diocesi episcopale di Gerusalemme e del Medio oriente (anglicani). La situazione dei cristiani \u00e8 diventata difficile a Gaza sotto il governo di Hamas e met\u00e0 di loro si sono spostati in Cisgiordania dal 2007.\nEsiste inoltre una piccola minoranza di samaritani che risiede nei pressi di Nablus, e che abita nella zona da circa 2700 anni ininterrottamente, e una comunit\u00e0 di drusi, comunit\u00e0 che segue una dottrina di origine islamica non ortodossa.\nOrdinamento dello Stato.\nSuddivisioni amministrative.\nLa Palestina \u00e8 divisa in due regioni geografiche: la Cisgiordania (o \"West Bank\") e la Striscia di Gaza, ognuna delle quali \u00e8 divisa a sua volta in governatorati, per un totale di 16.\n\"I dati di Gerusalemme includono Gerusalemme est occupata con la sua popolazione israeliana \"\nIstruzione.\nIl tasso di alfabetizzazione della Palestina \u00e8 del 96,3% secondo un rapporto del 2014 del Programma di sviluppo delle Nazioni Unite, il che \u00e8 elevato per gli standard internazionali. Esiste una differenza di genere nella popolazione di et\u00e0 superiore ai 15 anni con il 5,9% delle donne considerate analfabete rispetto all'1,6% degli uomini. L'analfabetismo tra le donne \u00e8 sceso dal 20,3% nel 1997 a meno del 6% nel 2014.\nSistema sanitario.\nSecondo il Ministero della Sanit\u00e0 palestinese, nel 2017 c'erano 743 centri di assistenza sanitaria primaria in Palestina (583 in Cisgiordania e 160 a Gaza) e 81 ospedali (51 in Cisgiordania, tra cui Gerusalemme est, e 30 a Gaza).\nOperando sotto l'egida dell'Organizzazione mondiale della sanit\u00e0 (OMS) il cluster sanitario per i territori palestinesi occupati (oPt) \u00e8 stato istituito nel 2009 e rappresenta un partenariato tra oltre 70 organizzazioni non governative locali e internazionali e agenzie delle Nazioni Unite che forniscono un quadro per la salute attori coinvolti nella risposta umanitaria per i territori occupati. Il cluster \u00e8 copresieduto dal ministero,per garantire l'allineamento con le politiche e i piani nazionali. Il rapporto del Direttore Generale dell'OMS del 1\u00ba maggio 2019 descrive le condizioni del settore sanitario nei territori palestinesi, identificando le priorit\u00e0 strategiche e gli attuali ostacoli al loro raggiungimento secondo la strategia di cooperazione nazionale per l'OMS e il Territorio palestinese occupato 2017-2020.\nForze armate.\nLo Stato di Palestina ha un numero di forze di sicurezza, tra cui una forza di polizia civile, forze di sicurezza nazionale e servizi di intelligence, con la funzione di mantenere la sicurezza e proteggere i cittadini palestinesi e lo Stato palestinese. Non ha un esercito.\nPolitica.\nPolitica interna.\nIl governo dello Stato di Palestina viene assicurato dall'OLP, quale legittimo rappresentante di tutti i palestinesi che vivono nei territori occupati, nei campi profughi nei paesi arabi, e nella diaspora. L'Autorit\u00e0 Nazionale Palestinese governa i territori trasferiti da Israele ai palestinesi nell'ambito del processo di pace.\nLo Stato della Palestina \u00e8 costituito dalle seguenti istituzioni dell'Organizzazione per la Liberazione della Palestina (OLP):\nQuesti dovrebbero essere distinti dal Presidente dell'Autorit\u00e0 Nazionale Palestinese, dal Consiglio legislativo palestinese (PLC) e dal Gabinetto dell'ANP, associati invece all'Autorit\u00e0 Nazionale Palestinese.\nIl documento fondativo dello Stato di Palestina \u00e8 la Dichiarazione di Indipendenza palestinese, che va distinto dal \"Patto nazionale palestinese\" dell'OLP e dalla Legge fondamentale della Palestina dell'ANP.\nLe cariche di Presidente della Palestina, di Capo del Comitato esecutivo dell'OLP e di Presidente dell'Autorit\u00e0 Nazionale Palestinese generalmente sono ricoperte dalla stessa persona, Mahmoud Abbas dal 15 gennaio 2005, noto anche col soprannome arabo Abu Mazen, del partito socialista e nazionalista al-Fatah.\nDiritti umani.\nLa pena di morte \u00e8 ufficialmente in vigore per omicidio, stupro e presunta collaborazione con le autorit\u00e0 israeliane, nonch\u00e9 attivit\u00e0 di sovversione. Vi \u00e8 stata una moratoria ufficiosa dal 2002 al 2010 da quando il presidente Yasser Arafat e il successore Mahmud Abbas non hanno pi\u00f9 autorizzato esecuzioni.\nI tribunali di Gaza tuttavia applicano spesso anche la legge islamica, che punisce con la morte l'adulterio e l'apostasia. Alcuni applicano la pena capitale anche al reato di prostituzione e a quello di omosessualit\u00e0, nonostante queste fattispecie non facciano parte dei crimini per cui il Corano prevede direttamente o indirettamente la pena di morte; essi non sono invece considerati reati capitali nel pi\u00f9 laico governo ANP a guida Fath, anche se alcuni di questi atti sono comunque illegali o disapprovati dalle consuetudini.\nL'ANP consente la vendita di alcolici, proibiti dalla religione musulmana, in alcune zone dei territori.\nI diritti delle persone LGBT restano una delle questioni irrisolte e ancora oggi tab\u00f9 nei territori palestinesi: gravi pregiudizi omofobici vengono ripetutamente espressi sia da parte dei maggiori leader religiosi musulmani sia da importanti esponenti laici della societ\u00e0.\nPolitica estera.\nLa rappresentazione dello stato della Palestina viene assicurata dall'Organizzazione per la liberazione della Palestina (OLP). Negli stati che lo riconoscono, lo stato della Palestina mantiene ambasciate. L'OLP \u00e8 rappresentata in varie organizzazioni internazionali come membro, associato o osservatore. A causa dell'incongruenza delle fonti in alcuni casi \u00e8 impossibile distinguere se la partecipazione avviene come rappresentante dello Stato di Palestina, come entit\u00e0 non statale, o come Autorit\u00e0 Nazionale Palestinese.\nAl 31 luglio 2019, 138 (71,5%) dei 193 stati membri delle Nazioni Unite hanno riconosciuto lo Stato della Palestina. Molti dei paesi che non riconoscono lo stato della Palestina riconoscono tuttavia l'OLP come \"rappresentante del popolo palestinese\". Il comitato esecutivo dell'OLP \u00e8 autorizzato dall'assemblea palestinese a svolgere le funzioni di governo dello Stato di Palestina.\nNella qualit\u00e0 di \"Stato osservatore\" alle Nazioni Unite, lo Stato di Palestina \u00e8 riconosciuto come soggetto di diritto internazionale, ufficialmente da 138 Stati, tra cui molti stati sviluppati (come Italia, Francia, Spagna, Brasile, Russia, Giappone, India e Cina) e dall'Assemblea generale delle Nazioni Unite entro i confini dei territori giordani ed egiziani che furono occupati da Israele nel 1967 (Cisgiordania, Striscia di Gaza, Gerusalemme Est).\nNon riconoscono - tra gli stati pi\u00f9 importanti - lo Stato di Palestina, ma solo un'entit\u00e0 politica non statuale palestinese: Stati Uniti, Germania, Australia, Canada e Regno Unito. Sono 136 (escluso Israele, ma anche altri stati non ostili ma diplomaticamente isolati, come Taiwan e il Kosovo) gli Stati che riconoscono una rappresentanza diplomatica palestinese. Israele ha riconosciuto una rappresentanza dell'OLP solo dal 1993 al 2001. L'ultimo contatto diplomatico ufficiale con Israele \u00e8 avvenuto nel 2003. L'Italia mantiene una rappresentanza consolare situata a Gerusalemme Est, ma non ha effettuato scambi di ambasciatori con la Palestina, mantenendo tuttavia il rappresentante diplomatico palestinese in Italia.\nAlcuni Stati riconoscono ufficialmente i confini del 1967, mentre altri non si pronunciano. Altri ancora ritengono accettabili solo i confini del 1947 (guerra arabo-israeliana), mai attuati, o - non riconoscendo Israele - considerano i confini della Palestina mandataria come gli unici legittimi. La situazione \u00e8 complicata dall'annessione unilaterale di Gerusalemme Est da parte di Israele e dalla colonizzazione ebraica delle aree interne alla linea verde.\nIl 15 dicembre 1988, la dichiarazione di indipendenza dello Stato di Palestina del novembre 1988 \u00e8 stata riconosciuta dall'Assemblea generale delle Nazioni Unite con la risoluzione 43/177.\nIl 29 novembre 2012 viene approvata la risoluzione 67/19 dell'Assemblea generale delle Nazioni Unite, che ha portato la Palestina a \" stato di osservatore non membro \" nelle Nazioni Unite. Il cambiamento di status fu descritto come \"riconoscimento \"de facto\" dello stato sovrano della Palestina\".\nIl 3 ottobre 2014, il nuovo primo ministro svedese Stefan L\u00f6fven ha usato il suo discorso inaugurale in parlamento per annunciare che la Svezia avrebbe riconosciuto lo stato della Palestina. La decisione ufficiale in tal senso \u00e8 stata presa il 30 ottobre, rendendo la Svezia il primo stato membro dell'UE al di fuori dei paesi dell'ex blocco comunista a riconoscere lo stato della Palestina. La maggior parte dei 28 Stati membri dell'UE si \u00e8 astenuta dal riconoscere lo stato palestinese e quelli che lo fanno - come Ungheria, Polonia e Slovacchia - lo hanno fatto prima dell'adesione all'UE. \nIl 10 gennaio 2015 viene aperta a Stoccolma, in Svezia, la prima ambasciata palestinese in un paese dell'Europa occidentale.\nIl 13 ottobre 2014, la Camera dei Comuni britannica ha votato da 274 a 12 a favore del riconoscimento della Palestina come stato. La Camera dei Comuni ha appoggiato la mossa \"come contributo per garantire una soluzione negoziata a due stati\", sebbene meno della met\u00e0 dei parlamentari abbia preso parte al voto. Tuttavia, il governo del Regno Unito non \u00e8 tenuto a fare nulla a seguito del voto: la sua politica attuale \u00e8 che \"si riserva il diritto di riconoscere uno stato palestinese bilateralmente in un momento di nostra scelta e quando pu\u00f2 meglio contribuire alla pace\".\nIl 2 dicembre 2014, il parlamento francese ha votato per 331 a 151 a favore di sollecitare il loro governo a riconoscere la Palestina come uno stato. Il testo, proposto dai socialisti al potere e sostenuto da partiti di sinistra e da alcuni conservatori, ha chiesto al governo di \"utilizzare il riconoscimento di uno stato palestinese con l'obiettivo di risolvere definitivamente il conflitto\".\nIl 31 dicembre 2014, il Consiglio di sicurezza delle Nazioni Unite ha votato una risoluzione che chiedeva la fine dell'occupazione israeliana entro il 2017. Otto membri hanno votato a favore della risoluzione (Russia, Cina, Francia, Argentina, Ciad, Cile, Giordania, Lussemburgo), tuttavia a seguito degli sforzi di Stati Uniti e Israele per prevenirne l'approvazione, tale risoluzione non ha ottenuto il minimo di nove voti necessari per passare la risoluzione. Australia e Stati Uniti hanno votato contro la risoluzione, con l'astensione di altre cinque nazioni.\nIl 16 gennaio 2015, la Corte penale internazionale ha annunciato che, poich\u00e9 la Palestina ha ottenuto lo status di stato osservatore nelle Nazioni Unite, deve essere considerata uno \"Stato\" ai fini dell'adesione allo statuto di Roma.\nIl 13 maggio 2015 la Santa Sede ha annunciato che avrebbe trasferito il riconoscimento dall'OLP allo Stato di Palestina, confermando il riconoscimento della Palestina come stato dopo il voto ONU del 2012. Mons. Antoine Camilleri, sottosegretario per i rapporti con gli Stati della Segreteria di Stato della Santa Sede, ha affermato che il cambiamento era in linea con la posizione in evoluzione della Santa Sede, che ha fatto riferimento ufficiosamente allo Stato di Palestina dalla visita di Papa Francesco in Terra Santa nel maggio 2014.\nIl 23 dicembre 2015 l'Assemblea generale delle Nazioni Unite ha adottato una risoluzione che richiede la sovranit\u00e0 palestinese sulle risorse naturali nei territori palestinesi sotto l'occupazione israeliana. Ha invitato Israele a desistere dallo sfruttamento, dal danno, dal causare la perdita, l'esaurimento o la messa in pericolo delle risorse naturali palestinesi, e ha riaffermato il diritto dei palestinesi a chiedere risarcimenti per la vasta distruzione delle risorse. La mozione \u00e8 stata approvata con 164 voti favorevoli e 5 contrari: Canada, Stati federati di Micronesia, Israele, Isole Marshall e Stati Uniti.\nAlzabandiera alle Nazioni Unite.\nNell'agosto 2015, i rappresentanti della Palestina presso le Nazioni Unite hanno presentato un progetto di risoluzione che consentirebbe agli osservatori non membri Palestina e Santa Sede di alzare le loro bandiere presso la sede delle Nazioni Unite. Inizialmente, i palestinesi hanno presentato la loro iniziativa come uno sforzo congiunto con la Santa Sede, cosa che la Santa Sede ha negato.\nIn una lettera al Segretario Generale e al Presidente dell'Assemblea Generale, l'ambasciatore israeliano presso l'ONU Ron Prosor ha definito il passo \"un altro abuso cinico delle Nazioni Unite \u2026 per guadagnare punti politici\".\nDopo il voto, passato con 119 voti favorevoli, 8 contrari e 45 paesi astenuti, l'ambasciatore degli Stati Uniti Samantha Power ha dichiarato che \"alzare la bandiera palestinese non avrebbe riavvicinato israeliani e palestinesi\". Il portavoce del Dipartimento di Stato americano Mark Toner lo ha definito un tentativo \"controproducente\" di perseguire rivendicazioni di stato al di fuori di un accordo negoziato.\nAlla cerimonia stessa, il segretario generale delle Nazioni Unite Ban Ki-moon dichiarato che l'occasione \u00e8 stata \"un giorno di orgoglio per il popolo palestinese in tutto il mondo, un giorno di speranza\", e ha dichiarato: \"Ora \u00e8 il momento di ripristinare la fiducia da parte di israeliani e palestinesi in un accordo pacifico e, infine, nella realizzazione di due stati per due popoli\".\nRiconoscimento internazionale.\nStati che hanno riconosciuto lo Stato di Palestina nei confini del 1967 (Cisgiordania, Striscia di Gaza e Gerusalemme Est), elenco per regione, in ordine alfabetico:\n1. Algeria -\n2. Arabia Saudita -\n3. Bahrain -\n4. Comore -\n5. Egitto -\n6. Emirati Arabi Uniti -\n7. Gibuti -\n8. Giordania -\n9. Iraq -\n10. Kuwait -\n11. Libano -\n12. Libia -\n13. Mauritania -\n14. Marocco -\n15. Oman -\n16. Qatar -\n17. Somalia -\n18. Sudan -\n19. Siria -\n20. Tunisia -\n21. Yemen\n22. Angola -\n23. Benin -\n24. Botswana -\n25. Burkina Faso -\n26. Burundi -\n27. Capo Verde -\n28. Repubblica Centrafricana -\n29. Ciad -\n30. Costa d'Avorio -\n31. Repubblica del Congo -\n32. Repubblica Democratica del Congo -\n33. Guinea Equatoriale -\n34. Etiopia -\n35. Gabon -\n36. Gambia -\n37. Ghana -\n38. Guinea -\n39. Guinea-Bissau -\n40. Kenya -\n41. Lesotho -\n42. Liberia -\n43. Madagascar -\n44. Malawi -\n45. Mali -\n46. Mauritius -\n47. Mozambico -\n48. Namibia -\n49. Niger -\n50. Nigeria -\n51. Ruanda -\n52. S\u00e3o Tom\u00e9 e Pr\u00edncipe -\n53. Senegal -\n54. Seychelles -\n55. Sierra Leone -\n56. Sudafrica -\n57. Sud Sudan -\n58. Swaziland -\n59. Tanzania -\n60. Togo -\n61. Uganda -\n62. Zambia -\n63. Zimbabwe\n64. Afghanistan -\n65. Azerbaigian -\n66. Bangladesh -\n67. Bhutan -\n68. Brunei -\n69. Cambogia -\n70. Cina -\n71. Corea del Nord -\n72. Filippine -\n73. India -\n74. Indonesia -\n75. Iran -\n76. Kazakistan -\n77. Kirghizistan -\n78. Laos -\n79. Malaysia -\n80. Maldive -\n81. Mongolia -\n82. Nepal -\n83. Pakistan -\n84. Sri Lanka -\n85. Tagikistan\n86. Thailandia -\n87. Timor Est -\n88. Turkmenistan -\n89. Uzbekistan -\n90. Vietnam\n91. Albania -\n92. Bielorussia -\n93. Bosnia ed Erzegovina -\n94. Bulgaria -\n95. Repubblica Ceca -\n96. Cipro -\n97. Citt\u00e0 del Vaticano -\n98. Georgia -\n99. Islanda -\n100. Malta -\n101. Montenegro -\n102. Polonia -\n103. Romania -\n104. Russia -\n105. Serbia -\n106. Slovacchia -\n107. Svezia -\n108. Turchia -\n109. Ucraina -\n110. Ungheria\n111. Antigua e Barbuda -\n112. Argentina -\n113. Belize -\n114. Bolivia -\n115. Brasile -\n116. Cile -\n117. Colombia -\n118. Costa Rica -\n119. Cuba -\n120. Dominica -\n121. Repubblica Dominicana -\n122. Ecuador -\n123. El Salvador -\n124. Grenada -\n125. Guatemala -\n126. Guyana -\n127. Haiti -\n128. Honduras -\n129. Nicaragua -\n130. Paraguay -\n131. Per\u00f9 -\n132. Saint Lucia -\n133. Saint Vincent e Grenadine -\n134. Suriname -\n135. Uruguay -\n136. Venezuela\n137. Papua Nuova Guinea -\n138. Vanuatu\nStati che riconoscono uno status speciale alle rappresentanze palestinesi:\nOrganizzazioni internazionali.\nDal 2012 la Palestina \u00e8 ufficialmente annoverata dalle Nazioni Unite come Stato osservatore non membro; il voto favorevole all'assemblea generale ha riguardato anche molti paesi che non riconoscono ancora formalmente lo Stato di Palestina.\nEconomia.\nTrasporti.\nLa Palestinian Airlines \u00e8 la compagnia aerea palestinese, con sede presso l'Aeroporto Internazionale di al-Arish nella striscia di Gaza da quando l'Aeroporto Internazionale Yasser Arafat di Rafah \u00e8 stato reso inoperativo dopo la distruzione delle piste per i bombardamenti delle forze israeliane del dicembre 2001. La Palestinian Airlines \u00e8 membro della Arab Air Carriers Organization.\nLe targhe automobilistiche palestinesi sono di colore verde o giallo e riportano il numero di serie e la lettera \"P\" (per quelle di vecchio tipo) che indica l'iniziale di Palestina (\"Palestine\"), nonostante la sigla internazionale identificativa dei \"territori palestinesi sia \"IL\", come per il resto dello Stato di Israele. Nelle targhe palestinesi non vi \u00e8 alcuna sigla distintiva tra citt\u00e0 e citt\u00e0, n\u00e9 fra Gaza e Cisgiordania. Le targhe palestinesi sono state introdotte nel 1994 dall'Autorit\u00e0 Nazionale Palestinese (appena creata a seguito degli accordi di Oslo). Prima dell'introduzione delle targhe verdi, le auto palestinesi utilizzavano targhe emesse dalle autorit\u00e0 israeliane e si distinguevano da quelle dei cittadini israeliani per colore e provincia di appartenenza. La prima vera circolazione transfrontaliera delle auto con targhe verdi palestinesi risale al 2008 in occasione dell'abbattimento del muro delimitante la frontiera tra Gaza e l'Egitto. \nIn precedenza, le auto con targhe verdi palestinesi hanno circolato tra Gaza e la Cisgiordania attraversando il territorio israeliano; non \u00e8 mai stato permesso a tali auto circolare nella zona di Gerusalemme Est.\nTurismo.\nNel 2010, 4,6 milioni di persone hanno visitato i territori palestinesi, rispetto ai 2,6 milioni del 2009. Di quel numero, 2,2 milioni erano turisti stranieri mentre 2,7 milioni erano domestici. La maggior parte dei turisti viene solo per poche ore o come parte di un itinerario di gita di un giorno. Nell'ultimo trimestre del 2012 oltre 150.000 ospiti hanno soggiornato negli hotel della Cisgiordania; Il 40% era europeo e il 9% proveniva da Stati Uniti e Canada.\nLa guida turistica Lonely Planet scrive che \"la Cisgiordania non \u00e8 il posto pi\u00f9 facile in cui viaggiare, ma lo sforzo \u00e8 ampiamente ricompensato\". Nel 2013 il ministro del Turismo dell'Autorit\u00e0 Palestinese Rula Ma'ay'a ha dichiarato che il suo governo mira a incoraggiare le visite internazionali in Palestina, ma l'occupazione \u00e8 il principale fattore che impedisce al settore turistico di diventare una fonte di reddito importante per i palestinesi. Non ci sono condizioni per il visto imposte a cittadini stranieri diversi da quelli imposti dalla politica dei visti di Israele. L'accesso a Gerusalemme, Cisgiordania e Gaza \u00e8 completamente controllato dal governo di Israele. L'ingresso ai territori palestinesi occupati richiede solo un passaporto internazionale valido.\nAcqua e servizi sanitari.\nL'approvvigionamento idrico e i servizi igienico-sanitari nei territori palestinesi sono caratterizzati da una grave carenza idrica e sono fortemente influenzati dall'occupazione israeliana. Le risorse idriche della Palestina sono completamente controllate da Israele e la divisione delle acque sotterranee \u00e8 soggetta alle disposizioni dell'Accordo di Oslo II.\nIn generale, la qualit\u00e0 dell'acqua \u00e8 notevolmente peggiore nella striscia di Gaza rispetto alla Cisgiordania. Circa un terzo della met\u00e0 dell'acqua erogata nei territori palestinesi viene persa nella rete di distribuzione. Il lungo blocco della Striscia di Gaza e la Guerra di Gaza del 2014 hanno causato gravi danni alle infrastrutture nella Striscia di Gaza. Gli impianti di trattamento esistenti non hanno la capacit\u00e0 di trattare tutte le acque reflue prodotte, causando un grave inquinamento delle acque. Lo sviluppo del settore dipende fortemente dal finanziamento esterno.\nAmbiente.\nLa Palestina si trova ad affrontare una serie di problemi ambientali; le questioni che riguardano la Striscia di Gaza includono la desertificazione; salinazione di acqua dolce; trattamento delle acque reflue; malattie trasmesse dall'acqua; degrado del suolo; esaurimento e contaminazione delle risorse idriche sotterranee. In Cisgiordania si riscontrano molte delle stesse questioni; sebbene l'acqua dolce sia molto pi\u00f9 abbondante, l'accesso, come accennato sopra, \u00e8 interamente controllato da Israele. Quest'ultimo, infatti, sfrutta la maggior parte dell'acqua che controlla per sostenere il tenore di vita delle sue colonie (collocate in territorio palestinese) e che, con il passare del tempo, vanno ad aumentare la propria estensione necessitando, di conseguenza, di un apporto idrico sempre crescente.\nCultura.\nPrincipali scrittori palestinesi:\nPrincipali poeti palestinesi:\nPrincipali pittori palestinesi:\nSiti inseriti nella lista del patrimonio dell'umanit\u00e0 dell'UNESCO:\nMedia.\nCi sono un certo numero di giornali, agenzie di stampa e stazioni televisive satellitari nello Stato della Palestina. Le agenzie di stampa includono Ma'an News Agency, Wafa, Palestine News Network e la televisione satellitare include Al-Aqsa TV, Al-Quds TV, Sanabel TV .\nAl Mahed (\"la Nativit\u00e0\") \u00e8 l'unica emittente cristiana, con sede a Betlemme\nSport.\nIl calcio \u00e8 lo sport pi\u00f9 popolare tra il popolo palestinese. La squadra di calcio nazionale della Palestina rappresenta il paese nel calcio internazionale. Anche il rugby \u00e8 uno sport popolare."}
{"id": "2089299", "revid": "20325084", "url": "https://it.wikipedia.org/wiki?curid=2089299", "title": "Djebel Ideid", "text": ""}
{"id": "2089300", "revid": "1543377", "url": "https://it.wikipedia.org/wiki?curid=2089300", "title": "Theodore Wratislaw", "text": "Biografia.\nI suoi scritti vennero pubblicati in alcune riviste come \"The Strand Magazine\" e \"The Yellow Book\", dove scrivevano anche Henry James, Arnold Bennett, Oscar Wilde di cui divent\u00f2 amico, andandolo a trovare quando stava in compagnia di suo figlio Cyril.\nOpere.\nScrisse tantissime opere, fra cui:"}
{"id": "2089301", "revid": "115908077", "url": "https://it.wikipedia.org/wiki?curid=2089301", "title": "Italia 2 TV", "text": "Italia 2 Tv \u00e8 una emittente televisiva, di propriet\u00e0 della FIN. A. S.r.l., che trasmette da Sant'Arsenio, dove ha sede in via Fosso del Mulino. Trasmette in Campania, Basilicata ed in parte della Calabria."}
{"id": "2089304", "revid": "591470", "url": "https://it.wikipedia.org/wiki?curid=2089304", "title": "Chiodo di legno", "text": ""}
{"id": "2089306", "revid": "1305772", "url": "https://it.wikipedia.org/wiki?curid=2089306", "title": "Maria Leopoldina d'Austria", "text": ""}
{"id": "2089308", "revid": "1543377", "url": "https://it.wikipedia.org/wiki?curid=2089308", "title": "Sorgente di raggi X supermolli", "text": "In astronomia, una sorgente di raggi X supermolli (in lingua inglese \"super soft X-ray source\") \u00e8 un oggetto celeste in grado di emettere una grande quantit\u00e0 di raggi X a bassa energia, ancora pi\u00f9 bassa dei raggi X molli, e detti pertanto \"raggi X supermolli\". Tali radiazioni possiedono delle energie comprese tra 0,09 e 2,5 keV, mentre i raggi X duri possiedono energie molto superiori, dell'ordine degli 1-20 keV.\nI raggi X supermolli si originerebbero, secondo gli astrofisici, dalla costante fusione sulla superficie di una nana bianca della materia acquisita tramite il trasferimento di massa dalla compagna in un sistema binario stretto; tale meccanismo necessita tuttavia di un flusso di materia sufficientemente intenso da sostenere la fusione. Il meccanismo opposto \u00e8 l'esplosione di una nova, in cui un flusso meno intenso fa s\u00ec che la fusione avvenga pi\u00f9 sporadicamente. \nLe sorgenti di raggi X supermolli possono evolvere in una supernova di tipo Ia, in cui l'improvvisa e catastrofica fusione della materia disintegra la nana bianca.\nLe sorgenti di raggi X supermolli furono scoperte dall'osservatorio Einstein e meglio analizzate dal satellite ROSAT."}
{"id": "2089319", "revid": "599013", "url": "https://it.wikipedia.org/wiki?curid=2089319", "title": "Built to Last", "text": ""}
{"id": "2089322", "revid": "339392", "url": "https://it.wikipedia.org/wiki?curid=2089322", "title": "Massiccio Maures", "text": ""}
{"id": "2089324", "revid": "767487", "url": "https://it.wikipedia.org/wiki?curid=2089324", "title": "Tommy McCook", "text": "\u00c8 stato un membro fondatore del gruppo ska The Skatalites; ha inoltre suonato nei Supersonics ed in molte sessioni per i produttori reggae Duke Reid e Bunny Lee o con The Revolutionaries agli studi Channel One negli anni settanta.\nBiografia.\nTommy McCook nasce a L'Avana, Cuba e si trasferisce in Giamaica nel 1933. Inizia a suonare il sassofono tenore ad undici anni, quando frequenta la famosa scuola \"Alpha School\" a Kingston.\nNel 1954 lascia la Giamaica per un ingaggio a Nassau, Bahamas, per finire a Miami, Florida, dove sente per la prima volta John Coltrane e si innamora del jazz.\nMcCook ritorna in Giamaica all'inizio del 1962, dove \u00e8 avvicinato da alcuni produttori musicali locali per incidere alcune registrazioni. Finalmente riesce a registrare una sessione di jazz per Clement \"Coxsone\" Dodd, che sar\u00e0 pubblicata nell'album intitolato \"jazz Giamaica\".\nLa sua prima registrazione di ska fu un adattamento di \"Exodus\" di Ernest Gold, registrata nel novembre 1963 con i musicisti che avrebbero presto costituito gli Skatalites.\nDurante gli anni sessanta e gli anni settanta McCook registra con la maggior parte dei principali artisti reggae dell'epoca, lavorando specialmente con King Tubby e la sua \"backing band\", gli Aggrovators; cos\u00ec come partecipa in particolar modo alle registrazioni di Yabby You ed i Prophets (specialmente sulle versioni e sugli \"extended mix\"), continuando a partecipare ed a registrare con gli Skatalites.\nDiscografia essenziale.\nAlbum.\nCon gli Skatalites:\nCon Bobby Ellis:\nCon gli Aggrovators:\nCon Yabby You:"}
{"id": "2089328", "revid": "1318658", "url": "https://it.wikipedia.org/wiki?curid=2089328", "title": "Piani di pace per il conflitto arabo-israeliano", "text": "I piani di pace per il conflitto arabo-israeliano sono delle ipotesi di trattati per mettere fine al conflitto arabo-israeliano.\nIn merito sono state formulate diverse proposte, la maggioranza delle quali ha come obiettivo la creazione di uno Stato indipendente per il popolo palestinese, che sono gli arabi di Palestina, e che erano la maggioranza nella zona prima della nascita dello Stato d'Israele, nella Striscia di Gaza, che \u00e8 controllata attualmente da Hamas, e in parti della Cisgiordania, che \u00e8 gestita dalla Autorit\u00e0 Nazionale Palestinese.\nIl diritto a esistere dello Stato di Palestina \u00e8 riconosciuto da 136 paesi, anche se a vario titolo, dalle Nazioni Unite (secondo la risoluzione del 1948) e dall'UNESCO.\nDue Stati.\nDue Stati per due popoli.\nUna prima proposta, dei \"due Stati per i due popoli\", prevede la creazione di uno Stato di Palestina con territori ulteriori o uguali, rispetto alla Striscia di Gaza e la Cisgiordania, con capitale Gerusalemme est. Ci\u00f2 nel rispetto degli accordi presi durante l'armistizio del 1949, con piccoli cambiamenti, nei confini permanenti gi\u00e0 stabiliti de jure. Quest'idea \u00e8 alla base della soluzione di pace araba proposta dell'Arabia Saudita nel marzo del 2002, che fu accettata dall'Autorit\u00e0 Nazionale Palestinese e da tutti i paesi membri della Lega Araba. Questo piano promise in cambio della tregua il ristabilirsi delle relazioni diplomatiche tra i paesi arabi e Israele. Israele richiede la sua sicurezza come parte integrante ed essenziale del trattato, e perci\u00f2 il ritorno ai confini precedenti il 1967 con le 10 miglia strategiche. Questa soluzione \u00e8 quella ufficialmente sostenuta dal governo dell'Autorit\u00e0 Nazionale Palestinese. Molti sostengono che i palestinesi abbiano rifiutato offerte simili fatte durante e dopo gli accordi del summit di Camp David del 2000. Il piano parla solo di una soluzione del problema dei rifugiati palestinesi, ma l'insistenza dei palestinesi sul diritto di ritornare ai confini pre-1967 porterebbe alla creazione di 2 stati arabi, uno di essi con significanti minoranze ebraiche al suo interno, e un altro, composto da Cisgiordania e Gaza, senza minoranze ebraiche. La soluzione dei confini del 1967 \u00e8 in genere la posizione ufficiale attuale dell'Autorit\u00e0 Nazionale Palestinese. Con il vincolo dei negoziati tra le parti, \u00e8 una posizione molto diffusa anche in Israele, soprattutto a sinistra nel movimento del sionismo socialista, e appoggiata dagli Stati Uniti, dai paesi dell'Unione Europea e da quasi tutte le nazioni che riconoscono lo Stato di Palestina e lo sostengono attivamente, come il Venezuela, la Bolivia e Cuba. La suddetta soluzione \u00e8 quella approvata dalla Nazioni Unite il 29 novembre 2012, con una risoluzione che ha riconosciuto l'esistenza dello Stato di Palestina.\nScambio di territori.\nLo \"scambio di territori\" o \"piano Lieberman\", \u00e8 un altro, pi\u00f9 limitato piano (per quanto riguarda i consensi) per uno Stato Palestinese che propone di unire parti della Striscia di Gaza e della Cisgiordania che sono occupate da israeliani o sono di notevole rilevanza strategica nelle mani degli stessi israeliani. Aree attualmente facenti parte di Israele potrebbe essere cos\u00ec cedute allo Stato palestinese come sorta di compenso. La questione principale riguarda per\u00f2 lo status di Gerusalemme, oltre al fatto che numerosi palestinesi dovrebbero abbandonare ampie zone della Cisgiordania. \u00c8 una delle soluzioni sostenute da Avigdor Lieberman, leader dell'estrema destra laica israeliana, il partito Israel Beytenu, che ha proposto una soluzione simile attraverso lo scambio di territori, per mantenere gli insediamenti.\nRegno unito arabo.\nUn \"Piano per un Regno Unito arabo con la Giordania\" (che ha molte somiglianze con l\"'opzione giordana\", anche se in questo caso il territorio annesso al regno \u00e8 maggiore) secondo il quale la Palestina araba ritornerebbe sotto il controllo della Giordania, sotto la supervisione del monarca hascemita. Questa idea fu proposta per la prima volta da Re Hussein e il ruolo della Palestina sarebbe stato simile a quello ricoperto all'interno del Regno Unito dal Galles e dalla Scozia. Nell'ottobre 2007, Re Abd Allah fece notare come l'indipendenza palestinese dovrebbe essere raggiunta prima che la Giordania iniziasse ad espandere la sua influenza in Palestina al di fuori dei luoghi santi. Questo piano potrebbe essere sostenuto dalle infrastrutture giordane che sono molto superiori a quelle del 1948-1967, soprattutto per quanto riguarda turismo, assistenza medica e istruzione. Uno Stato palestinese sarebbe scarsamente sviluppato nel settore turistico, che la Giordania potrebbe sostenere grazie alla propria considerevole esperienza e ad appositi ministeri. Lo stesso Abd Allah ha per\u00f2 molte riserve sulle capacit\u00e0 della Giordania di accogliere i profughi palestinesi dei paesi limitrofi, e i loro parenti e discendenti, inoltre l'ANP non vuole riconoscere la sovranit\u00e0 giordana. Recentemente non \u00e8 stata pi\u00f9 proposta.\nProposta \"The Arc\" (RAND).\nLa RAND Corporation ha proposto un'ulteriore modifica della prima soluzione denominata \"The Arc\" secondo la quale Giudea e Samaria verrebbero unite a Gaza con ampie infrastrutture di collegamento. Lo sviluppo del piano includeva anche indicazioni circa il livello di pianificazione civica, le riforme bancarie e monetarie necessarie a riformare lo Stato cos\u00ec unificato.\nStato unico uninazionale.\nOpzione giordana.\n\"La Giordania come stato di tutti i palestinesi\" detto anche l\"'opzione giordana\", il \"piano di pace Elon\", \"l'iniziativa israeliana\" e \"la strada giusta per la pace\" \u00e8 un piano proposto dall'ex ministro israeliano per il turismo rabbino Binyamin Elon, ma proposto la prima volta nel 1977 da Yigal Allon e popolare in patria in quanto d\u00e0 il diritto ad Israele di espandersi fino al fiume Giordano e riconosce la Giordania come stato palestinese, onde costituire i due stati sulle opposte rive del fiume. Il presupposto di questo piano sta nel fatto che gran parte dei giordani ha origini palestinesi, inclusa la Regina Rania di Giordania. Questa posizione \u00e8 sostenuta dai sionisti di destra (come Ze'ev Jabotinsky, da alcuni membri del Likud e di Israel Beytenu, da molti sionisti religiosi, e in passato, dall'Etzel e Ariel Sharon) come parte della \"casa nazionale ebraica\" dalla Dichiarazione Balfour. \u00c8 stata anche riproposta da Benjamin Netanyahu e da Avigdor Lieberman come alternativa allo scambio di territori. I Palestinesi residenti nella Striscia di Gaza (che per\u00f2 \u00e8 ora controllata solo da autorit\u00e0 palestinesi) e nella Sponda Occidentale dovrebbero per\u00f2 divenire cittadini della Giordania e molti trasferirsi in altri paesi. Elon chiese questo come parte di uno scambio di popolazione iniziato gi\u00e0 negli anni '50 con l'esodo di massa di ebrei dagli stati arabi, come l'espulsione degli ebrei sefarditi seguita alla prima guerra arabo-israeliana del 1948. A settembre 2004 le votazioni condotte dal Jaffee Center for Strategic Studies riportano che il 46% degli Israeliani sarebbero favorevoli a questa soluzione e che 60% degli intervistati dissero che avrebbero incoraggiato anche gli Arabi Israeliani, con aiuti economici, a lasciare il paese. Inizialmente, il piano caus\u00f2 severa opposizione e fu pressoch\u00e9 universalmente condannato dalle altre nazioni, rifiutato anche dai giordani stessi, e considerato un progetto di pulizia etnica. L'unico sostegno deciso ed esplicito \u00e8 arrivato dal leader della destra liberale e antislamista olandese, Geert Wilders che ha proposto anche alla Giordania di cambiare nome da \"Regno Hashemita di \"Giordania\"\" a \"Regno Hascemita di \"Palestina\"\". Il 16 luglio 2008, una commissione bi-partisan del parlamento israeliano propose di adottare l'iniziativa, inclusa l'ala destra MK di Yossi Beilin che chiese all'UE di ospitare i rifugiati palestinesi come parte del processo di sistemazione dei rifugiati. La Giordania per\u00f2 non gradisce altri palestinesi e potrebbe avere in cambio una parte dei territori cisgiordani persi nel 1967 (anche se meno che nella proposta del Regno Unito Arabo) e sovvenzioni economiche da parte di Israele (se accettasse di occuparsi anche della questione del ritorno dei profughi palestinesi all'estero), mentre la Cisgiordania in cui si trovano gli insediamenti israeliani (Giudea e Samaria), diventerebbe parte legale di Israele. La Striscia di Gaza potrebbe divenire stato indipendente o restituita all'Egitto (dato che non potrebbe pi\u00f9 tornare a Israele dopo il disimpegno del 2005, anche se Hamas non avrebbe questo piano. Secondo la visione Elon infatti, essendo quasi la met\u00e0 dei giordani palestinese, essi sarebbero nel loro stato sovrano, posto anche che il futuro re di Giordania, presumibilmente il principe Hussein, figlio di Abd Allah e della palestinese Rania, sar\u00e0 quindi un palestinese a met\u00e0. Inoltre, dopo la fine del mandato britannico, dal 1948 al 1967 i palestinesi di Cisgiordania erano giordani, solo dopo la guerra dei sei giorni cominciarono a richiedere l'indipendenza dei Territori. Poich\u00e9 il mandato britannico di Palestina comprendeva anche la Transgiordania, la Giordania, anche dal punto di vista delle antiche province romane, viene chiamata anche da molti israeliani \"Palestina Orientale\" mentre la Palestina classica occidentale \u00e8, in maggioranza, il territorio di \"Eretz Yisrael\".\nStato secolare arabo.\n\"Uno Stato secolare arabo\" (come descritto nella Convenzione Nazionale Palestinese prima della cancellazione delle cause rilevanti nel 1998), sostenuto da molti nazionalisti palestinesi laici e antisionisti (come il gruppo marxista del Fronte Popolare per la Liberazione della Palestina), oltre che da alcuni paesi arabi secolari, come la Siria, e in passato da Giordania (fino al 1994), Iraq (fino al 2003), Egitto (fino al 1979), Libia (fino al 2011). Secondo la Convenzione, solo quegli \"Ebrei che hanno risieduto normalmente in Palestina prima dell'inizio dell'invasione Sionista saranno considerati palestinesi\", ci\u00f2 esclude fino al 50% della popolazione ebraica di Israele.\nStato islamico arabo.\n\"Uno Stato arabo solamente islamico\" (incoraggiato da Hamas), dai movimenti islamici fondamentalisti come Jihad islamico palestinese, oltre che da molti paesi apertamente nemici di Israele, come l'Iran, o che non hanno rapporti con lo Stato ebraico (pur non essendone nemici dichiarati), come l'Arabia Saudita e i paesi della penisola araba. Questa soluzione \u00e8 osteggiata dalla popolazione ebraica cos\u00ec come dai palestinesi non-musulmani, oltre che dai musulmani moderati e dai laici. Secondo Hamas, riprendendo la Convenzione Nazionale Palestinese in maniera restrittiva, gli ebrei residenti prima del 1948 e i loro discendenti potrebbero avere il permesso di rimanere sul suolo palestinese, ma come minoranza e rispettando le leggi islamiche. Anche i fondamentalisti del vicino Stato Islamico dell'Iraq e del Levante (ISIS), non riconosciuti legalmente da nessuna nazione, vorrebbero una Palestina islamica, ma unita al \"califfato\" e con l'esclusione di tutti i non-musulmani.\nStato unico binazionale.\nSi tratterebbe di uno Stato per due etnie completamente alla pari legalmente, ottenuto modificando la caratteristica di Israele come \"Stato Ebraico\" e integrando tutti i palestinesi e gli arabo-israeliani come cittadini a pieno titolo, come fu fatto negli Stati Uniti nei confronti delle etnie minoritarie (come afroamericani e nativi americani), in seguito al movimento per i diritti civili (come quello dei neri di Martin Luther King e di Malcolm X), o come accadde in Sudafrica dopo la fine dell'apartheid.\nFederazione binazionale.\nUna federazione, sul modello della Svizzera, degli USA, della Spagna o del Regno Unito dopo le devoluzioni in Catalogna e Scozia, di stati ebraici e arabi con ampia autonomia, per tutti gli israeliani e palestinesi. Non \u00e8 chiaro come questa soluzione preveda di distribuire le risorse naturali tra gli stati a maggioranza araba e quelli a maggioranza ebraica e mantenere la sicurezza interna allo Stato cos\u00ec costituito.\nStato unitario binazionale.\nUno stato unitario (sostenuto da vari gruppi israeliani e palestinesi, in particolare dai pacifisti e dagli antisionisti laici non nazionalisti, come i comunisti). Le critiche palestinesi e israeliane temono che il nuovo Stato abbia uno status asimmetrico (ma non necessariamente non equo) e serva soprattutto a preparare la strada dello Stato solo arabo, mettendo gli ebrei in minoranza. Altri dicono che una tipologia del genere sia destinata a fallire e a finire in una guerra civile o una secessione sicura. I sentimenti nazionalisti di molti israeliani e palestinesi ostacolerebbero infatti questo tipo di soluzione. \nDopo il fallimento del processo di pace di Oslo e le difficolt\u00e0 sorte alla soluzione dei due stati, il docente universitario palestinese-statunitense Edward Said divent\u00f2 un sostenitore di questo piano. Questo piano ebbe anche, nel 1948, l'appoggio di personalit\u00e0 come Albert Einstein e, successivamente, \u00e8 stato sostenuto da numerose personalit\u00e0 laiche filo-palestinesi ma non anti-ebraiche come Noam Chomsky, Vittorio Arrigoni, Rachel Corrie, giudicando uno Stato palestinese troppo debole e poco esteso rispetto a Israele nella regione, e quindi in condizione di sudditanza di fatto, anche se riconosciuto ufficialmente come indipendente e sovrano.\nCronologia dei trattati.\nI negoziati hanno portato a vari accordi e piani di pace:"}
{"id": "2089336", "revid": "6923", "url": "https://it.wikipedia.org/wiki?curid=2089336", "title": "Kawasaki Ninja ZX-10R", "text": "La Ninja ZX-10R \u00e8 un modello di motocicletta proposto dalla casa motociclistica giapponese Kawasaki dal 2004, quale modello di punta tra le supersportive ed in sostituzione della precedente Kawasaki Ninja ZX-9R\nDescrizione.\nGli ingegneri Kawasaki hanno realizzato nel 2004 un motore a quattro cilindri in linea con raffreddamento a liquido, di 998 cc, sempre evoluto di anno in anno e mai rivoluzionato. L'albero motore, l'albero d'ingresso e l'albero di uscita del cambio nella Ninja ZX-10R sono posizionati in un layout triangolare, per ridurre la lunghezza dell'unit\u00e0 motrice, con l'alternatore posizionato dietro la bancata per ridurne la larghezza. Le misure fondamentali di alesaggio e corsa misurano 76 mm \u00d7 55 mm (3.0 in \u00d7 2.2 in) sin dalla sua prima versione. I due alberi a cammes in testa sono lavorati in acciaio al cromo; quattro valvole per cilindro migliorano la respirazione ad alti regimi di rotazione, raggiungibili anche attraverso i pistoni forgiati e leggeri, che offrono un'elevata resistenza al calore per aumentare ulteriormente il rapporto potenza / peso della moto.\nEvoluzione.\n2004-2005.\nIl modello del 2004 \u00e8 stato il primo di una Ninja da 1000 cc, ed ha subito leggerissimi ritocchi nel set-up delle sospensioni per il 2005. La moto era molto compatta, con un passo corto e un elevato rapporto tra potenza e peso. Aveva un avantreno estremamente leggero: i tecnici puntarono molto sull'agilit\u00e0. Il sistema di scarico era completamente titanio con singolo silenziatore. I cavalli erano 175, pesava 170kg a secco (196kg con tutti i liquidi e la batteria), e vantava 168 km/h di velocit\u00e0 massima in prima marcia.\n2006-2007.\nIl M.Y. 2006 fu una piccola rivoluzione del punto di vista ciclistico, con quote riviste alla ricerca di pi\u00f9 stabilit\u00e0: il M.Y. precedente aveva un avantreno troppo \"ballerino\", complice l'assenza di un ammortizzatore di sterzo. Il motore rimase uguale alla versione 2005, mentre venne modificato pesantemente l'impianto di scarico, che passava da laterale a sotto coda, comportando un aumento di 5 kg. La gomma posteriore passa da 190/50-17 a 190/55-17\nTra 2006 e 2007 nessuna differenza al di l\u00e0 delle diverse colorazioni.\n2008-2009/2010-2011.\nLa moto sub\u00ec un drastico restyling con il M.Y.08, mentre dal punto di vista ciclistico si cerc\u00f2 un compromesso tra l'estrema, ed eccessiva, maneggevolezza del M.Y.04 e l'estrema stabilit\u00e0 del M.Y.06. Il risultato fu una moto dall'avantreno granitico ma non troppo affaticante nella guida, con una linea pi\u00f9 spigolosa e snella, e l'impianto di scarico torna ad essere a terminale singolo laterale. Venne introdotto anche un rudimentale sistema di controllo di trazione, non regolabile, che limitava la coppia nelle prime tre marce in condizioni limite.\nIl motore viene pesantemente evoluto, il rapporto di compressione arriv\u00f2 a 12,9:1 con la potenza che arriva a 188 cv a 12'500 giri/min (che diventano 200 con il RamAir system in funzione), la coppia arriva a 12kgm/113 Nm a 8'700 giri/min. Il peso sale a 179 kg a secco, 208 con liquidi e batteria.\nNel 2009 vennero modificati i cerchioni ed il cruscotto, mentre dal 2010 vi furono leggeri ritocchi alla carenatura, che diventava monopezzo, alla trasmissione e fu dotata di serie di un ammortizzatore di sterzo della \u00d6hlins.\n2011-2015.\nLa Kawasaki decise al termine del 2008 di ritirarsi dal Motomondiale, per concentrarsi maggiormente nelle derivate dalla serie. I tecnici e gli ingegneri della Ninja GP vennero cons\u00ec indirizzati allo sviluppo della nuova Ninja stradale. Il M.Y. 2011 fu cos\u00ec una grande evoluzione, primo frutto di questa migrazione. Kawasaki ha introdotto il suo sistema sportivo Kawasaki Traction Control (S-KTRC). Prevede quando la trazione andr\u00e0 persa e si adegua di conseguenza; viene introdotto, come oprional, l'ABS chiamato Kawasaki Intelligent Braking System (KIBS). Il \u00e8 design completamente nuovo, le pedane sono regolabili, i corpi a farfalla pi\u00f9 grandi, il monoammortizztore passa in posizione orizzontale, le ruote sono a tre razze pi\u00f9 leggere, viene introdotta la forcella Showa BPF all'anteriore e un cruscotto del pannello LCD. Il modello del 2012 \u00e8 identico al 2011 con l'unica eccezioneper quanto riguarda la colorazione. Nel 2013 viene introdotto l'ammortizzatore di sterzo elettronico, sempre \u00d6hlins, di serie, e furono modificate le grafiche, cos\u00ec come nel 2014. Nel 2015 viene presentata in livrea limitata dedicata ai trent'anni della Ninja. \nRispetto alla M.Y.08 la potenza arriva a 200 cv a 13'000 giri/min senza sistema RAM, cala leggermente la coppia che passa a 11kgm/112 Nm a 11'500 giri/min. Il peso scende a 202kg con liquidi e batteria.\nCon Tom Sykes e Jonathan Rea diventa dominatrice del World Superbike.\n2016-.\nLa moto riceve una leggera rivisitazione estetica, mentre viene migliorata in ogni singolo aspetto, dal motore alla ciclistica passando per l'elettronica, seguendo le necessit\u00e0 riscontrate in gara degli stessi Sykes e Rea. La moto inoltre, prima tra le sportive, rispetta l'omologazione Euro4. A causa delle restrizioni antinquinamento, nonostante la grande evoluzione attuata dai tecnici di Akashi, il peso aumenta di 4 kg mentre la potenza rimane invariata."}
{"id": "2089352", "revid": "287204", "url": "https://it.wikipedia.org/wiki?curid=2089352", "title": "Superleague Formula", "text": "Superleague Formula \u00e8 stata una competizione automobilistica nata ufficialmente nel 2008, con la prima gara svoltasi nel circuito di Donington Park, Gran Bretagna e conclusasi nel 2011.\nIl campionato era composto da team sponsorizzati da squadre di calcio a livello internazionale.\nStoria.\nFormato del campionato.\nContinuando il progetto iniziato con la Premier 1 Grand Prix, la Superleague Formula fu annunciata ufficialmente per la prima volta nel 2005, ricevendo l'approvazione della FIA nel dicembre dello stesso anno.\nIl traguardo sarebbe stato quello di avere venti squadre sulla griglia di partenza, ognuna con la propria vettura. Per ridurre i costi per i team, gli sviluppi tecnologici per le vetture vevivano approvati di comune accordo e finanziati dalla Superleague Formula stessa.\nFormato di gara.\nNella Superleague Formula il sabato era dedicato alle qualifiche, mentre di domenica si svolgevano le due manche, la seconda delle quali a griglia invertita. Per ogni round le squadre lottavano per guadagnare il premio di 1.000.000 \u20ac, oltre che per i punti in campionato.\nPunteggio.\nIl campionato veniva assegnato a seconda dei punti di ogni pilota, che andavano di pari passo con le posizioni conquistate in ogni manche. il sistema di punteggi era il seguente:\nA differenza della Formula 1, il pilota in ogni caso conquistava dei punti, bastava essere partiti dalla griglia di partenza. I punti erano gli stessi sia per la Gara 1 e sia per la Gara 2, ricordando che in Gara 2 le posizioni al via erano invertite.\nDal 2010 oltre alle due gare vi era anche la \"Super Finale\" riservata ai sei team col piazzamento migliore nelle due corse a griglia invertita. Ai piloti, al termine della gara, venivano assegnati i punti a seconda del seguente ordine di arrivo:\nCopertura televisiva.\nI tifosi nelle varie nazioni del mondo potevano seguire questa competizione su numerose emittenti:\nPer tutte le altre nazioni Eurosport 2 provvedeva con una copertura live delle gare del weekend, con un magazine specifico in prima serata ogni marted\u00ec.\nIn aggiunta la Superleague Formula era trasmessa anche sui canali delle squadre calcistiche di riferimento:\nLa prima gara della Superleague Formula fu trasmessa in 62 paesi in tutto il mondo, con un massimo potenziale di 100 milioni di spettatori.\nTecnologia.\nLa vettura \u00e8 stata realizzata dalla Panoz, con il supporto della \u00c9lan Motorsport Technologies, e il suo nome ufficiale \u00e8 Panoz DP09. La vettura dispone di 750 CV, ed \u00e8 un V12 da 4.2 litri disegnato dalla US-owned Menard Competition Technologies. La \u00c9lan ha anche contribuito per la Panoz DP01, attualmente utilizzata in Champ Car e in altre competizioni."}
{"id": "2089353", "revid": "1305772", "url": "https://it.wikipedia.org/wiki?curid=2089353", "title": "Liberty or Death", "text": "Liberty or Death (\"libert\u00e0 o morte\" in lingua inglese) pu\u00f2 riferirsi a:"}
{"id": "2089369", "revid": "767487", "url": "https://it.wikipedia.org/wiki?curid=2089369", "title": "Dopo divorzieremo", "text": "Dopo divorzieremo \u00e8 un film del 1940 diretto da Nunzio Malasomma, tratto dalla commedia omonima di Alessandro De Stefani.\nProduzione.\nIl film prodotto da Nicola Naracci e Angelo Mosco per Excelsa Film fu girato per gli interni negli studi SAFA Palatino, e distribuito nelle sale dalla Minerva Film.\nTrama.\nGrace Peterson lavora come commessa ai Grandi Empori \"Tutto per tutti\" insieme a tante altre giovani ragazze. Il loro contratto di lavoro prevede anche il diritto di abitare in un appartamento messo a disposizione dalla stessa ditta: alle ragazze viene per\u00f2 richiesto di non sposarsi, pena il licenziamento immediato.\nGrace divide il suo appartamento con Fanny Sullivan, una ragazza che non fa parte del personale dei Grandi Empori, ma lavora come cassiera in un ristorante-night club. Fanny \u00e8 piuttosto brutta e per questo non viene molto considerata sul posto di lavoro.\nGrace ha litigato con Mickey Wood, il suo corteggiatore segreto, e si \u00e8 innamorata di Phil Golder, uno squattrinato violinista. Phil riesce ad ingannare la portinaia dell'alloggio, fingendosi un tecnico dei telefoni, e ad entrare nell'appartamento di Grace e Fanny. La direttrice dell'alloggio si accorge dell'inganno e Fanny \u00e8 costretta a spacciarsi per la sua fidanzata per salvare Grace dal licenziamento.\nA questo punto la direttrice pretende che Phil sposi Fanny, concedendo loro la possibilit\u00e0 di rimanere ad abitare insieme nell'appartamento di Grace. Nonostante litighi in continuazione con Phil, Fanny si accorda con Grace. Per duecento dollari accetta di sposarlo e consentirgli di vivere nel loro stesso appartamento, ma quando avr\u00e0 bisogno vuole avere diritto subito al divorzio.\nPresto la situazione comincia a farsi difficile. Durante il matrimonio Grace si ingelosisce, perch\u00e9 Phil non disdegna le attenzioni di tutte le altre ragazze che vivono nell'alloggio. Dopo il matrimonio Phil passa le sue giornate in casa senza far niente, mentre Grace e Fanny devono recarsi a lavorare.\nFanny trova un lavoro a Phil come suonatore nel night club in cui lavora e accetta anche di cambiare il suo turno per lavorare insieme a lui come cassiera di notte. Intanto Grace viene sorpresa da Helen, mentre sta baciando Phil. Helen corre subito a fare la spia alla direttrice che decide di licenziare Grace.\nTra i clienti del night club c'\u00e8 una donna che si invaghisce di Phil e un uomo che corteggia Fanny, la quale ha decisamente migliorato il suo aspetto estetico. Pungolati dalla circostanza, Phil e Fanny si rendono conto di amarsi davvero. Lo confessano anche a Grace che non se la prende a male e decide di accettare l'invito del suo vecchio amore Mickey Wood a fare un viaggio con lui."}
{"id": "2089379", "revid": "1543377", "url": "https://it.wikipedia.org/wiki?curid=2089379", "title": "Il gioco dei pianeti", "text": "Il gioco dei pianeti \u00e8 una raccolta di racconti di fantascienza di Ray Bradbury. \u00c8 anche conosciuta con il nome L'uomo illustrato, pi\u00f9 fedele al titolo originale (\"The illustrated Man\").\nQuesta raccolta \u00e8 stata pubblicata per la prima volta negli Stati Uniti nel 1951. La composizione dei racconti \u00e8 parzialmente variata in successive edizioni. Ci\u00f2 si riflette anche nelle edizioni italiane.\nCornice.\nI racconti sono legati tra loro da una cornice dove il narratore ci racconta del suo incontro con l'uomo illustrato. L'uomo illustrato \u00e8 un uomo coperto sul petto e sulle braccia di tatuaggi, i quali possiedono la particolarit\u00e0 di potersi animare e raccontare delle storie future particolarmente tragiche, inoltre in un punto sulla schiena si forma la visione della morte dell'eventuale spettatore delle storie narrate dai tatuaggi. Il narratore quindi si sofferma a guardare quelli che saranno i racconti della raccolta, nell'epilogo ci svela che nella visione della propria morte verr\u00e0 strangolato dall'uomo illustrato.\nRacconti.\nDifferenze tra le edizioni.\nNell'edizione inglese, la prima pubblicata nel 1952 da Rupert Hart-Davis, vengono omessi i racconti \"L'astronauta\" (\"The Rocket Man\"), \"Le sfere di fuoco\" (\"The Fire Balloons\"), \"Gli esuli\" (\"The Exiles\") e \"La betoniera\" (\"The Concrete Mixer\"), mentre in compenso vengono aggiunti \"Usher II\" (gi\u00e0 presente in \"Cronache marziane\") e \"Il parco giochi\" (\"Playground\").\nTrame dei racconti.\n\"La savana\".\nDue genitori di una societ\u00e0 del futuro si preoccupano della sanit\u00e0 mentale dei loro figli, quando la loro nuova \"nursery\" di realt\u00e0 virtuale, che pu\u00f2 manifestare qualsiasi ambiente immaginato dai bambini, proietta continuamente una savana africana, popolata da leoni che divorano carcasse. Uno psicologo infantile suggerisce che la casa automatizzata non sia salutare per lo sviluppo dei bambini n\u00e9 per i genitori, e insiste sul fatto che essi disattivino l'automazione e si prendano una vacanza per diventare pi\u00f9 autosufficienti. I bambini non accolgono favorevolmente questa decisione, ma poi vi si adeguano. Essi intrappolano i loro genitori nella \"nursery\", dove diventano preda dei leoni. Pi\u00f9 tardi pranzano nella savana con lo psicologo, che vede i leoni banchettare, ma non si rende conto di quello che \u00e8 successo.\n\"Caleidoscopio\".\nL'equipaggio di un'astronave va miseramente alla deriva per un malfunzionamento del suo vascello. La storia descrive gli ultimi pensieri e conversazioni dei suoi membri mentre sentono avvicinarsi la morte. Il narratore riflette amaramente sulla sua vita e sente che non ha realizzato nulla che abbia un valore. Il suo pensiero finale che un desiderio che la sua vita abbia almeno un significato per qualcun altro. Mentre precipita nell'atmosfera terrestre riducendosi in cenere, appare come una stella cadente ad un bambino nell'Illinois.\n\"L'altropiede\".\nMarte \u00e8 popolato esclusivamente da persone di colore. Quando questi apprendono che sta arrivando dalla Terra un razzo con viaggiatori bianchi, propongono un sistema di segregazione razziale come ritorsione per come un tempo i bianchi li avevano trattati. Quando il razzo atterra, l'unico astronauta racconta loro che tutta la Terra \u00e8 stata distrutta, compresi tutti gli odiosi ricordi del razzismo (come gli alberi usati per linciare i negri). I neri s'impietosiscono e accettano nella loro societ\u00e0 i profughi bianchi che arriveranno.\n\"L'autostrada\".\nMarito e moglie che vivono vicino a un'autostrada nel Messico rurale non sembrano essere toccati dall'aumentato flusso di viaggiatori provocato da una guerra atomica. Aiutano come possono alcuni giovani profughi, che dicono loro che la guerra nucleare sta a significare la fine del mondo. Dopo che se ne sono andati, il marito si domanda che cosa intendano per \"mondo\", dopodich\u00e9 torna al suo solito lavoro. \n\"L'uomo\".\nDegli esploratori spaziali trovano un pianeta in cui la popolazione \u00e8 in uno stato di beatitudine. Dopo aver indagato, essi scoprono che \u00e8 giunto dagli alieni un enigmatico visitatore, che arrivano a pensare si tratti di Ges\u00f9. Uno di loro decide di passare la sua vita a godere della sua gloria, un altro di usare l'astronave per cercare di raggiungere il misterioso viaggiatore, ma ad ogni pianeta scopre che \"Lui\" se n'\u00e8 appena andato dopo aver diffuso il suo messaggio. Altri membri dell'equipaggio restano sul pianeta per imparare dai suoi cittadini gratificati, e sono ricompensati nello scoprire che \"Lui\" \u00e8 ancora sul pianeta.\n\"Le sfere di fuoco\".\nUn gruppo di preti si reca su Marte per essere missionari tra i Marziani. Essi scoprono che i nativi sono entit\u00e0 di pura energia. Dato che non hanno una forma materiale, non sono in grado di commettere peccati, e perci\u00f2 non hanno bisogno di essere redenti. Questo racconto \u00e8 poi divenuto un capitolo del romanzo Cronache marziane.\n\"La lunga pioggia\".\nUn groppo di astronauti \u00e8 naufragato su Venere, dove piove continuamente e pesantemente. I viaggiatori si fanno strada nel territorio venusiano per trovare una \"cupola solare\", un riparo con una grande fonte di luce artificiale. La prima cupola solare si rivela essere stata distrutta dai Venusiani indigeni. Nella ricerca di un'altra, i personaggi, sono condotti ad uno ad uno alla pazzia e al suicidio dal ritmo incessante della pioggia. Alla fine rimane un solo astronauta sano di mente a trovare una cupola solare funzionante.\n\"L'astronauta\".\nGli astronauti sono scarsi di numero,cos\u00ec lavorano quando vogliono e ricevono delle retribuzioni elevate. Uno di questi va nello spazio per tre mesi alla volta, facendo ritorno sulla Terra solo per tre giorni consecutivi per vedere sua moglie e suo figlio Doug. La storia \u00e8 raccontata dal punto di vista di Doug, che vuole anch'egli diventare astronauta. Doug apprende del costante struggimento di suo padre, che brama le stelle mentre \u00e8 a casa e desidera casa mentre \u00e8 nello spazio. Il padre ha tentato di lasciare il lavoro diverse volte, poich\u00e9 le sue lunghe assenze hanno quasi distrutto il rapporto con la moglie. Prima di partire per la sua ultima missione trimestrale fa promettere a Doug che non seguir\u00e0 mai le sue orme. Il padre decolla verso lo spazio, giurando che questo sar\u00e0 il suo ultimo viaggio, ma muore quando il razzo precipita nel Sole. La moglie il figlio vogliono eliminare il Sole dalla loro vita e diventano nottambuli. \n\"Usher II\".\nL'esperto letterario William Stendahl si \u00e8 ritirato su Marte per sfuggire alle prescrizioni dei bruciatori di libri degli Ispettori dei Climi Morali. Su Marte si \u00e8 costruito la sua perfetta casa stregata, replicando l'edificio del racconto di Edgar Allan Poe \"La caduta della casa degli Usher\", fornendogli creature meccaniche, rumori sinistri e sterminando tutte le forme di vita nell'area circostante. Quando gli Ispettori dei Climi Morali vengono in visita, ognuno di loro viene ucciso in un modo che ricorda un diverso racconto di Poe, culminando nella sepoltura da vivo del capo degli ispettori. Quando tutti i persecutori di Stendahl sono morti, la casa sprofonda nel lago. Questo racconto \u00e8 poi divenuto un capitolo del romanzo Cronache marziane.\n\"L'ultima notte del mondo\".\nUna coppia di coniugi si sveglia con la percezione che il mondo avr\u00e0 la sua fine la sera stessa. Nondimeno, essi compiono le azioni delle loro normali \"routine\", conoscendo e accettando il fatto che non ci sar\u00e0 un domani.\n\"Il razzo\".\nFiorello Bodoni, un povero rigattiere, ha risparmiato tremila dollari per realizzare il suo sogno di mandare un membro della sua famiglia nello spazio. La famiglia per\u00f2 non sa scegliere chi andr\u00e0, temendo il risentimento degli scartati. Allora Bodoni utilizza il denaro per costruire un finto razzo contenente un simulatore di realt\u00e0 virtuale, che dar\u00e0 l'impressione di un viaggio attraverso lo spazio.\n\"Gli esuli\".\nMolte opere letterarie sono messe al bando e bruciate sulla Terra. I loro autori deceduti vivono una sorta di vita oltre la morte su Marte. Sebbene defunti, sono ancora vulnerabili nel senso che quando tutte le opere di un autore sono distrutte, quello svanisce definitivamente. Gli autori scoprono che delle persone stanno giungendo dalla Terra e si domandano come accoglierle. I loro sforzi sono vanificati quando gli astronauti bruciano gli ultimi libri rimasti, annichilendo l'intera colonia. \n\"Verso il nulla\".\nSu un'astronave due amici, Clemens e Hitchcock, discutono su come lo spazio sia vuoto e freddo. Il sottilmente eccentrico Hitchcock fa suo il solipsismo, e insiste ripetutamente sul fatto che niente nello spazio \u00e8 reale e non vi \u00e8 notte n\u00e9 mattino. Si rifiuta di credere ad alcunch\u00e9 di reale senza che vi sia una prova evidente, e presto diventa scettico su qualunque cosa di cui non possa avere un'esperienza diretta. Dice che non crede nelle stelle perch\u00e9 sono troppo lontane. Clemens scopre che Hitchcock ha lasciato la nave. Hitchcock continua a mormorare tra s\u00e9 e s\u00e9 se stesso finch\u00e9 non muore per essersi esposto allo spazio vuoto.\n\"La volpe e la foresta\".\nUna coppia che vive in in una societ\u00e0 del futuro devastato dalla guerra usa il viaggio nel tempo per fuggire nel Messico del 1938. Come molti altri del loro tempo, hanno utilizzato la tecnologia per godersi la vita prima che le armi chimiche, biologiche e nucleari abbiano rovinato l'ambiente. Sfortunatamente per loro, anche le forze dell'ordine viaggiano nel tempo per riportare i fuggitivi nel futuro.\n\"Il visitatore\".\nMarte \u00e8 utilizzato come luogo di confinamento per le persone con malattie mortali. Un giorno, il pianeta \u00e8 visitato da un giovane di diciotto anni che ha la capacit\u00e0 di trasmettere il pensiero. Gli esiliati sul pianeta sono eccitati dalla sua abilit\u00e0 e scoppia una violenta lotta tra di loro, che desiderano passare il maggior tempo possibile col nuovo arrivato e godere dei paradisi illusori che pu\u00f2 trasmettere. Nel combattimento, il giovane rimane ucciso e la via di fuga \u00e8 preclusa per sempre.\n\"La betoniera\".\nUn soldato marziano recalcitrante \u00e8 costretto ad unirsi all'esercito che si prepara a invadere la Terra. Quando questo arriva, gli viene dato il benvenuto da un mondo in pace, pieno di persone che sono pi\u00f9 curiose che aggressive. Il protagonista incontra un regista cinematografico, e diventa chiaro che i Terrestri hanno progettato di sfruttare i Marziani a scopo di lucro. Egli cerca di tornare su Marte, ma \u00e8 investito e ucciso da un'automobile.\n\"Marionette Inc.\".\nUn uomo infelicemente sposato compra un robot realistico perch\u00e9 si comporti come suo sostituto quando non vuole avere a che fare con la moglie (che l'ha costretto ad un matrimonio riparatore restando incinta e minacciandolo di denunciarlo per stupro qualora l'avesse lasciato). Quando un suo amico decide di acquistare un robot per s\u00e9, scopre che sua moglie l'ha gi\u00e0 sostituito con un automa. Il robot sostituto del protagonista s'innamora della moglie dell'uomo e lo chiude nella cassa usata per la consegna. \n\"La citt\u00e0\".\nUna spedizione spaziale terrestre atterra su un pianeta sconosciuto e trova una citt\u00e0 apparentemente vuota. Quando gli uomini iniziano ad esplorarla, si rendono conto che la citt\u00e0 non \u00e8 proprio vuota come sembra. Essa stava aspettando l'arrivo degli uomini, essendo stata progettata da una civilt\u00e0 scomparsa da molto tempo per realizzare la sua vendetta sull'umanit\u00e0; la civilt\u00e0 era stata distrutta da armi biologiche terrestri prima della storia conosciuta. Dopo aver catturato e ucciso gli astronauti umani, i loro corpi sono usati come automi per l'atto finale di vendetta: un attacco biologico sulla Terra.\n\"Ora Zero\".\nI bambini in tutta la nazione sono coinvolti appassionatamente in un gioco eccitante chiamato \"Invasione\". I loro genitori pensano che si tratti di un innocuo divertimento finch\u00e9 non avviene effettivamente l'invasione.\n\"Il parco giochi\".\nCharles Underhill, da ragazzo, era tormentato dai bulli del quartiere. Quando suo figlio inizia a giocare in un parco giochi della zona, rimane profondamente turbato quando vede un bullo della sua giovent\u00f9. "}
{"id": "2089382", "revid": "1305772", "url": "https://it.wikipedia.org/wiki?curid=2089382", "title": "L'uomo illustrato", "text": ""}
{"id": "2089384", "revid": "729019", "url": "https://it.wikipedia.org/wiki?curid=2089384", "title": "Giulio Toniolatti", "text": "Biografia.\nAll'et\u00e0 di 9 anni nelle giovanili del CUS Roma Rugby, Toniolatti segu\u00ec poi tutta la trafila delle squadre cadette della , fino a esordire in prima squadra nel 2003 in serie A1, contro il Pro Recco Rugby, vincendo 19-13. Nel 2006, dopo la promozione, arriv\u00f2 anche l'esordio nel Super 10, una sconfitta contro per 7-28.\nMessosi in luce in maglia azzurra nelle selezioni giovanili (l'ultimo incontro con l'Under-21 fu nel 2005), nel 2007 fu selezionato per la Nazionale A, ma alla fine il C.T. Berbizier lo tenne in panchina.\nNel corso dei \"test match\" di fine anno 2008 il C.T. della Nazionale Nick Mallett lo fece esordire nell'incontro perso contro l' a Padova per 20-30. Del 2009 \u00e8 l'esordio nel Sei Nazioni, a Twickenham contro l'.\nNel 2011 \u00e8 nella lista dei convocati da Mallett per la Coppa del Mondo 2011 in Nuova Zelanda, dove disputa due dei quattro \"match\" del girone contro e , entrambi vinti dall'Italia, segnando due mete.\nNell'estate 2009, dopo la richiesta della Capitolina di abbandonare il Super 10, Toniolatti viene ingaggiato dall'altra compagine della Capitale nel massimo campionato, la Rugby Roma, giocando quasi tutte le partite della stagione regolare.\nNell'estate 2010 viene ingaggiato dalla neonata \"franchigia\" italiana degli per la competere in Celtic League. L'anno successivo passa al , dove rimane per una sola stagione, prima di approdare alle , franchigia federale con sede a Parma che sostituisce gli Aironi in Pro12.\nNel 2017, dopo una breve parentesi alla , torna a vestire la maglia della Capitolina per la stagione sportiva 2017-18, decidendo cos\u00ec di chiudere la sua carriera da sportivo di rugby a 15 nel proprio club d'origine."}
{"id": "2089391", "revid": "767487", "url": "https://it.wikipedia.org/wiki?curid=2089391", "title": "Anna-Elena Herzog", "text": "Ha recitato nelle prime tre stagioni del telefilm \"Grani di pepe\" nel ruolo di Jana apparendo anche in un episodio della quarta stagione."}
{"id": "2089392", "revid": "371529", "url": "https://it.wikipedia.org/wiki?curid=2089392", "title": "Chuck Berry's Greatest Hits", "text": "Chuck Berry's Greatest Hits \u00e8 un album raccolta del cantante rock and roll statunitense Chuck Berry pubblicato nel 1964."}
{"id": "2089396", "revid": "77057850", "url": "https://it.wikipedia.org/wiki?curid=2089396", "title": "Rudder ratio", "text": "Rudder ratio \u00e8 un termine riferito ad un valore tenuto sotto controllo, nei moderni aeromobili, dai sistemi computerizzati di bordo e la cui variazione \u00e8 segnalata (se tale da essere fattore di rischio) da un allarme. \nLa \"ratio\" mette in correlazione tra loro la velocit\u00e0 dell'aeromobile e l'angolo di deflessione del timone direzionale (posto in coda) ed il suo calcolo \u00e8 il risultato di tale correlazione.\nQuando un aereo accelera la deflessione del timone deve essere proporzionalmente ridotta, tramite l'uso della pedaliera. Questo processo di riduzione \u00e8 reso necessario dal fatto che, se il timone \u00e8 in deflessione troppo accentuata rispetto alla velocit\u00e0 dell'apparecchio, ci\u00f2 pu\u00f2 causare delle improvvise e potenti imbardate oppure l'oscillazione laterale (rollio) dell'apparecchio. \nIn aggiunta a questo, in casi di totale deflessione del timone ad alta velocit\u00e0, sussiste il concreto pericolo di perdita di controllo e di danni al timone ed alla coda, che possono causare lo schianto al suolo dell'aeromobile."}
{"id": "2089404", "revid": "110157", "url": "https://it.wikipedia.org/wiki?curid=2089404", "title": "Harkak\u00f6t\u00f6ny", "text": "Harkak\u00f6t\u00f6ny \u00e8 un comune dell'Ungheria di 1.014 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089410", "revid": "869733", "url": "https://it.wikipedia.org/wiki?curid=2089410", "title": "The Last Supper", "text": "The Last Supper (\"l'ultima cena\" in lingua inglese) pu\u00f2 riferirsi a:"}
{"id": "2089414", "revid": "287204", "url": "https://it.wikipedia.org/wiki?curid=2089414", "title": "Zorro. L'inizio della leggenda", "text": "Zorro. L'inizio della leggenda \u00e8 un romanzo della scrittrice cilena Isabel Allende, pubblicato per la prima volta nel 2005. Si tratta di una biografia immaginaria, che racconta per la prima volta le origini dell'eroe mascherato Zorro e che \u00e8 concepita come un antefatto degli eventi della storia originale di Zorro, il romanzo \"La maledizione di Capistrano\", scritto da Johnston McCulley e pubblicato nel 1919. Contiene inoltre numerosi riferimenti ad altre opere legate a Zorro, specialmente alla pellicola del 1998, \"La maschera di Zorro\".\nIl romanzo presenta nella trama famose figure storiche, ma contiene anche alcuni elementi di magia, il che ha indotto molti critici a classificarlo nel filone del realismo magico. \u00c8 anche un esempio di retcon, poich\u00e9 cambia l'etnia del personaggio di Zorro da quella tradizionale spagnola in meticcia.\nTrama.\nIl futuro Zorro era un meticcio (\"mestizo\" in spagnolo) nato nel decennio del 1790 in Alta California, figlio del capitano asturiano Don Alejandro de la Vega e di una guerriera amerindia, Toypurnia. Il giovane Diego \u00e8 inviato a Barcellona da suo padre per completare la sua educazione, poco prima che l'Esercito francese di Napoleone Bonaparte invada la Spagna.\nNella Barcellona occupata del decennio del 1810, Diego de la Vega scopre il suo primo amore e diventa un combattente contro l'oppressione straniera. I suoi viaggi lo aiutano ad apprendere molte delle caratteristiche che diventeranno proprie di Zorro: acrobazie tra gli alberi delle navi, scherma dal maestro spagnolo Manuel Escalante, vari trucchi dai gitani e dal cuoco di una nave, e poi il modello per la sua maschera da un pirata fanfarone, Jean Lafitte\nDopo la sconfitta francese, De La Vega ritorna in California, dove decide di continuare a lottare contro la tirannia del suo nemico di Spagna, il presuntuoso Don Rafael Moncada, e dei nobili padroni delle terre sulle quali vive la gente della California. Per evitare di essere riconosciuto, De La Vega assume l'identit\u00e0 segreta di Zorro. Nella sua crociata \u00e8 aiutato dal suo amico muto Bernardo e da Tornado, il suo cavallo.\nPersonaggi.\nLa Allende mescola sapientemente tra loro personaggi immaginari presi in prestito da opere anteriori di Zorro e altri inventati per il romanzo, insieme ad un gruppo di personaggi storici.\nContinuit\u00e0.\nCome gi\u00e0 accennato, \"Zorro. L'inizio della leggenda\" contiene numerosi riferimenti ad altri lavori sul personaggio di Zorro creati prima del racconto della Allende, ma che narrano fatti che si collocano cronologicamente in un momento successivo. La maggior parte del romanzo sembra legata ai racconti tradizionali di Zorro. Ad esempio, menziona anche Esperanza, la sposa di Diego ne \"La maschera di Zorro\". D'altra parte, l'epilogo afferma che Diego dopo la morte di Esmeralda vive una confortevole vecchiaia, il che contraddice chiaramente \"La maschera di Zorro\". Inoltre, Lolita Pulido conosce bene Zorro prima del suo primo incontro.\nNell'opera di McCulley, Diego De La Vega nasce nel 1782 da una donna spagnola chiamata Chiquita de la Cruz. Poco prima della morte di sua madre, il giovane lascia la California e va a studiare a Madrid, prima di ritornare per diventare Zorro."}
{"id": "2089415", "revid": "599013", "url": "https://it.wikipedia.org/wiki?curid=2089415", "title": "Kiki Cutter", "text": "Biografia.\nStagioni 1967-1968.\nSpecialista delle prove tecniche, Kiki Cutter ottenne il suo primo risultato di rilievo in Coppa del Mondo il 26 marzo 1967 sulle nevi di Jackson Hole, negli Stati Uniti, piazzandosi 6\u00aa in slalom speciale. Sal\u00ec per la prima volta sul podio il 25 gennaio 1968 a Saint-Gervais-les-Bains in Francia, con il 3\u00ba posto nello slalom speciale vinto dalla svizzera Fernande Bochatay davanti alla francese Florence Steurer; si tratt\u00f2 del primo podio femminile statunitense in Coppa del Mondo.\nAi X Giochi olimpici invernali di , sua unica partecipazione olimpica, si classific\u00f2 17\u00aa nella discesa libera, 21\u00aa nello slalom gigante e non complet\u00f2 lo slalom speciale. Il 25 febbraio successivo a Oslo, in Norvegia, conquist\u00f2 in slalom speciale il suo primo successo in Coppa del Mondo, di cinque complessivi in carriera; fu la prima vittoria statunitense (sia maschile sia femminile) nel massimo circuito internazionale.\nStagioni 1969-1970.\nLa stagione 1968-1969 fu la migliore della Cutter in Coppa del Mondo: ottenne sei podi, con tre vittorie, e si classific\u00f2 al 4\u00ba posto nella classifica generale e al 2\u00ba in quella di slalom speciale, staccata di 5 punti dalla vincitrice Gertrud Gabl.\nIl 22 gennaio 1970 sal\u00ec per l'ultima volta sul podio in Coppa del Mondo, vincendo lo slalom speciale di Saint-Gervais-les-Bains; il 2 febbraio seguente con il 7\u00ba posto nello slalom speciale ottenuto sul tracciato italiano dell'Abetone conquist\u00f2 il suo ultimo piazzamento internazionale di rilievo. Dopo il ritiro prese parte per alcuni anni al circuito professionistico Women\u2019s Pro Tour.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2089416", "revid": "767487", "url": "https://it.wikipedia.org/wiki?curid=2089416", "title": "Harta (Ungheria)", "text": "Harta \u00e8 un comune dell'Ungheria di 3.758 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089419", "revid": "486946", "url": "https://it.wikipedia.org/wiki?curid=2089419", "title": "Roberto Crescenzio", "text": ""}
{"id": "2089427", "revid": "124123", "url": "https://it.wikipedia.org/wiki?curid=2089427", "title": "Burcardo il Barbuto", "text": "Era un nobile del periodo dei primi re Capetingi, verso l'inizio dell'XI secolo. Fu signore di Montmorency, d' \u00c9couen, di Marly-le-Roi, di Feuillarde e di Ch\u00e2teau-Basset.\nIl suo nome \u00e8 di origine germanica e lo si trova nei nomi del comune di Plessis-Bouchard, sito ad est di Montmorency in Val-d'Oise.\nFu il fondatore della famiglia che diede alla Francia sei connestabili, dodici marescialli e quattro ammiragli e che fu una delle pi\u00f9 illustri famiglie del Paese. Nel XII secolo essa prese il nome di Montmorency e si attribu\u00ec il titolo (per altro mai divenuto ufficiale) di \u00abprimi baroni cristiani\u00bb. \nEgli lott\u00f2 contro l'imperatore Ottone II a fianco del re Lotario e vide l'ascesa al trono di Ugo Capeto.\nInstallatosi sull'isola di Saint Denis, sulla Senna, imponeva il pedaggio alle imbarcazioni ivi transitanti, incluse quelle dell'Abbazia di Saint-Denis. Di questo l'abate Vivian si lament\u00f2 presso il re Roberto il Pio, figlio di Ugo Capeto. Ebbe quindi luogo un processo regale che opponeva a Burcardo l'abate Vivian. Il re, per punire Burcardo e nello stesso tempo allontanarlo, gli impose di cambiare il suo possesso sull'isola di Saint Denis con il castello ormai in rovina di Montmorency, insieme ai possedimenti ad esso connessi. Di qui ebbe inizio la fortuna del Montmorency.\nMatrimonio e figli.\nBurcardo spos\u00f2 una certa Idelinda, vedova di Ugo di Ch\u00e2teau-Basset, dalla quale ebbe quattro figli:"}
{"id": "2089431", "revid": "110157", "url": "https://it.wikipedia.org/wiki?curid=2089431", "title": "Helv\u00e9cia", "text": "Helv\u00e9cia \u00e8 un comune dell'Ungheria di 4.160 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089437", "revid": "2165736", "url": "https://it.wikipedia.org/wiki?curid=2089437", "title": "Battistero di Albenga", "text": "Il battistero di Albenga \u00e8 un luogo di culto cattolico situato nel cuore del centro storico, nella piazzetta adiacente via Nino Lamboglia, nel comune di Albenga in provincia di Savona. La chiesa \u00e8 ubicata tra il palazzo vecchio del Comune e la cattedrale di San Michele Arcangelo.\nStoria e descrizione.\nLa struttura fa parte delle testimonianze dell'epoca storica tardo romana-alto medievale della citt\u00e0 di Albenga e del suo vasto territorio e indica lo stretto legame che vi era all'epoca con la citt\u00e0 di Milano. Per questi motivi il battistero \u00e8 considerato uno dei monumenti paleocristiani pi\u00f9 noti e conosciuti dell'Italia settentrionale.\nSecondo alcune fonti la sua costruzione avvenne durante il rinnovamento architettonico e urbanistico voluto dal generale Costanzo III ai tempi dell'Impero romano, anche se l'ipotesi al momento pi\u00f9 accettata \u00e8 che la costruzione sia avvenuta tra la seconda met\u00e0 del V secolo e la prima met\u00e0 del VI secolo. Le fonti infatti potrebbero riferirsi ad un battistero ancora pi\u00f9 antico le cui fondamenta sono state rinvenute alla fine del XX secolo lungo l'attuale sponda destra del Centa.\nSi pu\u00f2 accedere al battistero attraverso una scala posta sul lato verso la cattedrale di San Michele Arcangelo che permette la discesa al livello della citt\u00e0 risalente al V secolo. La scala fu realizzata nel 2000, anno in cui il battistero torn\u00f2 ad accogliere celebrazioni religiose. La costruzione si presenta esternamente a pianta decagonale - nella parte inferiore - e a pianta ottagonale nella zona superiore con arcate cieche e finestre centinate. La pianta decagonale inferiore \u00e8 in realt\u00e0 una pianta ottagonale con due angoli smussati per adattare la struttura alla viabilit\u00e0 dell'epoca.\nL'interno \u00e8 costituito infatti da otto lati con la presenza di sfondate nicchie quadrate e semicircolari, queste ultime affacciate all'esterno con finestre in arenaria traforata. Secondo alcuni studi su tali finestre, sembrerebbe che in origine esse si presentassero pi\u00f9 allungate e solo nell'VIII secolo furono rialzate e chiuse da transenne in arenaria con decori tipici dell'arte longobarda. Gli archi sono sostenuti da pulvini parallelepipedi fungenti da mensole al di sotto dei quali si sviluppano colonne in pietra di Corsica, con capitelli in stile corinzio, che hanno solo funzione decorativa e non portante.\nSedici sono gli archetti che sorreggono l'ottagonale tamburo superiore, corrispondenti alle sottostanti nicchie e sostenuti da lesene. L'attuale copertura lignea della cupola \u00e8 frutto della rivisitazione che comp\u00ec l'architetto Alfredo d'Andrade nel XX secolo, che port\u00f2 alla demolizione dell'originaria cupola credendo essa fosse un'opera rinascimentale e quindi non consona allo stato antico del battistero. Studi pi\u00f9 approfonditi hanno stabilito che la demolita cupola era invece risalente al periodo tardo romano dove si utilizz\u00f2 per la costruzione la tecnica della sistemazione delle anfore conglobate nella volta.\nGli interni.\nL'interno del battistero conserva preziosi elementi tra cui due tombe ad arcosolio poste all'ingresso, quella di destra \u00e8 un calco, l'originale, databile all'incirca al 750 e caratterizzato da decori tipici dell'arte longobarda, \u00e8 conservata insieme ad altre lastre decorate coeve nel museo diocesano di Albenga.\nAl centro della sala \u00e8 presente l'originaria vasca ottagonale usata per il rito del Battesimo, mentre in due nicchie laterali sono invece conservati il fonte battesimale in marmo del XVI secolo e un altro di epoca medioevale su cui si intravede ancora un affresco ritraente il \"Battesimo di Ges\u00f9\". Tracce di affreschi quattrocenteschi si notano ancora in alcuni tratti lungo le pareti.\nDi fronte all'ingresso una nicchia presenta una decorazione a mosaico databile al VI secolo di grande interesse artistico e molto ben conservata. Il battezzando era tenuto ad immergersi nella vasca con lo sguardo rivolto verso tale nicchia, nella cui decorazione sono racchiusi molti simbolismi teologici. Il mosaico \u00e8 dominato al centro dal monogramma di Ges\u00f9 racchiuso in tre cerchi concentrici (simbolo della Santissima Trinit\u00e0) riportanti ciascuno le lettere greche alfa e omega. Le lettere sono la prima e l'ultima dell'alfabeto greco e indicano inizio e fine ossia la totalit\u00e0 delle cose che \u00e8 racchiusa in Dio, ove gli opposti/estremi coincidono. La ripetizione delle lettere in ciascun cerchio indica che tutte e tre le persone della Trinit\u00e0 sono Dio allo stesso modo. Il Monogramma di Cristo \u00e8 circondato da dodici colombe che si dirigono verso un cerchietto con al centro una piccola croce rossa, simbolo antichissimo del mondo. La rappresentazione sta a ricordare i dodici apostoli inviati dal Cristo a predicare nel mondo e a battezzare nel nome del Padre, del Figlio e dello Spirito Santo. Da notare che la parola colomba, classico simbolo dello Spirito Santo, ha in greco un valore numerico di 801, lo stesso delle due lettere alfa e omega. Questo a sottolineare ulteriormente che gli apostoli avevano ricevuto il dono dello Spirito Santo che \u00e8 Dio. Nella lunetta di fondo si notano due agnelli che si avvicinano alla croce gemmata e pascolanti su un prato fiorito (simbolo del Paradiso). Gli agnelli indicano probabilmente il popolo della vecchia alleanza (gli Ebrei) e quello della nuova alleanza (i Cristiani) i quali rivolgono lo sguardo alla croce, rappresentata in modo prezioso quale strumento di vittoria e di gloria. Sul frontone \u00e8 invece riportata la dedica e i nomi di alcuni santi le cui reliquie erano probabilmente conservate nel pavimento. Lo sfondo del mosaico presenta un cielo stellato, con stelle a otto punte, circondato da una cornice di fiori di otto petali. Il numero otto ricorre frequentemente ad indicare l'ottavo giorno (domenica), dopo il settimo che era il sabato, in cui, secondo i fedeli, Cristo vinse la morte con la risurrezione."}
{"id": "2089438", "revid": "767487", "url": "https://it.wikipedia.org/wiki?curid=2089438", "title": "Hercegsz\u00e1nt\u00f3", "text": "Hercegsz\u00e1nt\u00f3 \u00e8 un comune dell'Ungheria di 2.329 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089441", "revid": "812894", "url": "https://it.wikipedia.org/wiki?curid=2089441", "title": "Hall Caine", "text": "\u00c8 conosciuto soprattutto come romanziere e drammaturgo della tarda epoca vittoriana ed edoardiana. Ai suoi tempi fu eccezionalmente popolare e al culmine del suo successo i suoi romanzi surclassavano le vendite dei suoi contemporanei. I suoi romanzi - molti dei quali sono stati adattati per il cinema - erano anzitutto di natura romantica, trattando di triangoli amorosi, ma introducevano anche alcuni dei temi politici e sociali pi\u00f9 seri dell'epoca.\nA lui Bram Stoker dedic\u00f2 la sua opera pi\u00f9 famosa, \"Dracula\".\nBiografia.\nCaine non utilizz\u00f2 mai il suo nome Thomas.\nInfluenzato dalle poesie di Coleridge, che aveva conosciuto all'et\u00e0 di 15 anni, e successivamente da John Ruskin, inizi\u00f2 a scrivere articoli per i giornali \"The Builder\" e \"The Liverpool Mercury\". In questi anni strinse amicizia con Ford Madox Brown, Algernon Swinburne, Theodore Watts, Matthew Arnold e Robert Browning. A lui l'amico Bram Stoker dedic\u00f2 il suo capolavoro.\nNel 1897 scrisse il suo racconto pi\u00f9 famoso, \"The Christian\", il primo della Gran Bretagna a vendere pi\u00f9 di un milione di copie. Dopo la morte di suo nonno, avvenuta nel 1870, rimase sconvolto e decise di ritirarsi all'isola di Man.\nOpere.\nScrisse numerosissime opere, fra cui:"}
{"id": "2089450", "revid": "131358", "url": "https://it.wikipedia.org/wiki?curid=2089450", "title": "Nazionale di rugby XV delle Figi", "text": ""}
{"id": "2089453", "revid": "72396", "url": "https://it.wikipedia.org/wiki?curid=2089453", "title": "Degenerazione idropica", "text": "La degenerazione idropica \u00e8 un processo patologico dovuto all'accumulo di acqua all'interno della cellula. Tale processo \u00e8 dovuto a un danneggiamento e conseguente difetto delle pompe Na/K, che porta a un eccessivo accumulo di ioni sodio nel citoplasma, dovendo la pompa Na/K pompare il sodio fuori e il potassio all'interno del citosol. Questo comporta, a causa di fenomeni osmotici, un massivo ingresso di acqua all'interno della cellula che pu\u00f2 portare alla sua successiva lisi."}
{"id": "2089454", "revid": "298055", "url": "https://it.wikipedia.org/wiki?curid=2089454", "title": "Tweek Tweak", "text": ""}
{"id": "2089459", "revid": "404449", "url": "https://it.wikipedia.org/wiki?curid=2089459", "title": "Girolamo Gargiolli", "text": "Biografia.\nNacque a Fivizzano il 24 ottobre 1796 dal nobile Giovanni Battista Gargiolli, discendente da un'antica e nobile famiglia originaria di Luni, e della nobile Maria Antonia Gerini.\nIscritto dapprima al corso di legge a Pisa e passato poi all'ateneo di Siena, si laure\u00f2 infine a Roma nel 1824.\nNel corso di tali spostamenti, ebbe modo di raccogliere una notevole quantit\u00e0 di documenti, che lo zio Emanuele Gerini utilizz\u00f2 per le sue \"Memorie storiche di illustri scrittori e di uomini insigni dell'antica e moderna Lunigiana\" (2 voll., Massa, Frediani, 1829).\nFu autore di numerose pubblicazioni, e di interessanti applicazioni di statistica.\nIl conte Iacopo Graberg da Hemso, cos\u00ec scriveva al Gargiolli: \"\" A lei rimane la gloria di aver dischiusa la carriera, facendo vedere, che un toscano ha veramente la reale essenza ed il positivo scopo della scienza statistica, senza confonderla n\u00e9 con l'economia politica, n\u00e9 colla pubblica amministrazione\".\"\nA Roma nel 1824 fu amico di Gian Domenico Romagnosi, del quale cos\u00ec scriveva a suo zio: \"\"io mi passo le intere giornate presso il pi\u00f9 grande politico del secolo, che mi ama e mi onora della sua confidenza. Sono stato dal Monti, dalla Perticari e dagli altri letterati, ma di niuno sono lieto come del primo\".\" \nEbbe l'amicizia e la considerazione di personalit\u00e0 quali Gino Capponi, Niccol\u00f2 Tommaseo, Giosu\u00e8 Carducci, Francesco Domenico Guerrazzi, Giuseppe Giusti, Silvestro Centofanti, Giovanni Dupr\u00e9, Filippo Pacini. Con Antonio Bicchierai fond\u00f2 il \"Calendario lunese\", periodico di varia umanit\u00e0 stampato dal 1834 al 1836.\nFu Segretario degli Atti dell'Accademia dei Georgofili., e fece inoltre parte della Accademia Toscana di Scienze e Lettere \"La Colombaria\" in Firenze.\nLa carriera politica di Gargiolli ebbe peraltro sviluppi notevoli, culminando nel 1848 con l'assunzione della carica di Consigliere di Stato.\nNel 1868, venne nominato dal Ministro della Pubblica Istruzione socio corrispondente della Commissione per la pubblicazione dei testi di lingua.\nMor\u00ec nell'estate del 1869, e fu sepolto nel cimitero di San Miniato al Monte."}
{"id": "2089461", "revid": "1123310", "url": "https://it.wikipedia.org/wiki?curid=2089461", "title": "Nevado del Huila", "text": "Il Nevado del Huila \u00e8 un vulcano situato nel dipartimento colombiano di Huila, nelle Ande. Con i suoi 5.365 metri sul livello del mare, \u00e8 il vulcano attivo pi\u00f9 alto della Colombia e principale vetta della Cordillera Central.\nGeografia.\nLa montagna del vulcano ha forma allungata orientata da nord a sud di sedici chilometri di lunghezza e di undici di larghezza con una superficie di 170 chilometri quadrati. Essa culmina a 5365\u00a0m s.l.m. con il Pico Central, la sommit\u00e0 \u00e8 coperta da un ghiacciaio ed \u00e8 costituita da una caldera di dieci chilometri di diametro e da quattro coni vulcanici: Pico Norte, Pico la Cresta, Pico Central e Pico Sur e di due duomi di lava, le formazioni pi\u00f9 antiche sono le pi\u00f9 meridionali.\nIl vulcano e di tipo grigio con emissione di lave andesitiche o daciticheed \u00e8 il risultato di due edifici vulcanici sovrapposti: il pre-Huila e l'Huila, quest'ultimo formatosi in due fasi, vecchio l'Huila e Huila attuale.\nStoria.\nLa prima eruzione documentata risale al XVI secolo quando si manifestarono delle forti esplosioni.\nIn seguito il vulcano ha conosciuto un periodo di riposo durato 500 anni. L'attivit\u00e0 riprese il 19 febbraio del 2008 con una esplosione di grado 3 dell'Indice di esplosivit\u00e0 vulcanica prodottasi sulla sommit\u00e0 della montagna con la formazione di una Colonna eruttiva. L'intenso calore prodotto dalla lava fece fondere parzialmente il ghiacciaio del vulcano, con la formazione di lahar che costrinsero all'evacuazione le popolazioni che abitavano le pendici, pendici che subirono importanti danni.\nDopo mesi di aumentata attivit\u00e0 con fumarole sulla sommit\u00e0, una nuova eruzione ebbe inizio il 21 novembre del 2008. Di nuovo le zone pi\u00f9 esposte vennero immediatamente evacuate Nonostante la tempestiva evacuazione vi furono dieci vittime. Valanghe di ceneri devastarono le pendici provocando danni nelle localit\u00e0 di Paicol, La Plata e Belalc\u00e1zar come nella valle del fiume P\u00e1ez."}
{"id": "2089466", "revid": "767487", "url": "https://it.wikipedia.org/wiki?curid=2089466", "title": "Lega Italia Federale", "text": "Lega Italia Federale \u00e8 il nome con cui la Lega Nord si present\u00f2 nelle regioni dell'Italia meridionale e nel Lazio dal 1993 al 1995.\nAll'assemblea federale della Lega Nord del maggio 1993 a Venezia fu lanciata l'idea di cambiare nome al movimento, per cercare di mietere maggiori consensi nelle regioni centromeridionali: uno dei nomi proposti fu proprio \"Lega Italia Federale\". Il partito mantenne il suo nome, ma tale dicitura venne applicata alla sua organizzazione stabile nel centro-sud, che fu elevata al rango delle varie \"sezioni nazionali\". La Lega Italia Federale ebbe sede in Roma e coordinatore Cesare Crosta.\nL'esordio della Lega Italia Federale (che presentava lo stesso simbolo della Lega Nord) alle elezioni avvenne nella tornata autunnale del 1993, quando candid\u00f2 a sindaco della capitale Maria Ida Germontani, che ottenne lo 0,7% (la lista per il consiglio comunale ebbe l'1,1%).\nAlle elezioni regionali del 1995 la lista si present\u00f2 in Lazio, Puglia, Calabria (dove appoggi\u00f2 i candidati del centrosinistra) e Campania (con un proprio candidato alla presidenza). I risultati furono inferiori all'1% in tutte le regioni.\nLa svolta secessionista della Lega Nord nel 1996 segn\u00f2 la fine del progetto della Lega Italia Federale, che da allora non fu pi\u00f9 presentata.\nGianfranco Vestuto, fondatore della Lega Sud Ausonia, aveva inizialmente aderito al progetto col suo movimento, concorrendo per un'elezione suppletiva nel 1995. Nel 2001, dopo l'ingresso della Lega Nord nella Casa delle Libert\u00e0, riprese la collaborazione con la Lega Nord e fu di nuovo candidato (senza fortuna) in un collegio uninominale in Campania, ma successivamente assunse una linea politica anti-settentrionale.\nUna ripresa dell'attivit\u00e0 della Lega Italia Federale pu\u00f2 essere vista nell'Alleanza Federalista di Giacomo Chiappori, creata nel 2003, che si sarebbe dovuta presentare alle elezioni regionali in Abruzzo del 2008 ma ne fu esclusa, e nella formazione del movimento Noi con Salvini nel 2014, pensato dal nuovo segretario federale della Lega per rilanciare la proposta leghista nell'Italia centromeridionale. Noi con Salvini si \u00e8 presentato a diverse tornate amministrative, tra cui le elezioni regionali in Puglia del 2015 in cui ha raccolto il 2,42%.\nIl contrassegno adottato dalla Lega Nord (con la dicitura \"Lega Salvini premier\") per le elezioni politiche del 2018 ricorda molto quello usato a suo tempo dalla Lega Italia Federale."}
{"id": "2089468", "revid": "263989", "url": "https://it.wikipedia.org/wiki?curid=2089468", "title": "Super League Formula", "text": ""}
{"id": "2089469", "revid": "1048993", "url": "https://it.wikipedia.org/wiki?curid=2089469", "title": "Personaggi di The Mask", "text": "Questa voce elenca i personaggi di The Mask dai film e successivamente alla serie animata. Alcuni personaggi sono apparsi sia nel film che nel cartone, mentre gli altri nuovi personaggi sono apparsi solo nel cartone.\nPersonaggi principali.\nStanley Ipkiss.\nIl protagonista della storia, \u00e8 un bancario generoso, timido, ingenuo e sfortunatissimo; fortunatamente grazie alla sua maschera magica si trasforma in \"The Mask\", un personaggio molto vivace, divertente, scaltro, imprevedibile e dotato di numerosi poteri che violano le leggi della fisica e della realt\u00e0. La maschera amplifica le parti represse della personalit\u00e0 di Stanley e ne diminuisce le inibizioni.\nIl personaggio del film si discosta comunque molto dalla sua rappresentazione nel fumetto edito dalla Dark Horse. Nella versione cartacea Ipkiss non \u00e8 un semplice ragazzo sfortunato, \u00e8 un vero disadattato sociale, con probabili turbe psichiche di tipo paranoico e tendente alla depressione. La maschera non lo rende un supereroe simpatico o positivo (come invece ritratto nel film); lo trasforma invece in un criminale folle e sanguinario, un assassino senza scrupoli dedito agli omicidi pi\u00f9 shockanti e disturbanti possano venire in mente (fra le altre cose uccide un meccanico infilandogli dal busto al cranio un silenziatore per motori). La maschera influisce anche sul suo modo di comportarsi nella vita reale, tanto da arrivare a stilare una lista di persone che dovranno essere uccise per essere state irrispettose nei suoi confronti, per averlo denigrato e imbarazzato.\nInterpretato da: \"Jim Carrey\".\nVoce originale: \"Rob Paulsen\" (serie animata).\nVoci italiane: \"Pino Quartullo\" (Film), \"Marco Bolognesi\" (serie animata).\nMilo.\nMilo \u00e8 il cane di Stanley Ipkiss. \u00c8 un Jack Russell Terrier marrone e bianco e indossa un colletto a catena. Quando indossa la maschera, tuttavia, il suo colletto diventa un colletto a spillo. \u00c8 interpretato dal cane Max nel film e, come il suo padrone Stanley Ipkiss, \u00e8 un altro portatore della Maschera di Loki.\nLt. Mitch Kellaway.\nIl tenente (John) Mitch Kellaway \u00e8 un tenente investigativo e il protagonista principale del fumetto di The Mask del 1991 ed \u00e8 un personaggio secondario nel film \"The Mask\" nel 1994. \u00c8 interpretato nel film dall'attore americano Peter Riegert e doppiato da Neil Ross nella serie animata.\nPeggy Brandt.\nPeggy Brandt \u00e8 un personaggio di \"The Mask\" ed \u00e8 interpretata nel film del 1994 dall'attrice americana Amy Yasbeck.\nSia nel film che nel cartone animato \u00e8 una giornalista. Tuttavia, mentre ha tradito Stanley a Dorian nel film (ed \u00e8 stata uccisa in una scena cancellata), interpreta un personaggio principale ed \u00e8 la migliore amica di Stanley nel cartone animato.\n\u00c8 l'unica altra donna del cartone animato a indossare la maschera oltre a Evelyn.\nDoyle.\nIl detective Doyle \u00e8 il partner del detective Mitch Kellaway nella polizia di Edge City. \u00c8 interpretato da Jim Doughan nel film del 1994 e doppiato da Jim Cummings nella serie animata.\nDoyle \u00e8 spesso rappresentato come un imbecille imbranato con un debole per le ciambelle. Spesso ostacola il detective Kellaway pi\u00f9 di quanto aiuti.\nCharlie Schumaker.\nCharles James \"Charlie\" Schumaker \u00e8 il migliore amico di Stanley Ipkiss in \"The Mask\" del 1994, oltre che uno dei protagonisti principali del film, ed \u00e8 interpretato dall'attore americano Richard Jeni e doppiato da Mark Taylor nella serie animata.\nDottor Neuman.\nInterpretato da Ben Stein, \u00e8 il solo personaggio a comparire sia nel primo che nel secondo film, oltre che nella serie animata. Nonostante nel primo sia psicologo, nel secondo si occupa della guida turistica al museo. In una puntata della serie animata si \u00e8 trasformato anche lui in The Mask.\nPersonaggi apparsi in \"The Mask - Da zero a mito\".\nTina Carlyle.\nTina Carlyle \u00e8 la protagonista femminile principale nel film del 1994, \"The Mask\", interpretata dall'attrice Cameron Diaz. \u00c8 una cantante al Coco Bongo, era la fidanzata di Dorian Tyrell e l'interesse amoroso di Stanley Ipkiss.\nDorian Tyrell.\nDorian Tyrell \u00e8 il principale antagonista del film \"The Mask\" del 1994. Era un mafioso e uno dei killer professionisti americani, che lavorava per Niko, il capo della mafia di Edge City.\n\u00c8 interpretato da Peter Greene.\nNiko.\nNiko \u00e8 il boss mafioso di Edge City e proprietario del Coco Bongo Club. Viene ucciso da Dorian Tyrell.\n\u00c8 interpretato da Oreste Matacena nel film.\nFreeze.\nFreeze \u00e8 un mafioso e un cattivo nel film \"The Mask\". \u00c8 anche amico di Dorian Tyrell.\nNel film, \u00e8 stato interpretato da Reginald E. Cathey.\nSweet Eddy.\nSweet Eddy \u00e8 il braccio destro di Dorian Tyrell e l'antagonista secondario nel film \"The Mask\".\nOrlando.\nOrlando \u00e8 uno scagnozzo di Dorian Tyrell e l'antagonista terziario di \"The Mask\".\nPersonaggi apparsi in \"The Mask 2\".\nTim Avery.\nProtagonista di \"The Mask 2\", non presente nel fumetto originale. \u00c8 un aspirante cartoonista che vive in una piccola abitazione con la moglie Tonya. La sua vita modesta verr\u00e0 scombussolata dall'arrivo della maschera, trasportata dalla corrente dopo la fine del primo film e trovato dal suo cane Otis. Tim indossa la maschera come costume di Halloween per una festa agli uffici dove lavora, e si trasforma in The Mask. Cambiata l'atmosfera del party, torna a casa e si fionda a letto tra le braccia di Tonya, e nel giro di qualche tempo la donna scopre di essere incinta. Il fatto che il bambino sia stato concepito mentre Tim portava la maschera indica che il piccolo, chiamato Alvey, possiede i suoi pieni poteri. Interpretato da: \"Jamie Kennedy\"\nVoce italiana: \"Fabrizio Vidale\"\nTonya Avery.\n\u00c8 la moglie di Tim Avery. Tonya era desiderosa di avere un bambino mentre Tim non lo faceva, sentendo che era una grande responsabilit\u00e0. Una notte, quando suo marito (che indossava ancora la maschera) torn\u00f2 a casa dalla festa di Halloween, lei e Tim fecero sesso, il che port\u00f2 Tonya a rimanere incinta. Nove mesi dopo, diede alla luce Alvey che aveva gli stessi poteri di Loki, a causa del fatto che Tim indossava la Maschera mentre lui e Tonya stavano copulando.\nAlvey Avery.\n\u00c8 il figlio di Tonya e Tim, nato da un rapporto mentre quest'ultimo era nello stato di The Mask. A causa di ci\u00f2, il bambino possiede i suoi pieni poteri, causando non pochi problemi al padre.\nOtis.\nAppare nel secondo film, \u00e8 il cane di Tim Avery. Come Milo, cane del primo film, \u00e8 un Jack Russel e come lui ha occasione di trasformarsi in The Mask; in questo stato cerca di liberarsi di Alvey, figlio neonato di Tim, perch\u00e9 si sente trascurato da quest'ultimo.\nLoki.\nIl figlio di Odino, apparso nel secondo film. Ispirato all'omonima figura della mitologia norvegese, in cui rappresenta il Diavolo (anche se meno spietato e assetato di potere).\nOdino.\nIl padre di Loki, apparso nel secondo film. Ispirato all'omonima figura della mitologia norvegese, in cui rappresenta Dio.\nPersonaggi apparsi nella serie animata.\nDott. Pretorius.\nPretorius \u00e8 il principale antagonista della serie animata. Essendo l'avversario pi\u00f9 ricorrente di The Mask nel cartone animato apparso in tutte e tre le stagioni della serie, pu\u00f2 essere considerato il nemico dell'arco.\nWalter.\nWalter, l'arcinemico di The Mask, \u00e8 un uomo muscoloso mafioso che non parla mai (a causa di un colpo alla gola) e ha preso una vendetta contro The Mask per aver ucciso i suoi datori di lavoro. Con la sua apparente immunit\u00e0 al dolore, \u00e8 forse l'unica persona viva in grado di combattere chiunque indossi la maschera e vivere.\nKablamus.\nKablamus \u00e8 un cattivo della serie animata che era cos\u00ec ossessionato dai palloncini che finisce per diventare lui stesso un palloncino infrangibile, acquisendo la capacit\u00e0 di gonfiarsi come un palloncino fino ad esplodere. Essa gli permette anche di liberare nell'aria sostanze contenute in boccette che porta sempre con s\u00e9 per aumentare gli effetti dello scoppio.\nMostro d'Argilla e Ragazzo Pesce.\nSono due mutanti; inizialmente erano due ragazzi che vogliono diventare potenti come supereroi, poi un giorno dopo un incidente radioattivo, si sono schiantati dai negozi, e da questo in poi uno \u00e8 diventato un mostro d'argilla, mentre l'altro \u00e8 diventato un pesce invertebrato e privo di poteri. Sono presenti nella serie animata.\nSkillit.\nSkillit \u00e8 un cattivo della serie animata. \u00c8 il principe del paese delle ombre. Viene dal mondo delle ombre e cerca di prendere anche l'ombra di Mask.\nLonnie lo Squalo.\n\u00c8 il capo della banda dei motociclisti. Un aspetto bruttissimo con denti da squalo. In compagnia del suo scagnozzo Pete e del resto della banda, rubano qualsiasi cosa. Insieme sono presenti nella serie animata.\nAltri personaggi.\nBaby Forthwright.\n\u00c8 il bambino amico-vicino di Stanley. In due puntate si \u00e8 trasformato in \"Baby Mask\". \u00c8 presente nella serie animata.\nSindaco Mortimer Tilton.\nIl sindaco afro-americano di Edge City che \u00e8 stato tenuto in ostaggio insieme agli altri ospiti del party elite di Edge City al Coco Bongo da Dorian che indossa una maschera.\nSig.ra Peenman.\nAgnes Peenman \u00e8 la padrona di casa di Stanley Ipkiss in \"The Mask\" (1994). \u00c8 quasi sempre furiosa con Stanley. \u00c8 stata interpretata nel film dall'attrice americana Nancy Fish. Nella serie animata, la sua voce \u00e8 stata fornita da Tress MacNeille."}
{"id": "2089471", "revid": "88740", "url": "https://it.wikipedia.org/wiki?curid=2089471", "title": "Attuario", "text": "L'attuario si occupa di determinare l'andamento futuro di variabili demografiche ed economico-finanziarie, disegnando quale sar\u00e0 la realt\u00e0 nel breve, medio e lungo periodo. Gli attuari possiedono quindi gli strumenti analitici per valutare fenomeni economici quantitativi caratterizzati dall'incertezza; ad esempio calcolano le tariffe delle assicurazioni responsabilit\u00e0 civile auto e danni, delle assicurazioni vita e sulle persone pi\u00f9 in genere, modellano prodotti finanziari, valutano l'equilibrio tecnico dei fondi pensione ed i rischi aziendali.\nDescrizione.\nL'Attuario svolge numerose attivit\u00e0 tra queste ricordiamo la costruzione e la valutazione di prodotti finanziari, assicurativi e previdenziali, l'elaborazione di analisi statistiche e la gestione dei dati, la valutazione delle riserve tecniche e la certificazione nei bilanci delle imprese di assicurazione, dei fondi pensione e delle casse di previdenza, la valutazione patrimoniale ed economica di aziende pubbliche e private, fornisce consulenze tecniche per tribunali, valuta i rischi nei pi\u00f9 diversi ambiti, effettuando l'insieme delle relative analisi di risk management. L'Attuario svolge la propria attivit\u00e0 sia come libero professionista (circa 150 oggi in Italia), lavoratore dipendente presso compagnie di assicurazione e riassicurazione (circa 400), nel settore previdenziale (circa 150), nelle Universit\u00e0, negli enti di vigilanza (ad esempio ISVAP e COVIP), nelle banche e negli enti finanziari in genere. Il ruolo degli Attuari \u00e8 reso ancora pi\u00f9 importante e centrale dallo sviluppo del mercato assicurativo, dalla forte crescita del settore previdenziale e dalla maggiore necessit\u00e0 di gestione del rischio nelle aziende e nelle attivit\u00e0 finanziarie. \u00c8 un ruolo quindi ad ampio spettro che non si limita solo ai \"numeri\" ma allarga i suoi orizzonti alla loro lettura ed interpretazione nell'ambito di una visione strategica prospettica di supporto alle scelte delle imprese e degli enti svolgendo, per i temi di cui si occupa, anche una funzione sociale a sostegno del Paese.\nRegolamentazione.\nIn Italia.\nIn Italia, per lo svolgimento della professione di attuario \u00e8 necessario il superamento dell'esame di abilitazione, consistente in due prove scritte, una prova pratica e un orale. Per l'ammissione all'esame di Stato di attuario \u00e8 richiesto il possesso della laurea in discipline statistiche o finanziarie.\nIn particolare, per accedere alla sezione A dell'albo \u00e8 indispensabile il possesso della laurea magistrale in una tra le classi LM-16 (Finanza), LM-82 (Scienze Statistiche), LM-83 (Scienze Statistiche Attuariali e Finanziarie) (o classi 19/S, 90/S, 91/S, 92/S per lauree precedenti l'anno accademico 2008/2009).\nLa sezione B richiede obbligatoriamente il possesso di un titolo di laurea triennale appartenente alla classe L-41 (Scienze Statistiche) (classe 37 per laurea precedente l'anno accademico 2008/2009), ed esonera dalla prima prova scritta per l'iscrizione nella sezione A.\nPaesi anglosassoni.\nLa professione \u00e8 molto prestigiosa nei paesi anglosassoni (Regno Unito, Stati Uniti - Canada e Australia), anche per via del consolidato ruolo delle assicurazioni private nell'economia. Il processo mediante il quale si diventa attuari \u00e8 molto simile in queste realt\u00e0: lo studente interessato sostiene una serie di esami presso le Associazioni Professionali riconosciute di questi paesi e l'aver conseguito un titolo universitario non \u00e8 condizione necessaria per sostenere questi esami. Gli esami si suddividono in esami preliminari, che coprono in modo molto rigoroso argomenti di probabilit\u00e0, statistica delle assicurazioni vita e danni, matematica finanziaria e finanza, e esami tecnici che dipendono dall'ambito in cui il soggetto si vuole specializzare (assicurazioni vita, pensioni, non - vita e salute). Spesso il ciclo di studi permette di conseguire un titolo intermedio, quello di Associato, quando mancano pochi esami al conseguire la qualifica completa (Fellow). Le associazioni professionali pi\u00f9 rilevanti sono:"}
{"id": "2089472", "revid": "101175", "url": "https://it.wikipedia.org/wiki?curid=2089472", "title": "Gran Premio motociclistico di Gran Bretagna 2003", "text": "Il Gran Premio motociclistico di Gran Bretagna 2003 corso il 13 luglio, \u00e8 stato l'ottavo Gran Premio della stagione 2003 e ha visto vincere: la Honda di Max Biaggi nella classe MotoGP, Fonsi Nieto nella classe 250 ed H\u00e9ctor Barber\u00e1 nella classe 125.\nPer il pilota spagnolo H\u00e9ctor Barber\u00e1 si tratta del primo successo nel motomondiale.\nNella MotoGP Valentino Rossi, passato per primo sulla linea del traguardo e festeggiato vincitore sul podio, viene in seguito penalizzato di 10 secondi per il mancato rispetto delle bandiere gialle, venendo cos\u00ec retrocesso in terza posizione.\nSempre nella MotoGP si ripresenta al via il team WCM, squalificato all'inizio della stagione per irregolarit\u00e0 alla sua motocicletta; le moto utilizzate sono per\u00f2 dei vecchi modelli a due tempi da 500\u00a0cm\u00b3: la Sabre V4 e la ROC Yamaha."}
{"id": "2089474", "revid": "729019", "url": "https://it.wikipedia.org/wiki?curid=2089474", "title": "Foglietti (di Luigi Pirandello)", "text": "I Foglietti sono una raccolta di frammenti di Luigi Pirandello, che Corrado Alvaro pubblic\u00f2 nel 1934 in Nuova Antologia. Furono raccolti dal curatore da foglietti sparsi di Pirandello, da non confondersi dunque con i \"taccuini\", che furono pubblicati in separata sede anche nella stessa rivista.\nGli argomenti sono di svariata natura, da spunti di novelle ad annotazioni critiche su di esse, a spezzoni di lettere familiari e appunti per conferenze. Talvolta, semplicemente \"vergate a matita\", sono presenti annotazioni prese al volo su fatti e persone che l'autore voleva conservare nella memoria, per mantenere qualcosa di ci\u00f2 che lo aveva toccato, o anche semplicemente sfiorato, nel corso delle sue giornate."}
{"id": "2089475", "revid": "1776051", "url": "https://it.wikipedia.org/wiki?curid=2089475", "title": "Enrico Roselli", "text": "La Resistenza.\nLaureatosi in chimica e trasferitosi a Brescia per lavoro, Enrico Roselli fu tra i fondatori della DC bresciana. Fu attivissimo in questo periodo e collabor\u00f2 con Riccardo Testa; rappresent\u00f2 poi le forze cattoliche sindacali nel CLN.\nDal 1946 al 1963.\nNel 1946 divenne membro dell'Assemblea Costituente e fu rieletto nella prima, seconda, terza e quarta legislatura. Fu anche membro dell'Assemblea parlamentare della Comunit\u00e0 europea del carbone e dell'acciaio.\nNell'aprile 1963 venne eletto Senatore. \u00c8 stato anche Sottosegretario di Stato per la Difesa (ministero Tambroni) ed in seguito Sottosegretario di Stato per il Bilancio (ministero Fanfani).\nDa ricordare \u00e8 anche la sua carica di presidente delle ACLI bresciane (1949-1955).\nLa morte.\nEnrico Roselli mor\u00ec prematuramente il 14 dicembre 1964 a Roma. \u00c8 sepolto presso il Cimitero del Verano di Roma."}
{"id": "2089492", "revid": "729019", "url": "https://it.wikipedia.org/wiki?curid=2089492", "title": "Island Games 1987", "text": "Gli Island Games 1987 (it. \"Giochi delle Isole 1987\"), seconda edizione della competizione, si svolsero sull'isola di Guernsey dal 10 al 17 settembre 1987."}
{"id": "2089493", "revid": "1104133", "url": "https://it.wikipedia.org/wiki?curid=2089493", "title": "Discografia di Tarja Turunen", "text": "In questa pagina \u00e8 contenuta l'intera discografia della cantante finlandese Tarja Turunen dagli esordi con la metal band Nightwish fino alla carriera da solista."}
{"id": "2089497", "revid": "4506", "url": "https://it.wikipedia.org/wiki?curid=2089497", "title": "Quatordecimana", "text": ""}
{"id": "2089498", "revid": "287204", "url": "https://it.wikipedia.org/wiki?curid=2089498", "title": "Bathurst Inlet", "text": "Bathurst Inlet, (Inuinnaqtun: \"Qingaun\" o \"Qingaut\", Inuktitut: \u146d\u1593\u1405\u14d0), \u00e8 un piccolo insediamento Inuit situato nella omonima Bathurst Inlet, nella Regione di Kitikmeot del territorio canadese del Nunavut. Secondo i dati del censimento 2006, la popolazione era di 0 persone, mentre nel 2001 vi erano 5 residenti.\nNome.\nL'antico nome Inuit utilizzato per riferirsi alla comunit\u00e0 \u00e8 \"Kingaun\" (antico) o \"Qingaut\" (moderno), con il significato di \"montagna naso\", riferendosi alla forma della collina circondante il luogo. Di conseguenza gli abitanti dell'area si definiscono come \"Kingaunmiut\" (\"miut\" - persone di).\nIl linguaggio tradizionale \u00e8 quello Inuinnaqtun, trascritto con l'alfabeto latino e non con i caratteri Inuktitut della lingua omonima. Come i centri di Kugluktuk, Cambridge Bay e di Umingmaktok i caratteri locali sono quasi inutilizzati, tranne che dal governo del Nunavut.\nStoria.\nI primi europei a visitare la zona furono i marinai al comando di John Franklin nel 1821. Vi furono negli anni successivi pochi contati con l'esterno, fino all'arrivo nel 1936 della Chiesa cattolica e della Hudson's Bay Company (HBC). Sebbene la Hudson's Bay Company abbia abbandonato il luogo nel 1964, (per spostarsi a Umingmaktok), gli Inuit decisero di rimanere e di condurre lo stesso stile di vita di sempre.\nNei primi anni 1960 l'area fu visitata da Glen Warner, un sergente della Royal Canadian Mounted Police. Warner grazie anche all'aiuto di sua moglie restaur\u00f2 l'antica missione e l'avamposto della HBC, trasformando il luogo in \"Bathurst Inlet Lodge\".\nAttualmente la lodge \u00e8 una popolare meta per i turisti che vogliono conoscere la cultura millenaria Inuit e ammirare la natura di questi luoghi, con volpi, otarie, carib\u00f9 e alci. Nella zona si trovano inoltre le Wilberforce Falls, le pi\u00f9 alte cascate della regione dell'Artide.\nInfrastrutture e trasporti.\nCome altri centri del Nunavut, anche questo \u00e8 raggiungibile solo via aereo. Sebbene la maggior parte dei turisti provenga da Yellowknife, nei Territori del Nord-Ovest, \u00e8 possibile giungere nella zona anche da Cambridge Bay.\nCome nel paese di Umingmaktok, anche qui gli studenti volano fino a Cambridge Bay, per poi rimanervici tutto l'anno tranne che per Natale e per le vacanze estive."}
{"id": "2089503", "revid": "110157", "url": "https://it.wikipedia.org/wiki?curid=2089503", "title": "Homokm\u00e9gy", "text": "Homokm\u00e9gy \u00e8 un comune dell'Ungheria di 1.544 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089505", "revid": "2091899", "url": "https://it.wikipedia.org/wiki?curid=2089505", "title": "Modello di Hotelling", "text": "Il modello di Hotelling \u00e8 un modello di duopolio con due imprese che vendono il medesimo bene, ma con dei consumatori che non sostengono i medesimi costi di trasporto per acquistare il bene. Le due imprese possono quindi praticare dei prezzi differenti. La variabile strategica \u00e8 dunque il prezzo che l'impresa fissa allo scopo di massimizzare il profitto, tenendo conto della reazione dell'altra impresa. Il modello di Hotelling pu\u00f2 essere considerato un modello di localizzazione spaziale delle imprese o di localizzazione del prodotto fra la gamma di tutti i prodotti di un'industria.\nIl modello.\nHotelling considera il caso di due negozi A e B che si trovano su una strada rettilinea lunga L chilometri. A si trova ad formula_1 chilometri dall'inizio della strada e B a formula_2 chilometri dalla fine della strada:\nformula_3\nI due negozi vendono un bene omogeneo il cui prezzo \u00e8 di formula_4 $ l'unit\u00e0. I consumatori sono distribuiti uniformemente lungo la strada a ragione di un consumatore al chilometro. Ogni consumatore acquista un'unit\u00e0 del bene e sceglie il negozio tenendo conto del prezzo di vendita e del costo di trasporto che \u00e8 di formula_5 $ al chilometro. Abbiamo dunque un caso di duopolio con dei beni differenziati dalle spese di trasporto.\nNel caso di un medesimo prezzo, A avrebbe i consumatori alla sua sinistra e la met\u00e0 dei consumatori tra A e B. Nel caso generale la ripartizione dipende dai prezzi praticati da A e da B.\nSia formula_6 la distanza tra A e un consumatore che si trova tra A e B (vedasi grafico). Se formula_7 \u00e8 la distanza tra A e B, il consumatore andr\u00e0 indifferentemente da A o da B quando:\nformula_8\ndove formula_9 sono i prezzi di vendita rispettivi dei due negozi e formula_10. Si ottiene:\nformula_11\nI profitti dei due negozi sono allora:\nformula_12\nL'equilibrio di Nash - Cournot \u00e8 ottenuto utilizzando le due curve di reazione (o di miglior risposta):\nformula_13\nformula_14\nL'incontro delle due curve d\u00e0 la soluzione (Hotelling suppone che u=0, come Cournot con l'acqua minerale):\nformula_15\nformula_16\nHotelling constata che il profitto di A aumenta se si avvicina a B (cio\u00e8 quando formula_1 aumenta). I due negozi hanno quindi interesse ad avvicinarsi. Hotelling suggerisce che ci\u00f2 spiega anche la tendenza all'uniformazione dei prodotti o dei programmi dei partiti politici (differenza tra Democratici e Repubblicani).\nNon bisogna per\u00f2 che i due negozi siano troppo vicini poich\u00e9 allora si arriva al modello di Bertrand con un prezzo d'equilibrio uguale al prezzo di costo e un profitto nullo. Se formula_18 e formula_19 a, allora A non pu\u00f2 andare pi\u00f9 in l\u00e0 del primo quarto della strada. Se, come nell'esempio di Hotelling, formula_20 e formula_21, allora A pu\u00f2 andare fino a circa il chilometro 10. Non pu\u00f2 andare fino alla met\u00e0 della strada.\nSe i costi di trasporto sono quadratici, A ha interesse ad allontanarsi da B (differenziazione dei prodotti).\nHotelling dimostra pure che se si vuole minimizzare i costi di trasporto allora i due negozi devono trovarsi al primo e al terzo quarto della strada. La soluzione del duopolio non \u00e8 un ottimo sociale."}
{"id": "2089506", "revid": "1888309", "url": "https://it.wikipedia.org/wiki?curid=2089506", "title": "Biolo", "text": "Biolo \u00e8 una frazione del comune di Ardenno in provincia di Sondrio.\nBiolo \u00e8 situata sul versante retico della Bassa Valtellina e amministrativamente fa capo al Comune di Ardenno.\nIl paese si trova a 602 m s.l.m. e oggi conta circa 60 abitanti, che aumentano nel periodo estivo quando\narrivano da Roma numerosi paesani; difatti \u00e8 cosa consueta sentire tra i vicoli la \u201cchiassosa\u201d parlata capitolina che si intreccia\ncon il dialetto del luogo.\nEd \u00e8 proprio con la gente romana che il paese, nonostante il trascorrere degli anni, ha tenuto un forte legame.\nInfatti gi\u00e0 nel seicento (soprattutto in seguito al Sacro Macello del 1620 e alla peste del 1630) numerosi biolesi si recavano nella Capitale\nin cerca di fortuna, ma la lontananza non ha mai impedito di rimanere legati al paese natio.\nFulcro di Biolo \u00e8 la Chiesa della Madonna Assunta, consacrata il 15 agosto 1543 e resa parrocchia il 9 giugno 1592.\nNel corso degli anni si sono realizzate nuove strutture e numerose opere di manutenzione grazie alla \u201cgenerosit\u00e0\u201d dei biolesi e dei biolesi di Roma.\n\u00c8 grazie al contributo romano che venne aggiunto l'oratorio, benedetto nel 1701, e nel 1744 vennero avviati i lavori per la nuova sacrestia.\nOltre alla sistemazione dell'edificio si deve a tutta la popolazione biolese la presenza di numerose opere visibili tutt'oggi nella parrocchia.\nEd \u00e8 proprio per festeggiare la sua Santa Protettrice che ogni anno, nei giorni della consacrazione della Chiesa, si celebra la Madonna Assunta.\nGeografia fisica.\n\u00c8 posto a 602 metri s.l.m., in bassa Valtellina, ai piedi della Valmasino.\nPunti di interesse.\nArchitetture.\nChiesa di Santa Maria Assunta.\nAll'ingresso del paese \u00e8 presente la chiesa parrocchiale dedicata a Santa Maria Assunta. L'edificio fu consacrato nel 1543, ma divenne chiesa parrocchiale solamente nel 1592.\nAltro.\nNumerose opere di architettura contadina, si possono ammirare tra le viuzze del paese, ancora in un discreto stato di conservazione."}
{"id": "2089510", "revid": "110157", "url": "https://it.wikipedia.org/wiki?curid=2089510", "title": "Imrehegy", "text": "Imrehegy \u00e8 un comune dell'Ungheria di 845 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089514", "revid": "1573940", "url": "https://it.wikipedia.org/wiki?curid=2089514", "title": "Hypsipteryx", "text": "Hypsipteryx , \u00e8 un genere di Insetti dell'Ordine dei Rincoti Eterotteri, compreso nella superfamiglia dei Dipsocoroidea. Il genere, comprendente esclusivamente specie tropicali, \u00e8 l'unico rappresentato nella famiglia Hypsipterygidae .\nMorfologia e habitat.\nGli \"Hypsipteryx\" sono insetti di piccole dimensioni affini ai Tingidi, con corpo appiattito in senso dorso ventrale e lungo 2-3 mm. Il capo ha antenne con il terzo segmento notevolmente lungo e rostro di quattro segmenti diritto, con il quarto segmento molto pi\u00f9 lungo dei primi tre.\nIl torace mostra il pronoto espanso lateralmente e percorso da tre creste longitudinali. Le ali anteriori sono sclerificate ed espanse, con nervature rilevate che delimitano nove cellule e con superficie disseminata di areole. Le zampe sono sottili e provviste di tarsi biarticolati.\nL'addome presenta espansioni laterali dei tergiti (laterotergiti). L'apparato genitale femminile \u00e8 provvisto di ovopositore. I maschi hanno le armature genitali asimmetriche.\nGli Hypsipterigidae sono presenti solo nella regione afrotropicale e nella regione orientale. Poco si conosce della loro biologia, ricavato principalmente dalle informazioni relative al ritrovamento degli esemplari e alla loro morfologia. In particolare, gli esemplari delle specie africane sono stati prelevati dalla lettiera e da legno marcescente. Per la forma delle zampe si ritiene che siano incapaci di spiccare salti.\nSistematica.\nCome detto in precedenza, la famiglia Hypsipterygidae \u00e8 rappresentata esclusivamente dal genere \"Hypsipteryx\", con specie a diffusione tropicale trovate in Uganda, Angola e Sudest asiatico."}
{"id": "2089517", "revid": "110157", "url": "https://it.wikipedia.org/wiki?curid=2089517", "title": "Jakabsz\u00e1ll\u00e1s", "text": "Jakabsz\u00e1ll\u00e1s \u00e8 un comune dell'Ungheria di 2.634 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089532", "revid": "62221", "url": "https://it.wikipedia.org/wiki?curid=2089532", "title": "Hypsipterygidae", "text": ""}
{"id": "2089533", "revid": "729019", "url": "https://it.wikipedia.org/wiki?curid=2089533", "title": "Fasciolopsiasi umana", "text": "La fasciolopsiasi \u00e8 una distomatosi intestinale: una parassitosi dell'intestino tenue dei suini, che, accidentalmente, pu\u00f2 colpire l'uomo.\nEziologia.\n\"Fasciolopsis buski\" \u00e8 il distoma intestinale gigante (\u201cgiant intestinal fluke\u201d), . \u00c8 un platelminta, trematode, dell'ordine degli Echinostomatida e della famiglia delle Fasciolidae.\nEpidemiologia.\nF.buski infesta circa 100 milioni di individui nel mondo. La fasciolopsiasi \u00e8 endemica in Cina, Taiwan, Thailandia, Indonesia, Subcontinente indiano, Cuba.\nMorfologia.\nLe uova di Fasciolospis hanno dimensioni di 160 \u00b5m x 100 \u00b5m, e sono praticamente indistinguibili da quelle di Fasciola hepatica, allungate, ovalari, opercolate. L'adulto di F.buski \u00e8 lungo 75 mm, largo 20mm, e spessomm, un poco pi\u00f9 grande di Fasciola hepatica, a forma di foglia, allungato, ovalare. Di colore rosa, vive nell'intestino tenue e nello stomaco.\nModalit\u00e0 di trasmissione e ciclo vitale.\nLe uova di Fasciolopsis sono eliminate con le feci, nell'acqua dolce, dove in 3-7 settimane diventano embrionate, liberano i miracidi, forme larvali che entro 24 ore o infestano l'ospite intermedio, un mollusco dei generi Segmentina, Hippeutis, e Polypylis. Nel mollusco il miracidio diventa sporocisti, prima e seconda redia, e cercaria, che poi si libera dal mollusco, diventa metacercaria e si incista su piante acquatiche: le \u201cnoci d'acqua\u201d, delle quali in Asia si nutrono uomini e suini. Gli uomini si infestano mangiando con la buccia o sbucciando con i denti frutti, baccelli, radici, o tuberi di noci d'acqua, loto, e altre piante acquatiche contaminate dalle metacercarie. Dopo l'ingestione, la metacercaria si schiude nel duodeno e si attacca alla parete intestinale, diventa verme adulto in 3 mesi e vive per 1 anno circa.\nPatogenesi.\nLa patogenicit\u00e0 dipende dalla carica infestante del parassita. La maggior parte delle infestazioni sono leggere e asintomatiche. Fasciolopsis aderisce alla mucosa duodenale e pu\u00f2 provocare infiammazione della parete con formazione di ascessi.\nClinica.\nNelle infestazioni importanti si hanno diarrea alternata a stitichezza, dolore addominale, febbre. Nelle infestazioni croniche si possono avere ascite, anasarca e occlusione intestinale.\nDiagnosi.\nAnamnesi.\nRecente assunzione di vegetali crudi contaminati, dopo un soggiorno nelle zone endemiche (Asia).\nIndagini microbiologiche.\nLa diagnosi parassitologica si ottiene con la dimostrazione microscopica delle uova (pi\u00f9 raramente dei vermi adulti) nelle feci o nel vomito. Le uova di Fasciola e di Fasciolopsis sono molto simili tra loro"}
{"id": "2089534", "revid": "110157", "url": "https://it.wikipedia.org/wiki?curid=2089534", "title": "J\u00e1szszentl\u00e1szl\u00f3", "text": "J\u00e1szszentl\u00e1szl\u00f3 \u00e8 un comune dell'Ungheria di 2.632 abitanti (dati 2005). \u00c8 situato nella provincia di B\u00e1cs-Kiskun.\nEconomia.\nIl comune \u00e8 prevalentemente agricolo, presenti anche pompe per l'estrazione di petrolio"}
{"id": "2089538", "revid": "287204", "url": "https://it.wikipedia.org/wiki?curid=2089538", "title": "Montagne des Agneaux", "text": "La Montagne des Agneaux (3.664 ) \u00e8 una montagna del Massiccio des \u00c9crins nelle Alpi del Delfinato.\nCaratteristiche.\nLa montagna \u00e8 formata da tre vette:\nIl versante nord della montagna scende sul Glacier d'Arsine.\nSalita alla vetta.\nLa montagna fu salita per la prima volta il 17 luglio 1873 da William Auguste Coolidge con le guide Christian Almer e Christian Roth.\nLa via normale di salita avviene tramite il versante sud partendo dal rifugio del Glacier Blanc (2.550\u00a0m)."}
{"id": "2089540", "revid": "287204", "url": "https://it.wikipedia.org/wiki?curid=2089540", "title": "Diocesi di Gallipoli", "text": ""}
{"id": "2089551", "revid": "110157", "url": "https://it.wikipedia.org/wiki?curid=2089551", "title": "Kaskanty\u00fa", "text": "Kaskanty\u00fa \u00e8 un comune dell'Ungheria di 1.099 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089553", "revid": "729019", "url": "https://it.wikipedia.org/wiki?curid=2089553", "title": "Short S.30", "text": "Lo Short S.30 Empire era un idrovolante a scafo centrale quadrimotore di linea sviluppato dall'azienda aeronautica britannica Short Brothers negli anni trenta.\nSviluppo del precedente S.23 Empire e destinato al mercato dell'aviazione commerciale, trov\u00f2 impiego anche in ambito militare durante il corso della Seconda guerra mondiale.\nStoria del progetto.\nLo Short S.30 \u00e8 uno sviluppo del precedente Short S.23 Empire progettato per soddisfare una richiesta dell'Air Ministry britannico per la costruzione di un idrovolante da trasporto passeggeri e postale che collegasse la Gran Bretagna con le colonie, principalmente con l'Australia.\nCaratterizzato da una diversa motorizzazione, il meno potente Bristol Perseus da 815\u00a0hp (608\u00a0kW) dotato di distribuzione con valvole a fodero, rispecchiava in toto il precedente modello.\nEsemplari attualmente esistenti.\nNessun esemplare completo \u00e8 arrivato fino ai nostri giorni."}
{"id": "2089554", "revid": "116524940", "url": "https://it.wikipedia.org/wiki?curid=2089554", "title": "River Deep - Mountain High", "text": "River Deep - Mountain High \u00e8 un singolo del 1966 di Ike &amp; Tina Turner. Il suo produttore, Phil Spector, considera il brano come il suo miglior lavoro, anche se alla sua uscita negli Stati Uniti, non ebbe particolare successo. Al contrario ebbe un ottimo riscontro in Europa, dove raggiunse la terza posizione nel Regno Unito. Fu ripubblicata nel 1969, ed \u00e8 diventata una delle canzoni pi\u00f9 celebri di Tina Turner.\nDescrizione.\nIl singolo fu una delle prime registrazioni che Ike &amp; Tina Turner fecero per la Philles Records, l'etichetta del produttore Phil Spector. Spector era cosciente di come Ike Turner fosse abituato a comandare negli studi di registrazione, e per tale motivo gli fece firmare un particolare contratto: Il singolo \"River Deep - Mountain High\" e l'omonimo album sarebbero stati accreditati a \"Ike &amp; Tina Turner\", ma ad Ike non sarebbe stato concesso entrare negli studi di registrazione, e soltanto la voce di Tina Turner sarebbe stata utilizzata nel disco.\nScritta da Spector, Jeff Barry, e Ellie Greenwich, \"River Deep - Mountain High\" mette a confronto l'amore di una donna con quello che una bambina sente per la propria bambola, o quella di un cucciolo che prova per il proprio padrone. Nel brano Tina Turner prometteva di amare il proprio uomo, cos\u00ec come amava la propria bambola, o come era amata dal cagnolino che aveva quando era bambina.\nQuando finalmente il singolo e l'album furono pubblicati per\u00f2 non ottennero i consensi sperati. \"River Deep - Mountain High\" fu considerato \"troppo nero per le radio bianche, ma troppo bianco per le radio nere\". Conseguentemente il singolo non and\u00f2 oltre all'ottantottesima posizione della \"Billboard Hot 100\", e portando al fallimento l'etichetta di Phil Spector. Il singolo ebbe miglior fortuna nel Regno Unito, dove raggiunse la terza posizione dei singoli pi\u00f9 venduti.\nLa rivista \"Rolling Stone\" ha posizionato il brano alla posizione 33 della classifica delle 500 migliori canzoni della storia.\nCover.\nLa prima cover del brano risale al 1967, e fu registrata da Harry Nilsson, nello stesso anno Iva Zanicchi interpret\u00f2 una versione italiana \"Le montagne\" a cui segu\u00ec la versione dei Deep Purple per l'album \"The Book of Taliesyn\" del 1968 e quella di Eric Burdon &amp; The Animals del 1969. Seguirono negli anni, The Shadows, The Bob Seger System, The Supremes, Ashford &amp; Simpson, The Saints, Erasure, The Flamin' Groovies, Annie Lennox, Neil Diamond, C\u00e9line Dion e Meat Loaf. Cronologicamente l'ultima cover del brano risale al 22 aprile 2008, ed \u00e8 stata interpretata da Mary Wilson insieme al gruppo Human Nature. Una nuova cover \u00e8 contenuta nell'episodio \"Duets\" di \"Glee\" (quarto episodio della seconda stagione), interpretata da Mercedes e Santana (Amber Riley e Naya Rivera), andato in onda il 12 ottobre 2010."}
{"id": "2089556", "revid": "324090", "url": "https://it.wikipedia.org/wiki?curid=2089556", "title": "Negozio unilaterale", "text": ""}
{"id": "2089558", "revid": "110157", "url": "https://it.wikipedia.org/wiki?curid=2089558", "title": "Katym\u00e1r", "text": "Katym\u00e1r \u00e8 un comune dell'Ungheria di 2.401 abitanti (dati 2005). \u00c8 situato nella provincia di B\u00e1cs-Kiskun."}
{"id": "2089559", "revid": "481349", "url": "https://it.wikipedia.org/wiki?curid=2089559", "title": "Hopper (A Bug's Life)", "text": ""}
{"id": "2089562", "revid": "61051", "url": "https://it.wikipedia.org/wiki?curid=2089562", "title": "Short S.23", "text": ""}
{"id": "2089572", "revid": "287204", "url": "https://it.wikipedia.org/wiki?curid=2089572", "title": "Alonso N\u00fa\u00f1ez de Haro y Peralta", "text": "Giovent\u00f9 ed istruzione.\nN\u00fa\u00f1ez de Haro nacque nella diocesi di Cuenca, probabilmente il 31 ottobre 1729, nonostante alcune fonti riportino il 1\u00ba novembre. Inizio gli studi presso l'Universit\u00e0 di Toledo per poi ricevere il dottorato dall'Universit\u00e0 di Bologna. In seguito divenne professore presso l'Universit\u00e0 di \u00c1vila. Ebbe incarichi religiosi a Segovia e Toledo. Era in grado di parlare latino, greco, ebraico, francese ed italiano.\nNel 1771 venne nominato arcivescovo del Messico.\nArcivescovo del Messico.\nCome arcivescovo trasform\u00f2 l'universit\u00e0 di Tepotzotl\u00e1n nel Seminario de Instrucci\u00f3n, Retiro Voluntario y Correcci\u00f3n, una specie di prigione per ecclesiastici. Prosegu\u00ec i lavori sulla Cappella di Pocito a Guadalupe e sulla cattedrale di Citt\u00e0 del Messico. Cre\u00f2 un orfanotrofio ed un convento di cappuccini. Aggiunse numerosi libri alla biblioteca dell'arcidiocesi ed istitu\u00ec borse di studio e premi per i seminaristi pi\u00f9 validi.\nNel 1770 l'arcivescovo N\u00fa\u00f1ez de Haro convert\u00ec un seminario gesuita nell'Hospital San Andr\u00e9s. L'ospedale era modellato sul General Hospital di Madrid, ed era in grado di gestire tutte le malattie. Nel 1788 aggiunse l'Hospital Amor de Dios, dedicato al trattamento della sifilide. L'Hospital San Andr\u00e9s rimase sotto al controllo dell'arcidiocesi. Poteva disporre di 1000 letti, distribuiti su 39 reparti. Conteneva la pi\u00f9 grande farmacia della Nuova Spagna, un negozio di candele, un laboratorio ed un dipartimento per le autopsie. L'arcivescovo raccoglieva profitti da 22 propriet\u00e0 immobiliari, una parte delle tasse agricole ed il monopolio sul gioco della pelota.\nVicer\u00e9 della Nuova Spagna.\nIl nuovo vicer\u00e9 della Nuova Spagna Bernardo de G\u00e1lvez y Madrid mor\u00ec il 30 novembre 1786. L'8 maggio 1787 N\u00fa\u00f1ez de Haro venne nominato vicer\u00e9 ad interim. Mantenne il titolo per tre mesi, fino a cedere l'incarico al neo arrivato Manuel Antonio Flores il 16 agosto 1787.\nIn questo periodo consolid\u00f2 l'istituzione delle intendencias, proposte dal visitador Jos\u00e9 de G\u00e1lvez. Si trattava di amministrazioni provinciali sparse per la colonia, sotto il controllo diretto del vicer\u00e9. Venne creato un giardino botanico, importando piante da tutta la colonia. Il naturalista Mart\u00edn Sess\u00e9 y Lacasta venne incaricato di dirigerlo.\nTent\u00f2 di aiutare gli indigeni abolendo le valutazioni, ma il suo ordine non venne rispettato. Propose riforme della giustizia per gli indiani, tagliando i costi. Sped\u00ec molti soldi a L'Avana per acquistare schiavi da britannici ed olandesi.\nDopo aver abbandonato il titolo di vicer\u00e9, N\u00fa\u00f1ez de Haro continu\u00f2 a fare l'arcivescovo del Messico fino alla sua morte. Nel 1792 re Carlo IV lo decor\u00f2 con la Gran Cruz de Carlos III. Continu\u00f2 a godere del trattamento e degli onori dovuti ai vicer\u00e9 della Nuova Spagna, fino alla morte giunta nel 1800."}
{"id": "2089574", "revid": "113571752", "url": "https://it.wikipedia.org/wiki?curid=2089574", "title": "Bionde", "text": "Bionde (o Bionde di Visegna) \u00e8 una frazione di circa 700 abitanti del comune di Salizzole (Provincia di Verona).\nLa frazione \u00e8 particolarmente nota per la gara ciclistica annuale \"Vicenza-Bionde\".\nGeografia fisica.\nBionde dista 30 chilometri da Verona. Si trova nella zona sud del territorio comunale, a circa 4 chilometri da Salizzole.\nStoria.\nLa frazione di Bionde deve probabilmente il suo nome al termine latino \"Blondis Visegna\", dove \"Blondis\" significa \"Bionda\" nome di origine longobarda ('pionte') che designava un campo recintato e coltivato, mentre \"Visegna\" significa \"Vicina\", che secondo alcuni deriva dalla vicinanza con la frazione di Engazz\u00e0.\nEconomia.\nNella frazione vengono coltivati i tipici prodotti veronesi, in particolare il grano."}
{"id": "2089578", "revid": "1305772", "url": "https://it.wikipedia.org/wiki?curid=2089578", "title": "John O'Hara (disambigua)", "text": ""}
{"id": "2089580", "revid": "117555169", "url": "https://it.wikipedia.org/wiki?curid=2089580", "title": "Kelebia", "text": "Kelebia \u00e8 un comune dell'Ungheria di 3.019 abitanti (dati 2005). \u00c8 situato nella provincia di B\u00e1cs-Kiskun.\nStoria.\nAbitato da una grande comunit\u00e0 di croati, il comune \u00e8 stato diviso in due alla fine della prima guerra mondiale. La parte settentrionale and\u00f2 al Regno di Ungheria mentre la parte meridionale al Regno di Serbia, Croazia e Slovenia, l'attuale Kelebija in Serbia."}
{"id": "2089581", "revid": "315424", "url": "https://it.wikipedia.org/wiki?curid=2089581", "title": "Vescovo Coadiutore", "text": ""}
{"id": "2089583", "revid": "93436", "url": "https://it.wikipedia.org/wiki?curid=2089583", "title": "Pazzano (Serramazzoni)", "text": "Pazzano \u00e8 una frazione del comune di Serramazzoni in provincia di Modena, da cui dista circa 5\u00a0km.\nLa frazione di Pazzano \u00e8 divisa a sua volta in due borgate principali: Pazzano di sopra (541 m s.l.m.) e Pazzano di sotto (475 m s.l.m.) distanti fra loro solo poche centinaia di metri di aperta campagna.\nChiesa.\nLa chiesa di Pazzano sorge su un pianoro posto alle falde del monte di Monfestino, dove fu costruita a partire dal 1725 su disegno di Antonio Vandelli. \nLa chiesa \u00e8 dedicata ai santi Giovanni e Paolo, martiri a Roma: i santi protettori sono raffigurati in un pregevole dipinto, di origine tardo '600 collocato nell'abside e riportato al suo aspetto originale da un recente restauro.\nL'interno, decorato alla fine dell'800 con semplici motivi ornamentali, si sviluppa in un'ampia navata centrale e quattro piccole cappelle laterali.\nSulla destra si eleva il campanile a fusto quadrato con cella campanaria.\nLa chiesa e il campanile vennero consacrati nel 1915.\nL'altare \u00e8 dedicato a San Giuseppe e davanti a esso, prima dei lavori di restauro avvenuti negli anni 1970-80, si poteva vedere una tomba con scolpito un guerriero e la scritta \"Marcus Bazzanus et sibis natis et pasque nato proli hoc sepolcrum construxit - A. MDLXXX\"; questa tomba era il sepolcro dell'importante famiglia dei Bazzani.\nNella cultura.\nLe colline di Pazzano e le sue borgate sono state d'ispirazione per il poeta e scrittore Guido Cavani: \u00e8 tra questi luoghi che, tra 1940 e 1960, scrive il romanzo \"Zebio C\u00f2tal\" ambientandone la trama."}
{"id": "2089584", "revid": "729019", "url": "https://it.wikipedia.org/wiki?curid=2089584", "title": "Island Games 1997", "text": "Gli Island Games 1997 (it. \"Giochi delle Isole 1997\"), settima edizione della competizione, si svolsero sull'Isola di Jersey dal 14 al 28 giugno 1997."}
{"id": "2089585", "revid": "125888092", "url": "https://it.wikipedia.org/wiki?curid=2089585", "title": "Morte dell'erba", "text": "Morte dell'erba (\"The Death of Grass\") \u00e8 un romanzo di fantascienza post apocalittica scritto da John Christopher (pseudonimo di Sam Youd) e pubblicato nel Regno Unito nel 1956.\n\u00c8 stato pubblicato per la prima volta in italiano nel 1958, nella collana I Romanzi del Corriere col titolo La peste verde.\nDal libro \u00e8 stato tratto il film \"\" (\"No Blade of Grass\") del 1970 diretto da Cornel Wilde.\nTrama.\nIl romanzo tratta dell'imbarbarimento della societ\u00e0 in seguito al diffondersi del virus Chung-Li, il quale distrugge tutte le Graminaceae, tra cui i il mais, il miglio, il sorgo, la segale, l'orzo, il riso e il grano, causando cos\u00ec la lotta globale per l'accaparramento delle scorte alimentari. Il protagonista del romanzo combatte per raggiungere la valle del fratello che rappresenta la salvezza, dove contro l'ottimismo delle autorit\u00e0 mondiali e la distruzione folle delle risorse, si sono isolate e difese le piante alimentari superstiti."}
{"id": "2089586", "revid": "76963", "url": "https://it.wikipedia.org/wiki?curid=2089586", "title": "Jean Pierre Danel", "text": ""}
{"id": "2089590", "revid": "184755", "url": "https://it.wikipedia.org/wiki?curid=2089590", "title": "Piano dell'Acqua", "text": "Piano dell'Acqua, (\"Cianu i l'Acqua\" in siciliano) \u00e8 una frazione del comune di Chiaramonte Gulfi, in provincia di Ragusa.\nSorge lungo la SP 92 a 6\u00a0km dal Villaggio Gulfi ed essendo la frazione pi\u00f9 a nord del comune confina con la provincia di Catania.\nIl nome Piano dell'Acqua viene probabilmente dal fatto che la frazione essendo attraversata da un affluente del fiume Dirillo, ha un antico lavatoio pubblico, fatto con pietre di calcare locale, dove le donne dell'area potevano lavare i panni alla maniera tradizionale con le acque del torrente. Numerosi pozzi che insitono sull'area della frazione indicano l'abbondanza di acqua anche nel sottosuolo.\nNella frazione sono presenti una chiesa, una scuola e diversi frantoi per la macina delle olive.\nNon distanti dalla borgata sorgono gli insediamenti di Paraspola, Donnagona, Sperlinga e Roccazzo, i siti archeologici dell'antica citt\u00e0 di Akrillai e l'attivo centro kerameik\u00f2s ellenistico di Scornavacche.\nEconomia.\nViticultura.\nLe uve da tavola prodotte nel territorio del Piano dell'Acqua fanno parte dell'uva da tavola di Mazzarrone a cui \u00e8 stato attribuito il marchio di origine IPG (Indicazione geografica protetta), mentre le uve destinate alla vinificazione vengono anche impiegate per la produzione del Cerasuolo di Vittoria, che \u00e8 un vino a Denominazione di Origine Controllata e Garantita.\nOlivicoltura.\nLa frazione di Piano dell'Acqua \u00e8 anche ricca di oliveti ed oleifici che ricadono nel comprensorio del Consorzio D.O.P. Monti Iblei che tutela e garantisce l'eccellente qualit\u00e0 dell'olio extravergine d'oliva prodotto nell'area dei monti Iblei. L'olio di oliva della zona ha vinto numerosi premi internazionali, confermandosi uno tra i migliori oli del mondo.\nInfrastrutture e trasporti.\nA poco pi\u00f9 di un chilometro da Piano dell'Acqua passa la SS 514 (Strada a scorrimento veloce) che mette in comunicazione Ragusa e Catania, mentre la SP 6 collega la frazione al paese di Chiaramonte Gulfi."}
{"id": "2089593", "revid": "228587", "url": "https://it.wikipedia.org/wiki?curid=2089593", "title": "Clayton R. Paul", "text": "Biografia.\nClayton R. Paul ha studiato ingegneria elettrica ottenendo il Bachelor of Science alla Citadel di Charleston nel 1963, il Master of Science presso il Georgia Institute of Technology di Atlanta nel 1964 ed il Ph.D alla Purdue University nel 1970. Nell'ambito della compatibilit\u00e0 elettromagnetica (\"EMC\") ha lavorato per la US Air Force dal 1970 al 1984 ed alla IBM dal 1984 al 1990. \u00c8 professore emerito all'Universit\u00e0 del Kentucky presso il dipartimento di ingegneria elettrica e computer engineering, dove concentra il suo lavoro sulla compatibilit\u00e0 elettromagnetica, interferenze nei sistemi elettronici, modellizzazione e predizione della diafonia nei cavi, predizione e modellizzazione delle emissioni radiate dai circuiti elettronici e progettazione di sistemi elettronici rispondenti alle norme FCC. \u00c8 membro dell'Institute of Electrical and Electronics Engineers (IEEE) ed \"Honorary Life Member of the IEEE EMC Society\"."}
{"id": "2089594", "revid": "315424", "url": "https://it.wikipedia.org/wiki?curid=2089594", "title": "Diocesi di Ostuni", "text": ""}
{"id": "2089596", "revid": "433605", "url": "https://it.wikipedia.org/wiki?curid=2089596", "title": "Il principe e il pirata (colonna sonora)", "text": "Il principe e il pirata \u00e8 l'omonima colonna sonora di Edoardo Bennato del film di Leonardo Pieraccioni del 2001 \"Il principe e il pirata\", premiata nel 2002 con il Nastro d'argento."}
{"id": "2089609", "revid": "729019", "url": "https://it.wikipedia.org/wiki?curid=2089609", "title": "Coppa Europa di sci alpino 2005", "text": "La Coppa Europa di sci alpino 2005 fu la 34\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 25 novembre 2004 a Landgraaf, nei Paesi Bassi, e si concluse il 14 marzo 2005 a Roccaraso, in Italia; furono disputate 36 gare (6 discese libere, 5 supergiganti, 13 slalom giganti, 11 slalom speciali, 1 KO slalom), in 18 diverse localit\u00e0. Il norvegese Kjetil Jansrud e l'austriaco Hannes Reichelt si aggiudicarono a pari merito la classifica generale; Jansrud vinse anche quelle di slalom gigante e di slalom speciale, lo svizzero Konrad Hari quella di discesa libera e l'italiano Walter Girardi quella di supergigante. L'austriaco Matthias Lanzinger era il detentore uscente della Coppa generale.\nLa stagione femminile inizi\u00f2 il 2 dicembre 2004 a \u00c5re, in Svezia, e si concluse l'11 marzo 2005 a Roccaraso, in Italia; furono disputate 32 gare (6 discese libere, 6 supergiganti, 11 slalom giganti, 9 slalom speciali), in 16 diverse localit\u00e0. L'austriaca Andrea Fischbacher si aggiudic\u00f2 la classifica generale; la svizzera Carmen Casanova vinse quella di discesa libera, le austriache Ingrid Rumpfhuber e Michaela Kirchgasser rispettivamente quella di supergigante e di slalom gigante, la polacca Katarzyna Karasi\u0144ska quella di slalom speciale. L'austriaca Karin Blaser era la detentrice uscente della Coppa generale.\nFu inserita in calendario una gare a squadre mista, disputata durante le finali di Roccaraso.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKO SL = KO slalom\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nMisto.\nRisultati.\nLegenda:\nPR = slalom parallelo"}
{"id": "2089611", "revid": "709565", "url": "https://it.wikipedia.org/wiki?curid=2089611", "title": "233 (numero)", "text": "Duecentotrentatr\u00e9 (233) \u00e8 il numero naturale dopo il 232 e prima del 234."}
{"id": "2089617", "revid": "116501134", "url": "https://it.wikipedia.org/wiki?curid=2089617", "title": "Piero Simondo", "text": "Biografia.\nPiero Simondo nacque a Cosio di Arroscia (Imperia) nel 1928. Allievo di Felice Casorati e di Filippo Scroppo all'Accademia Albertina di Torino, si laure\u00f2 in Filosofia nell'ateneo torinese. \nI suoi primi lavori furono ceramiche astratte, esposte nel '52 ad Alba, dove egli si trasfer\u00ec, ospitato da Pinot Gallizio, che lo introdusse alla pittura. \nNel settembre del 1955 fond\u00f2 ad Alba con Asger Jorn e Pinot Gallizio il Laboratorio di esperienze immaginiste del Movimento internazionale per una Bauhaus immaginista (M.I.B.I.) e pubblic\u00f2 il Bollettino del movimento, \"Eristica\". Una mostra ad Albisola (estate '55) aveva permesso l'incontro con Asger Jorn.\nNell'estate 1956 (2-9 settembre) Simondo organizz\u00f2, sempre ad Alba, con Jorn, Gallizio ed Elena Verrone (che spos\u00f2 l'anno seguente), il Primo Congresso mondiale degli Artisti liberi sul tema \"Le arti libere e le attivit\u00e0 industriali\".\nNell'estate del 1957 in occasione di una vacanza nella sua casa di Cosio di Arroscia venne fondata l'Internazionale Situazionista, da cui usc\u00ec nel gennaio successivo con la moglie e Walter Olmo, in polemica con Debord.\nNel 1962 fond\u00f2 a Torino, con un gruppo di operai e intellettuali, il CIRA (Centro Internazionale per un Istituto di Ricerche Artistiche) (1962-1967) con il proposito di recuperare l'esperienza del Laboratorio di Alba e con cui \u2013 fra l'altro \u2013 progetta installazioni sui temi dell'alienazione e della natura dei media.\nNel 1972 entr\u00f2 all'Universit\u00e0 di Torino (e vi rester\u00e0 sino al 1996) per occuparsi dei laboratori di \"attivit\u00e0 sperimentali\" presso l'Istituto di Pedagogia. Qui insegn\u00f2 poi Metodologia e didattica degli audiovisivi.\nAttivit\u00e0 artistica.\nLa sua attivit\u00e0 artistica inizi\u00f2 negli anni '50 con i \"Monotipi\". All'inizio del decennio successivo inaugur\u00f2 la sequenza delle \"Topologie\", di forte impatto oggettuale. Nel 1968 diede vita ai \"Quadri-manifesto\", cui faranno seguito, nel tempo, le \"Ipo-pitture\", i \"Nitro-raschiati\" e altri cicli pittorici improntati alla sperimentazione di nuove tecniche e materiali. \nNegli anni '90, quando \"l'angoscia dell'avanguardia si \u00e8 attenuata\", Simondo torna ad usare i pennelli e i pastelli, producendo alcuni grandi polittici. Nell'ultimo decennio si dedic\u00f2 in prevalenza a lavori su carta nei quali rivisita con freschezza inventiva i procedimenti gi\u00e0 utilizzati cinquant'anni prima. Come Serge Stauffer, Allan Kaprow, Nam June Paik e Asger Jorn, Piero Simondo pu\u00f2 essere considerato un pioniere dell'arte come ricerca."}
{"id": "2089619", "revid": "729019", "url": "https://it.wikipedia.org/wiki?curid=2089619", "title": "Island Games 1999", "text": "Gli Island Games 1999 (it. \"Giochi delle Isole 1999\"), ottava edizione della competizione, si svolsero sull'Isola di Gotland dal 26 giugno al 2 luglio 1999."}
{"id": "2089622", "revid": "176771", "url": "https://it.wikipedia.org/wiki?curid=2089622", "title": "La peste verde", "text": ""}
{"id": "2089635", "revid": "656701", "url": "https://it.wikipedia.org/wiki?curid=2089635", "title": "235 (numero)", "text": "Duecentotrentacinque (235) \u00e8 il numero naturale dopo il 234 e prima del 236."}
{"id": "2089636", "revid": "1870933", "url": "https://it.wikipedia.org/wiki?curid=2089636", "title": "Omar Merlo", "text": "Carriera.\nHa cominciato la carriera per il Col\u00f3n de Santa Fe nel 2006 e rapidamente \u00e8 diventato titolare fisso della squadra rossonera. Dopo aver accettato il transfer per la squadra elvetica del FC Locarno, ha firmato il trasferimento in prestito per il River Plate nel febbraio 2008."}
{"id": "2089652", "revid": "656701", "url": "https://it.wikipedia.org/wiki?curid=2089652", "title": "237 (numero)", "text": "Duecentotrentasette (237) \u00e8 il numero naturale dopo il 236 e prima del 238."}
{"id": "2089653", "revid": "1305772", "url": "https://it.wikipedia.org/wiki?curid=2089653", "title": "Hooked", "text": ""}
{"id": "2089657", "revid": "33528", "url": "https://it.wikipedia.org/wiki?curid=2089657", "title": "Geovani", "text": ""}
{"id": "2089664", "revid": "656701", "url": "https://it.wikipedia.org/wiki?curid=2089664", "title": "238 (numero)", "text": "Duecentotrentotto (238) \u00e8 il numero naturale dopo il 237 e prima del 239."}
{"id": "2089666", "revid": "729019", "url": "https://it.wikipedia.org/wiki?curid=2089666", "title": "Island Games 2001", "text": "I NatWest Island Games 2001 (it. \"Giochi delle Isole 2001\"), nona edizione della competizione, si svolsero sull'Isola di Man dal 9 al 13 luglio 2001."}
{"id": "2089670", "revid": "656701", "url": "https://it.wikipedia.org/wiki?curid=2089670", "title": "239 (numero)", "text": "Duecentotrentanove (239) \u00e8 il numero naturale dopo il 238 e prima del 240."}
{"id": "2089680", "revid": "1568601", "url": "https://it.wikipedia.org/wiki?curid=2089680", "title": "Lago di Gaiano", "text": "Il lago di Gaiano \u00e8 un piccolo lago alpino della Provincia di Bergamo di soli 0,20\u00a0km\u00b2 che fa parte del comune di Endine Gaiano. \u00c8 il pi\u00f9 piccolo lago della Regione Lombardia a bassa quota.\nOrigini.\nIl laghetto \u00e8 di origine glaciale come il suo pi\u00f9 grande vicino a cui era unito subito dopo l'ultima glaciazione wurmiana, quando una vasta distesa d'acqua occupava l'intera Val Cavallina.\nIn seguito al progressivo ritiro delle acque ebbero origine l'attuale lago di Endine e questo di Gaiano che oggi \u00e8 alimentato da acque sorgive.\nUbicazione.\nSi trova in posizione collinare nella piana di Gaiano in Val Cavallina a destra della Strada statale 42 del Tonale e della Mendola poco oltre il lago di Endine in direzione di Lovere superato l'abitato di Endine Gaiano.\nFlora e fauna.\nLe sue acque ospitano una ricca ittiofauna. \nLe sue sponde sono circondate da folti canneti di Phragmites australis inframmezzati da salici che sporgono le loro fronde sopra una ricca vegetazione di ninfee."}
{"id": "2089685", "revid": "125135642", "url": "https://it.wikipedia.org/wiki?curid=2089685", "title": "240 (numero)", "text": "Duecentoquaranta (240) \u00e8 il numero naturale dopo il 239 e prima del 241."}
{"id": "2089692", "revid": "4252", "url": "https://it.wikipedia.org/wiki?curid=2089692", "title": "Differenziamento cellulare", "text": ""}
{"id": "2089696", "revid": "228587", "url": "https://it.wikipedia.org/wiki?curid=2089696", "title": "Recover", "text": ""}
{"id": "2089698", "revid": "656701", "url": "https://it.wikipedia.org/wiki?curid=2089698", "title": "241 (numero)", "text": "Duecentoquarantuno (241) \u00e8 il numero naturale dopo il 240 e prima del 242."}
{"id": "2089703", "revid": "339392", "url": "https://it.wikipedia.org/wiki?curid=2089703", "title": "Donato l'Allupato", "text": ""}
{"id": "2089704", "revid": "125288218", "url": "https://it.wikipedia.org/wiki?curid=2089704", "title": "Henghel Gualdi", "text": "Biografia.\nHenghel nasce a Correggio, cittadina nella bassa reggiana ma la sua infanzia e adolescenza appartiene a San Martino in Rio, un centro vicino. La musica \u00e8 stata subito la sua passione, tanto che a soli 10 anni gi\u00e0 suonava nella banda correggese \"Bonifazio Asioli\", meritando nel 1935 la miglior pagella del corso con la votazione di 9/10 sia in solfeggio che in strumento. Si iscrive al Conservatorio \"Achille Peri\" di Reggio Emilia, sotto la guida del maestro Augusto Battaglia, fino al conseguimento del Diploma in Clarinetto. Nel frattempo ha suonato anche in altre bande musicali della zona, assieme al padre Roberto (trombonista, morto prematuramente nel 1947). Durante la seconda guerra mondiale, il suo fascino per le big band americane, lo fa avvicinare alla musica jazz e all'improvvisazione, utilizzando come modello le grandi orchestre di Glenn Miller e Tommy Dorsey.\nNel 1944, durante la Leva obbligatoria, suona nella banda militare accanto al grande Paolo Borciani (violinista del Quartetto italiano) e a Giuseppe Guastalla, maestro del coro della Scala di Milano.\nAppena finita la guerra, dopo la morte del padre, per potere mandare avanti la sua numerosa famiglia (tre sorelle, un fratello e la madre), \u00e8 costretto a reinventarsi suonatore di liscio, girando le pi\u00f9 importanti balere della regione.\nNel 1948 entra nel complesso di Ruggero Oppi al posto del precedente clarinettista Aldo Trentini.; con Oppi partecipa all'incisione di alcuni dischi di artisti della Compagnia Generale del Disco, come Jula de Palma e Teddy Reno (tra cui, di quest'ultimo, \"Begin the Beguine/Stormy Weather\", in cui lavora con Lelio Luttazzi).\nIn questi anni la sua fama si allarga ad un orizzonte nazionale. Al Cristallino di Cortina una sera viene a sentirlo lo scrittore Ernest Hemingway, il quale rimane molto impressionato dalle sue doti musicali e virtuosistiche. La prima volta che \u00e8 andato a Milano in un locale alla moda dove suonava il trombettista statunitense Rex Stewart (noto componente dell'orchestra di Duke Ellington), non lo volevano pi\u00f9 lasciar andare via.\nBen presto la sua popolarit\u00e0 oltrepassa l'Italia e lo porta a collaborare con musicisti di fama mondiale come Bill Coleman, Chet Baker, Count Basie, Gerry Mulligan, Paquito D'Rivera, Sidney Bechet, Albert Nicholas, e a suonare assieme a degli autentici \"mostri sacri\" dell jazz americano, quali Louis Armstrong, Lionel Hampton, Teddy Wilson, Joe Venuti, girando con varie formazioni musicali tutta Europa.\nE gi\u00f9 proposte, anche per il festival del jazz di Parigi, ove si esibivano Charlie Parker, Dizzie Gillespie e Louis Armstrong, ma Gualdi, forse intimidito da tali presenze, si rifugia nel Quintetto Odeon.\nProposte arrivano anche dagli Stati Uniti, ma Gualdi ha paura dell'aereo (solo Pavarotti, nel 1989, riesce a convincerlo a prenderne uno per seguirlo nella sua tourn\u00e9e americana).\nNel 1952 \u00e8 con Paolo Zavallone, nel cui complesso cantava Luciana Sasdelli, che porter\u00e0 all'altare l'8 ottobre 1955.\nDopo il matrimonio sposta la sua residenza a Bologna.\nNegli anni '50 la sua orchestra \u00e8 una delle pi\u00f9 seguite alla radio e nel 1954 vince il concorso radiofonico \"Bacchetta d'oro Pezziol\" organizzato dalla RAI, presentato da Nunzio Filogamo, davanti alle orchestre di Peppino Principe ed Happy Boys di Nino Donzelli, la prima orchestra di Mina.\nAl concorso partecipavano le pi\u00f9 importanti orchestre italiane di allora come Fred Buscaglione, Giovanni Fenati, Renato Carosone, Bruno Canfora e numerosi altri.\nNel 1957 vince il prestigioso premio \"Benny Goodman italiano\", superando in finale Glauco Masetti, Leonardo Principe e Euclide Zoffoli, considerati i talenti pi\u00f9 importanti del panorama jazzistico italiano di quei tempi.\nStardust, Estrelita, Saint Louis Blues erano i suoi cavalli di battaglia.\nLa sua fama \u00e8 ormai diffusa, tanto che Tito lo chiama ad inaugurare lo stadio di Belgrado.\nNel 1962 esordisce alla direzione dello Zecchino d'Oro al teatro Antoniano, e viene confermato anche per l'anno successivo, quando la manifestazione si sposta nel neonato studio televisivo.\nPochi anni pi\u00f9 tardi, 1968 il grande trombettista e cantante Louis Armstrong vuole essere accompagnato dalla sua band durante la sua esibizione al Festival di Sanremo. Esattamente l'anno prima, nell'estate del 1967 partecipa alla trasmissione televisiva \"Lei non si Preoccupi\" condotta in prima serata su Rai 1 da Enrico Simonetti e da Isabella Biagini riscuotendo un grande successo e dimostrando ancora una volta il suo valore di straordinario musicista.\nLa sua attivit\u00e0 concertistica continua costantemente negli anni successivi fino alla dipartita.\nSono altres\u00ec da ricordare il concerto al Memorial clarinet di Riccione nel 1982 con Pupi Avati e Gianni Sanjust.\nNel 1985 scrive insieme a Giuseppe Codeluppi, allora direttore della scuola di musica CEPAM di Reggio Emilia nella quale Henghel Gualdi insegnava clarinetto jazz, quello che rimarr\u00e0 il suo unico metodo sull'improvvisazione jazzistica pubblicato dalla casa editrice Ricordi.\nA Rimini nel 1994 suona alla presenza di George Bush e Michail Gorba\u010d\u00ebv.\nNel 1996 \u00e8 Woody Allen a trattenerlo un'ora chiedendogli consigli utili sullo strumento.\nNegli ultimi anni prima della dipartita si ritrover\u00e0 spesso a Cattolica ad insegnare ai ragazzi l'amore per la musica jazz.\nIl suo ultimo brano, scritto con Dante Torricelli, si intitola \"Frizzantino\" ed \u00e8 dedicato alla Bourbon Street Dixie Band di Cremona con la quale aveva suonato poco tempo prima. Quasi fosse un presentimento, invia il brano a Beppe Corbari assieme ad una toccante lettera e Beppe lo riarrangia e lo inserisce nel cd \"When the Saints ...\" come \"Henghel for Bourbon\" in Suo onore.\nMuore il 16 giugno 2005 per un infarto nella sua casa di Bologna, tre settimane dopo la sua ultima apparizione in un concerto. Sar\u00e0 sepolto due giorni pi\u00f9 tardi nel cimitero di San Martino in Rio cos\u00ec come aveva desiderato espressamente.\nL'amore per la sua terra.\nTutti i suoi pi\u00f9 cari conoscenti, dagli amici ai parenti pi\u00f9 stretti riconoscono il suo attaccamento ai luoghi della sua infanzia, San Martino su tutti.\nTra un concerto e l'altro non manca mai di fare ritorno tra i suoi cari e anche quando \u00e8 impossibilitato, fa sentire loro la sua presenza mantenendo una fitta corrispondenza. Questo attaccamento \u00e8 confermato anche da alcuni avvenimenti e onorificenze legati alla sua terra.\nLa \"sua\" San Martino, nel 1984 lo insignisce della cittadinanza onoraria.\nIl 4 luglio 1999, giorno del suo 75\u00ba compleanno, Gualdi si esibisce in un concerto gratuito in Piazza Martiri.\nIl 15 luglio 2004, presso la Sala d'Aragona nella Rocca Estense, festeggia 80 anni.\nIl 7 gennaio 2005 riceve la bandiera tricolore, perch\u00e9 annoverato tra i personaggi illustri della citt\u00e0 di Reggio.\nDiscografia.\nHa scritto oltre 1000 brani musicali, inciso 20 album discografici e 5 colonne sonore di film per il regista Pupi Avati.\nSua \u00e8 la sigla di chiusura, negli anni novanta, della trasmissione televisiva calcistica 90\u00ba minuto. Il brano \u00e8 intitolato \"Jazz Band\".\nSingoli.\nDischi a 45 giri\nDischi a 78 Giri"}
{"id": "2089705", "revid": "36426", "url": "https://it.wikipedia.org/wiki?curid=2089705", "title": "Arringatore", "text": "L'Arringatore \u00e8 una scultura bronzea alta 170 cm raffigurante un uomo togato, databile tra la fine del II e gli inizi del I secolo a.C., realizzata con tecnica a cera persa in sette parti distinte a fusione cava, poi unite tra loro. \u00c8 conservata nel Museo archeologico nazionale di Firenze. Si tratta dell'unica testimonianza integra pervenutaci di una grande scultura in metallo dell'epoca tardo-etrusca.\nStoria.\nLe fonti rinascimentali non concordano sul luogo del rinvenimento dell'opera: secondo alcune fu rinvenuta nel 1566 a Sanguineto, frazione di Tuoro sul Trasimeno, e secondo altre a Pila, frazione di Perugia. Recenti studi eseguiti presso l\u2019Archivio di Stato di Perugia depongono chiaramente a favore del ritrovamento presso Pila.\nDalla iscrizione incisa sulla toga (TLE^2 651) si sa che la statua era dedicata, forse dalla comunit\u00e0, a un notabile etrusco di nome Aulo Metello, originario di Perugia o Cortona. Doveva trovarsi presso un santuario o, con meno probabilit\u00e0, presso la tomba del personaggio.\nEssendo un pezzo pressoch\u00e9 unico, la datazione si \u00e8 basata su confronti con statue romane tardo-repubblicane, riferibili agli ultimi decenni del II secolo a.C., come l'ara di Domizio Enobarbo, o i frontoni di via San Gregorio. Il ritratto \u00e8 pure paragonabile a lavori romani, come la Statua di personaggio da Delos, con la quale ha in comune il verismo derivato dal tardo ritratto ellenistico. La presenza dell'iscrizione etrusca anticipa poi la datazione al 100 a.C. o poco prima, altamente improbabile dopo la concessione della cittadinanza \"optimo iure\" agli Italici. L'opera, comunque, conferma la matrice espressiva etrusca del realismo romano.\nDescrizione e stile.\nL'uomo, vestito della toga \"exigua\" e di alti calzari, \u00e8 rappresentato mentre compie un gesto volto a catturare l'attenzione degli astanti ed accingersi a compiere l'arringa. L'artista non ha voluto fissarne il carattere psicologico quanto piuttosto sottolinearne la volont\u00e0 persuasiva mediante il braccio teso e la partecipazione di tutto il corpo con la flessione del busto. Manca, pertanto, qualsiasi volont\u00e0 celebrativa. Il braccio sinistro \u00e8 rilassato lungo il corpo e avvolto nel panneggio, mentre il destro \u00e8 appunto teso verso l'alto con il palmo della mano rivolto in avanti. La mano destra, che si spezz\u00f2 nel momento in cui la statua fu rinvenuta, \u00e8 di dimensioni maggiori rispetto al resto del corpo per dare maggiore risalto al gesto.. Tali accorgimenti generano una visuale preferenziale da una posizione leggermente sfasata verso destra, verso la gamba flessa in avanti. \nLa resa del panneggio dimostra una certa abilit\u00e0, sebbene sia presente qualche incertezza anatomica, soprattutto nel raccordo della spalla destra al tronco. Il moto ascensionale delle pieghe e l'andamento obliquo della posa indirizza tutta l'attenzione dello spettatore sul gesto e sul volto. Quest'ultimo \u00e8 appoggiato su un alto collo ed \u00e8 mosso da lunghe rughe incavate sulla fronte e da incisioni pi\u00f9 sottili ai lati degli occhi, per rendere la senilit\u00e0 del soggetto. Le guance sono appiattite, le labbra ferme e disegnate abilmente, le cavit\u00e0 degli occhi, un tempo riempite probabilmente da inserti di pasta vitrea, sono di notevole espressivit\u00e0. La capigliatura, lavorata a ciocche regolari eseguite col cesello, \u00e8 aderente al cranio, e solo nella bassa frangia mostra un piccolo rialzo.\nIscrizione.\nSulla toga della statua si legge la seguente iscrizione in caratteri etruschi del II sec. a.C.:\n\"aule\u015bi meteli\u015b ve vesial clen\u015bi cen flere\u015b tece san\u015bl terine tu\u03b8ine\u015b \u03c7isvlic\u015b\".\nRomolo Augusto Staccioli riporta la traduzione delle prime sette parole ed \u00e8 incerto sull'ottava:\n\"Ad Aulo Metello figlio di Vel e di Vesi questa statua pose (?)\u2026\u2026\u2026 \".\nPiero Bernardini Marzolla, basandosi su presunte corrispondenze con il sanscrito, ha integrato la traduzione comunemente accettata, come segue:\n\"Ad Aulo Metello figlio di Vel e di Vesi, l'assemblea eresse questa statua, grazie al versamento di pubblico contributo\". "}
{"id": "2089707", "revid": "287204", "url": "https://it.wikipedia.org/wiki?curid=2089707", "title": "Alonso Nunez de Haro y Peralta", "text": ""}
{"id": "2089710", "revid": "838137", "url": "https://it.wikipedia.org/wiki?curid=2089710", "title": "Pantaloncini da ciclista", "text": "I pantaloncini da ciclista (conosciuti anche come semplicemente ciclista) sono un tipo di pantalone corto elasticizzato, disegnato per migliorare l'efficienza ed il comfort di chi pratica ciclismo. \nDescrizione.\nTale indumento \u00e8 in grado di migliorare l'aerodinamica, proteggere la pelle dalla continua frizione delle gambe contro la bicicletta ed il sellino, far scivolare via il sudore, evitando quindi irritazioni e comprimere i muscoli, riducendone la fatica.\nOltre che per il loro utilizzo nell'ambito del ciclismo, i pantaloncini da ciclista sono utilizzati per la ginnastica o la danza, ma anche nella moda casual, indossati sotto la minigonna. A volte sono stati utilizzati anche come costume da bagno."}
{"id": "2089717", "revid": "1543377", "url": "https://it.wikipedia.org/wiki?curid=2089717", "title": "Convocazioni al campionato europeo di pallavolo femminile 2007", "text": "Elenco delle giocatrici convocate per il campionato europeo 2007."}
{"id": "2089723", "revid": "290948", "url": "https://it.wikipedia.org/wiki?curid=2089723", "title": "Edward John Routh", "text": ""}
{"id": "2089735", "revid": "123174097", "url": "https://it.wikipedia.org/wiki?curid=2089735", "title": "Angelo Crippa", "text": "Figlio di Adelchi Crippa, professore garibaldino, e di Adele Giannelli Castiglione della nobile famiglia marchionale genovese, fratello di Giunio Bruto Crippa, notissimo professore di chimica, fu inizialmente un artista eclettico, svilupp\u00f2 un suo stile ornamentale che coincise, nella scelta di alcuni motivi, con i caratteri pi\u00f9 immediati dello stile Liberty.\nIn seguito, con il passaggio alla corrente modernista e razionalista, si dedic\u00f2 alla progettazione di edifici di carattere pubblico, tra cui il famosissimo complesso dell'ospedale pediatrico Giannina Gaslini a partire dal 1925.\nIn varie parti d'Italia realizz\u00f2 alcuni edifici razionalisti tra cui Palazzo della Sanit\u00e0 a Verona e la a Roma; progett\u00f2 anche gli ospedali civili di Pescara, di Riccione, di Rimini e di Borgosesia, il palazzo delle assicurazioni a Biella e i saloni di prima classe dei transatlantici \"Giulio Cesare\" e \"Augustus\".\nAd Angelo Crippa si devono varie costruzioni in stile eclettico, tra cui la Villa Podrecca (1911) in Roma, palazzo Maggioli (1913) in Alessandria e un palazzo per abitazioni in via Montevideo (1915) in Genova. Dopo la pausa del periodo bellico realizz\u00f2 palazzo Penn\u00e8 (1924) in via Ausonia a Genova, Villa la Rocca (1924) in Novara e il palazzo Boero (1926) in Via Maragliano a Genova. Progett\u00f2 e diresse i lavori, tra l'altro, dell'Istituto Giannina Gaslini di Genova (1938), il primo e pi\u00f9 importante ospedale pediatrico in Italia.\nInoltre ide\u00f2 numerosi progetti non realizzati, tra i quali il piano di risanamento del nuovo Corso Duomo e del parco del Lambro (1911) a Milano nel quale erano previsti edifici monumentali in stile liberty tra cui il nuovo municipio, palazzi porticati e grandi piazze circolari.\nA Napoli, nel 1928, present\u00f2 il progetto per una grandiosa sistemazione turistica della zona litoranea di Pozzuoli e del lago di Lucrino, poi non realizzato.\nMassone, membro del Grande Oriente d'Italia, in una lettera di Giovanni Lentini il Giovane al Gran Maestro Ettore Ferrari del 13 febbraio 1913 fu proposto come membro di un'associazione chiamata \"Famiglia artistica\", costituita da fratelli artisti."}
{"id": "2089736", "revid": "124459063", "url": "https://it.wikipedia.org/wiki?curid=2089736", "title": "Alonso de Alvarado", "text": "Combatt\u00e9 contro gli uomini di Quizu Yupanqui che stavano assediando Lima nel 1536, contro Diego de Almagro nel 1537 e nella battaglia di Las Salinas nel 1538. In seguito partecipo' alle battaglie di Chupas e Jaquijahuana.\nBiografia.\nAlonso de Alvarado fu un conquistador spagnolo originario dell'Estremadura, nato all'inizio del XVI secolo. Dopo un periodo vissuto in Messico agli ordini di Hern\u00e1n Cort\u00e9s, si un\u00ec alla campagna di Francisco Pizarro. In poco tempo si guadagn\u00f2 il rispetto, meritandosi gli incarichi di varie esplorazioni, conquiste e fondazione di citt\u00e0.\nAlonso de Alvarado fu il precursore delle spedizioni che penetrarono nell'Amazzonia. Part\u00ec da Trujillo (Per\u00f9) e, attraversando le Ande, giunse nel 1535 nella terra dei Chachapoyas, dove pochi anni dopo venne fondata l'omonima citt\u00e0 che oggi \u00e8 capitale della regione di Amazonas.\nLo storico del tempo Pedro Cieza de Le\u00f3n, parlando della fondazione della citt\u00e0 di Chachapoyas, dice:\nDurante la citata fondazione era presente il capitano Luis Valera, padre del chachapoyano gesuita Blas Valera, le cui cronache vennero usate dall'Inca Garcilaso de la Vega per descrivere il Tahuantinsuyo nel suo \"Commentari reali degli Inca\".\nA Chachapoyas Alvarado seppe del favoloso tesoro che una leggendaria citt\u00e0 nascondeva, nel fitto della foresta. Si trattava della mitica El Dorado, e da qui partirono nuove spedizioni che posero le basi per l'arrivo dei missionari, nei pressi di Moyobamba.\nGuerra civile peruviana.\nAlvarado prese anche parte alle guerre civili che videro fronteggiarsi Diego de Almagro e Francisco Pizarro. Venne fatto prigioniero da Almagro nella battaglia di Abancay il 12 luglio 1537 ma riusc\u00ec a fuggire. In seguito, con i seguaci di Pizarro e grazie al sostegno delle forze reali, Alvarado sconfisse gli uomini di Almagro nella battaglia di Las Salinas del 1538.\nJohn Hemming ha scovato una lettera di un suo sottoposto, il soldato Juan de Turuegano, in cui si dice: \"I cristiani catturarono vivi un centinaio di indigeni e ne uccisero trenta. Tagliarono le braccia a molti prigionieri, il naso ad altri e il seno alle donne. Li rimandarono poi al nemico, per far capire che chi avesse voluto continuare la rivolta sarebbe passato sotto il coltello\". Questa lettera \u00e8 del 1537.\nPer ordine di Francisco Pizarro cerc\u00f2, nel 1539, il luogo ideale per fondare una citt\u00e0 a met\u00e0 strada tra Lima e Cusco. In questo modo, insieme a Francisco de C\u00e1rdenas, contribui' alla creazione di Huamanga.\nPer vendicare la morte del padre Diego de Almagro il Giovane, \"El Mozo\" (il giovane), uccise Francisco Pizarro nel 1541. L'anno seguente il governatore Crist\u00f3bal Vaca de Castro, alleato con Alonso de Alvarado, sconfisse \"El Mozo\" nella battaglia di Chupas. La lealt\u00e0 ed i meriti di Alvarado vennero onorati da Carlo V che lo nomino' membro dell'Ordine di Santiago e maresciallo del Per\u00f9.\nNell'aprile del 1548 Alvarado dovette dimostrare di nuovo la fedelt\u00e0 alla Corona combattendo contro il giovane fratello ribelle di Pizarro, Gonzalo. Agli ordini di Pedro de la Gasca si assicur\u00f2 la vittoria nella battaglia di Jaquijahuana, ma questo successo non calm\u00f2 i numerosi coloni spagnoli scontenti dell'aumento del controllo della Corona, e qualche anno dopo un gruppo di loro, guidato da Francisco Hern\u00e1ndez Gir\u00f3n, si ribell\u00f2. Mandato a combatterli, Alvarado venne sconfitto nella battaglia di Chuquinga e fugg\u00ec a Lima, dove mor\u00ec nel 1556.\nChachapoyas fu, fin dalla sua fondazione, una base di partenza da cui presero il via numerose spedizioni verso la foresta. La leggenda di \"El Dorado\" ispir\u00f2 la corsa all'oro dei primi esploratori spagnoli. Nonostante l'entusiasmo per il ricco tesoro non li facesse dormire, le loro compagnie dovettero affrontare nemici insospettabili: carestia, epidemie, indiani e la foresta stessa.\nL'\"El Dorado\" descritta dalla fantasia di un conquistatore \u00e8 una citt\u00e0 con strade e templi ricoperti d'oro ed \u00e8 composta da case e piazze costruite in oro massiccio. Questa dorata leggenda apri' le porte alla prima colonizzazione ed evangelizzazione di alcune delle pi\u00f9 grandi e remote regioni del Sudamerica."}
{"id": "2089743", "revid": "149727", "url": "https://it.wikipedia.org/wiki?curid=2089743", "title": "Concezione", "text": ""}
{"id": "2089752", "revid": "287204", "url": "https://it.wikipedia.org/wiki?curid=2089752", "title": "Colle del Perthus", "text": "Il Colle del Perthus (in catalano, \"Coll del Pert\u00fas\"; in francese, \"Col du Perthus\") \u00e8 un valico montano di frontiera dei Pirenei orientali, situato a 290 metri di quota, collega la Valle del Tech in Francia con la valle del Llobregat in Spagna. Costituisce convenzionalmente il limite occidentale della catena degli Alberes.\nDescrizione.\nIl valico si trova lungo il percorso europeo E15 che collega il nord della Spagna con il sud della Francia.\nLa rete autostradale \u00e8 costituita da:\nLa rete stradale ordinaria \u00e8 costituita da:\nSotto il Perthus esiste un tunnel ferroviario che fa parte della linea ad alta velocit\u00e0 Perpignan-Figueres, che consente la connessione fra la rete ad alta velocit\u00e0 spagnola AVE e la corrispondente francese LGV.\nLuoghi di interesse.\nIl passo \u00e8 dominato dal Forte di Bellegarde, antico castello costruito nel XVII secolo per la sorveglianza della frontiera franco-spagnola.\nA poca distanza dal Perthus si trova il Colle di Panissars ove transitava l'antica via Domizia e dove sono visibili alcuni resti archeologici di et\u00e0 romana."}
{"id": "2089759", "revid": "1629429", "url": "https://it.wikipedia.org/wiki?curid=2089759", "title": "Scaldamuscoli", "text": "Gli scaldamuscoli sono un particolare tipo di accessorio da indossare nella parte inferiore delle gambe. Si differenziano dalle calze, in quanto pi\u00f9 spessi e normalmente privi dei piedi.\nNati come indumento per i ballerini, che scaldavano le gambe prima delle proprie performance e resi popolari da film come \"Flashdance\" o \"Saranno famosi\", gli scaldamuscoli sono diventati negli anni un accessorio di moda, principalmente infantile e adolescenziale.\nTradizionalmente realizzati in lana, gli scaldamuscoli possono variare anche in modelli realizzati in cotone, fibre sintetiche o misti di entrambi. Alcuni modelli sono realizzati anche in ciniglia. Possono variare in lunghezza, arrivando a coprire dalle caviglie fino alle ginocchia, ma non in larghezza, dato che sono realizzati in materiale elastico. L'assenza dei piedi negli scaldamuscoli deriva dal loro utilizzo originale nel campo della danza. Infatti gli scaldamuscoli lasciavano liberi i piedi, per evitare che i ballerini potessero scivolare."}
{"id": "2089761", "revid": "287204", "url": "https://it.wikipedia.org/wiki?curid=2089761", "title": "John Christopher", "text": "Oltre che come Samuel Youd e Christopher Youd, ha scritto anche sotto gli pseudonimi di Stanley Winchester, Hilary Ford, William Godfrey, Peter Graaf, Peter Nichols e Anthony Rye.\n\u00c8 conosciuto soprattutto per la trilogia de \"I tripodi\" e per quella di \"Sword of the Spirits\" che sono dedicate ai ragazzi, e per i suoi romanzi di fantascienza apocalittica e post apocalittica.\nBiografia.\nSam Youd nacque nel Lancashire e frequent\u00f2 la Peter Symonds' School a Winchester (ora Peter Symonds College). Prest\u00f2 servizio presso i Royal Corps of Signals tra il 1941 e il 1946.\nUna borsa di studio della Rockefeller Foundation gli rese possibile perseguire la sua carriera di scrittore, iniziando con il romanzo \"The Winter Swan\" del 1949 e raggiungendo la popolarit\u00e0 negli anni cinquanta e sessanta grazie a diverse opere interessanti, la migliore delle quali probabilmente \u00e8 \"Morte dell'erba\" (1956).\nNel 1966 cominci\u00f2 a scrivere fantascienza per adolescenti rinnovando il suo successo.\nOpere.\nTranne dove diversamente specificato, tutte le opere elencate sono romanzi e romanzi brevi pubblicati in volume.\nRacconti.\nLa prima storia pubblicata di Youd fu \"Dreamer\", sulla rivista \"Weird Tales\" del marzo 1941, come C.S. Youd. Ha pubblicato racconti nelle riviste \"Astounding Science Fiction\", \"Science Fantasy\", \"Worlds Beyond Science-Fantasy Fiction\", \"New Worlds\", \"Galaxy Science Fiction\", \"SF Digest\", \"Future Science Fiction\", \"Space SF Digest\", \"Thrilling Wonder Stories\", \"Authentic Science Fiction\", \"Space Science Fiction\", \"Nebula Science Fiction\", \"Fantastic Universe\", \"Saturn Science Fiction\", \"Orbit Science Fiction\", \"Fantastic Story Magazine\", \"If: Worlds of Science Fiction\", \"Worlds of Science Fiction\" (GB), \"Argosy\" (GB), \"The Magazine of Fantasy and Science Fiction\", \"Beyond Infinity\".\nIn italiano alcuni suoi racconti sono stati pubblicati sulla collana Urania di Mondadori e su Nova SF* di Perseo Libri."}
{"id": "2089762", "revid": "729019", "url": "https://it.wikipedia.org/wiki?curid=2089762", "title": "Alfonso Casati", "text": "Biografia.\nFiglio unico di Alessandro Casati (che nel 1923 sarebbe stato nominato senatore del Regno) e della nobildonna Leopolda dei marchesi Incisa della Rocchetta, nacque nel Palazzo dei Casati Stampa a Milano.\nStudente in lettere, venne chiamato alle armi nel 1941 per obbligo di leva ed ammesso al corso preparatorio nel 1\u00ba Reggimento Granatieri. Nel 1942 consegu\u00ec la promozione a sergente e nel marzo 1943, ottenne la promozione come sottotenente nel 3\u00ba Reggimento Granatieri.\nDal maggio 1944, come volontario nel Corpo Italiano di Liberazione, venne assegnato al I Battaglione speciale del 1\u00ba Granatieri. Al comando del Battaglione \"Bafile\", nella lotta per la conquista di Belvedere Ostrense e Corinaldo, presso Ancona (21 luglio - 6 agosto 1944), che erano occupati da un caposaldo tedesco della linea Heinrich I, venne colpito a morte da un mortaio nemico. In quei giorni il padre Alessandro era Ministro della Guerra nel secondo governo presieduto da Ivanoe Bonomi.\nI resti mortali di Alfonso Casati, traslati da Jesi nel 1946, riposano presso il monumentale Mausoleo Casati Stampa di Soncino nel cimitero urbano di Muggi\u00f2 (Monza e Brianza).\nDopo la sua morte alcune lettere sono state raccolte in un volume edito dal Comune di Arcore nel 1994, redatto da Giorgio Rumi e Francesco Flora.\nSport - U.S. Alfonso Casati Arcore.\nPer volere del padre, Alessandro Casati, in memoria del figlio morto in guerra fu concesso alla Parrocchia di Arcore un lascito che rese possibile l'istituzione presso l'oratorio di una societ\u00e0 sportiva che ne avrebbe dovuto conservare il nome nel tempo.\nDal 1946 l\u2019Unione Sportiva Alfonso Casati fu il punto di riferimento per lo sport arcorese. Generazioni di sportivi hanno vestito i colori bianco-verdi della societ\u00e0 portandola a gareggiare in numerosi campionati e competizioni nei settori dell\u2019atletica, del calcio, della ginnastica artistica e ritmica, della pallacanestro e della pallavolo.\nNel 2000 dalla fusione con l'altra squadra cittadina (l'Associazione Calcio Arcore\" sorta nel 1965), \u00e8 nata la \"Unione Sportiva Alfonso Casati Calcio Arcore\" che disputa i campionati regionali lombardi di Prima Categoria, Promozione ed Eccellenza."}
{"id": "2089773", "revid": "721927", "url": "https://it.wikipedia.org/wiki?curid=2089773", "title": "Gioco cooperativo", "text": "In teoria dei giochi si distingue tra giochi cooperativi e giochi non cooperativi.\nNei giochi cooperativi esiste la possibilit\u00e0 che i giocatori stipulino degli accordi vincolanti, mentre questo non accade nei giochi non cooperativi.\nIntroduzione.\nI giochi a formula_1 giocatori hanno una natura diversa rispetto ai giochi a somma nulla (a due giocatori), nei quali gli interessi dei due giocatori sono in opposizione tra loro, in conflitto diretto. Nei giochi a tre o pi\u00f9 giocatori pu\u00f2 comparire la cooperazione. La decisione (strategia) di un partecipante pu\u00f2 essere svantaggiosa per entrambi gli altri giocatori, oppure vantaggiosa per uno e svantaggiosa per l\u2019altro: la possibilit\u00e0 di un \"parallelismo\" nelle decisioni tra i giocatori conduce alla formazione di coalizioni. La teoria dei giochi cooperativi esamina i giochi in cui i giocatori si accordano per formare coalizioni, ossia per formare uno dei possibili sottoinsiemi costituito da formula_2 degli formula_1 partecipanti al gioco.\nLe coalizioni.\nIl numero di coalizioni possibili costituibili da un insieme formula_4 di formula_1 giocatori \u00e8 pari a formula_6. Ai fini pratici una coalizione formula_7 si considera come un singolo giocatore: i restanti giocatori formula_8 si riuniranno in un'altra coalizione che costituir\u00e0 la cos\u00ec detta colazione opposta. Sotto questo punto di vista, assegnata una qualsiasi coalizione formula_9, nel gioco si troveranno in lotta due colazioni formula_9 e formula_8 ed il gioco potr\u00e0 essere inteso come un gioco antagonista tra due \u201cpersone\u2019\u2019. Quando formula_12 il gioco di riduce al un gioco di una persona singola dove le decisioni possibili della coalizione avversa formula_13 si riducono alla sola ed unica strategia: quella di non fare nulla. Stesso discorso vale qualora si avesse formula_14\nAssegnata la coalizione formula_9, con formula_16, la relativa matrice dei pagamenti e costituita la contro-coalizione formula_17, con matrice dei pagamenti formula_18, il gioco tra i due pu\u00f2 dunque essere ricondotto a\nIl valore di una coalizione formula_22 viene misurato tramite la \"funzione caratteristica\", cio\u00e8 per mezzo di una funzione formula_23 a valori reali definita sull\u2019insieme di tutti i sottoinsiemi formula_7 tale che\nSi indichi con formula_27 e formula_28 le strategie miste rispettivamente della coalizione formula_9 e della coalizione opposta formula_30. In sostanza formula_22 \u00e8 la vincita minima che la coalizione formula_9 si assicura mediante la scelta di un\u2019appropriata strategia maximin\nallorquando la coalizione avversa formula_8 fa di tutto per impedirgli di ottenere una vincita superiore a formula_35 minimizzando le proprie perdite mediante la scelta di un\u2019opportuna strategia minimax:\nIl teorema del minimax garantisce che formula_37 e poich\u00e9 formula_38 necessariamente risulta formula_39.\nIn un gioco a somma non costante il teorema del minimax non sussiste: massimizzare le proprie vincite non \u00e8 la stessa cosa di minimizzare le vincite dell\u2019avversario in quanto un giocatore dovrebbe ignorare le vincite che potrebbe conseguire (guardando alla matrice formula_18) per concentrare tutti i suoi sforzi nel recare il maggior danno al giocatore avversario (guardando cio\u00e8 alla matrice formula_16). Premesso ci\u00f2, resta inteso che anche nel caso di giochi a somma non nulla, la liquidazione del gioco pu\u00f2 essere intesa come la somma corrispondente al valore di un gioco a somma zero una volta che si ipotizzi che la contro-coalizione formula_30 agisca minimizzando la vincita della coalizione formula_9 in riferimento alla matrice formula_16, piuttosto che massimizzando il proprio guadagno in riferimento alla matrice formula_18.\nLe imputazioni.\nLa teoria dei giochi cooperativi cerca di rispondere ad una domanda fondamentale: come la vincita o la perdita conseguita da una coalizione venga ripartita, allocata tra i suoi membri.\nLe allocazioni possono essere concordate attraverso negoziazioni anteriori alla formazione della coalizione stessa. In merito all\u2019allocazione del risultato del gioco, \u00e8 ragionevole pensare che nessun membro sarebbe soddisfatto se ricevesse meno di quanto otterrebbe agendo da solo, ossia non aderendo alla coalizione. Indicato con formula_46 il vettore ad n-componenti indicante l\u2019allocazione delle vincite all\u2019interno di una coalizione generica formula_9 dove formula_48 indica l\u2019ammontare che ricever\u00e0 il giocatore formula_49 affiliato alla coalizione formula_9, von Neumann e Morgenstern (Ref.) caratterizzano il vettore formula_51 con le due seguenti propriet\u00e0 (vincoli):\nLa propriet\u00e0 1. (\"razionalit\u00e0 individuale\") afferma che ogni membro riceve almeno tanto quanto potrebbe ottenere da solo formula_55, la propriet\u00e0 2. (\"efficienza\") afferma che la vincita che i giocatori possono raggiungere cooperando tutti insieme \u00e8 formula_56: la vincita della grande-coalizione formula_57 viene interamente suddivisa tra tutti i giocatori.\nL'insieme di tutti i vettori che soddisfano le due condizioni sopra introdotte verr\u00e0 denotato con formula_16 ed i suoi elementi verranno chiamati imputazioni. L'insieme formula_16 pu\u00f2 essere pensato come un sottoinsieme di uno spazio vettoriale euclideo di dimensione pari a formula_1 . Il concetto di imputazione di per s\u00e9 non stabilisce quali imputazioni incentivino i propri membri ad abbandonare la grande-coalizione formula_57 per costituire coalizioni pi\u00f9 piccole formula_62, in particolare quando la funzione caratteristica formula_23 \u00e8 super-additiva.\nGioco non essenziale.\nDiversamente, se il gioco presenta una funzione caratteristica formula_23 additiva, formula_65, come ad esempio nel caso dei giochi a somma costante o nulla, si dimostra che\nPer i giocatori scegliere di belligerare tutti contro tutti oppure optare di schierarsi con una coalizione \u00e8 una scelta fondata sulla convenienza, mentre scegliere di cooperare tutti insieme in formula_57 condividendo le proprie strategie appare essere una scelta non dettata essenzialmente da una ratio di guadagno.\nGioco essenziale.\nQualsiasi funzione caratteristica formula_23 super-additiva ammette almeno un\u2019imputazione formula_69.\nNella definizione di super-additivit\u00e0: formula_70, per ogni formula_71 con formula_72 e formula_73, \u00e8 sufficiente considerare formula_74 e scegliere formula_75 per ogni formula_76 per avere\nDefinendo per ciascun formula_76\nsi pu\u00f2 vedere facilmente che formula_46 \u00e8 un\u2019imputazione, ossia che formula_81 per ogni formula_76\ne che formula_54\nLa relazione di dominanza tra le imputazioni.\nIl concetto di imputazione appare troppo ampio per consentire di rispondere deterministicamente alla domanda iniziale: come la vincita viene distribuita tra i propri membri. Ogni qualvolta infatti dovesse risultare per una generica coalizione formula_9 che\nallora ai membri di formula_9 si renderebbe disponibile la quota eccedente formula_22 - formula_88. Tale ammontare potrebbe essere ripartito tra i membri di formula_9 che si troverebbero cos\u00ec dinnanzi ad una seconda imputazione formula_90 pi\u00f9 vantaggiosa dell\u2019imputazione precedente formula_46. In sintesi formula_92 \u00e8 preferibile ad formula_51.\nLa nozione di dominanza tra imputazioni viene espressa in termini rigorosi dalla seguente definizione: in riferimento alla medesima funzione caratteristica formula_23 e rispetto al sottoinsieme formula_9 di formula_57, un\u2019imputazione formula_92 domina l\u2019imputazione formula_51 , in simboli formula_99, se:\nRimane pertanto da verificare se effettivamente ogni sottoinsieme formula_7 riceve almeno tanto quanto garantito dalla cooperazione, formalmente se formula_105 per qualsiasi scelta di formula_9. \nEnunciato di von Neumann.\nData un\u2019imputazione formula_46 si ha che formula_105 se, e soltanto se, formula_69 non \u00e8 dominata da alcuna altra imputazione formula_110. \nUna formulazione alternativa all\u2019enunciato sopra riportato \u00e8 la seguente: data un\u2019imputazione formula_46 per la funzione caratteristica formula_23, esiste un sottoinsieme qualsiasi formula_9 di formula_57 tale che formula_85 se, e soltanto se, esiste un\u2019imputazione formula_110 che domina formula_69 rispetto a formula_9, formula_99.\nLa formazione delle sotto-coalizioni.\nVediamo ora come i membri della grande-coalizione formula_57 costituiscano coalizioni pi\u00f9 piccole formula_121 rinunciando a cooperare in formula_57 nel caso in cui la funzione caratteristica formula_23 sia super-additiva.\nL'esistenza di un insieme formula_121 per cui si abbia formula_125 ha come conseguenza il fatto che alcuni membri di formula_57, individuati come elementi di formula_127, rilevano che l'imputazione formula_69 \u00e8 dominata da un\u2019imputazione formula_110. Questi giocatori si distaccheranno dalla grande-coalizione per costituire la coalizione pi\u00f9 piccola formula_127, i giocatori rimasti in formula_57 simultaneamente rilevano che formula_99 e formeranno la coalizione formula_133.\nSi consideri, ad esempio, l'imputazione\nipotizzato che formula_125, si prenda formula_1370 &lt; e si consideri formula_138 per ciascun formula_139.\nL'allocazione che spetta alla coalizione antagonista risulta quindi essere\nformula_140 per formula_141 dove formula_142\nSi constata immediatamente che il vettore formula_90 \u00e8 un'imputazione: infatti formula_144 per ogni formula_76 e formula_146 poich\u00e9\nInfine, poich\u00e9 risulta formula_101 per ciascun formula_149 formula_150 si pu\u00f2 concludere che formula_99.\nSoluzioni nel senso di Von Neumann-Morgenstern.\nTramite il concetto di imputazione e di dominanza Von Neumann e Morgenstern definirono la soluzione di un gioco ad n-persone come quell\u2019insieme formula_152 di imputazioni che gode delle due seguenti propriet\u00e0:\nIn letteratura ci si riferisce alle due propriet\u00e0 come a condizioni di stabilit\u00e0 per l'insieme formula_152 delle soluzioni: in sostanza le imputazioni che costituiscono equilibri stabili per i giocatori sono soluzioni del gioco.\nIl concetto di soluzione nel senso di von Neumann non cattura un'unica e ben specifica imputazione del gioco: in generale l'insieme formula_152 delle soluzioni possibili \u00e8 costituito da numerose imputazioni.\nLa situazione in cui la somma dell\u2019ammontare ricevuto da ogni membro di formula_9 \u00e8 non inferiore alla liquidazione che la coalizione riceve per s\u00e9 condusse ad approfondire il concetto di \"nucleo\", ossia l\u2019insieme delle imputazioni non dominate.\nIl nucleo del gioco.\nLe imputazioni soddisfacenti al vincolo formula_105 si dicono costituire il nucleo (\"core\") dell\u2019insieme delle imputazioni formula_16:\nIl nucleo per il momento non sembra essere ancora in grado di \"catturare\" la o le soluzioni dei giochi cooperativi, piuttosto costituirebbe un metodo per scartare le imputazioni che generebbero conflitti all\u2019interno della grande coalizione formula_57.\nUn nucleo non vuoto indica semplicemente quali imputazioni non si devono scegliere: quelle che non risiedono nel nucleo. In generale pu\u00f2 tuttavia accadere che il nucleo sia vuoto formula_165 (come ad esempio nei giochi a somma costante) oppure che le imputazioni del nucleo siano ancora in numero elevato.\nIl nucleo \u00e8 il concetto chiave attraverso il quale analizzare i giochi cooperativi: giochi in cui i giocatori non hanno motivo di separarsi in coalizioni antagoniste, ma la strategia ottimale \u00e8 cooperare tutti insieme. La matematica sovietica Olga Bondareva forn\u00ec condizioni necessarie e sufficienti affinch\u00e9 il nucleo di un gioco cooperativo sia non vuoto."}
{"id": "2089780", "revid": "179980", "url": "https://it.wikipedia.org/wiki?curid=2089780", "title": "Den\u00edlson de Oliveira", "text": ""}
{"id": "2089783", "revid": "697352", "url": "https://it.wikipedia.org/wiki?curid=2089783", "title": "Sail Away", "text": ""}
{"id": "2089786", "revid": "72396", "url": "https://it.wikipedia.org/wiki?curid=2089786", "title": "Zulia F\u00fatbol Club", "text": "Lo Zulia F\u00fatbol Club \u00e8 una societ\u00e0 calcistica di Maracaibo (Zulia), Venezuela. Milita nella Primera Divisi\u00f3n Venezolana, la massima divisione del campionato nazionale. \u00c8 stato fondato il 16 gennaio 2005.\nUtilizza come colori sociali quelli distintivi della bandiera dello stato di Zulia: il blu (predominante) e il nero. Nella stagione 2006/2007 vince la Segunda Divisi\u00f3n B de Venezuela (terzo livello nazionale) ottenendo la promozione in Segunda Divisi\u00f3n. Nella stagione 2007/2008, vincendo il campionato di Segunda Divisi\u00f3n, ottiene la promozione nel massimo livello del campionato nazionale."}
{"id": "2089787", "revid": "1543377", "url": "https://it.wikipedia.org/wiki?curid=2089787", "title": "Edward Routh", "text": "A lui si deve il criterio di stabilit\u00e0 di Routh, un importante strumento della teoria dei controlli.\nBiografia.\nDopo la sua nascita in Qu\u00e9bec, si trasfer\u00ec con la sua famiglia nella colonia inglese dell'Alto Canada. Suo padre fu Sir Randolph Isham Routh (1782\u20131858), un ufficiale che combatt\u00e9 durante la Battaglia di Waterloo.\nA 11 anni Routh si trasferisce in Inghilterra, dove studia alla University College School e alla University College di Londra (nel 1847), dove fu premiato con una borsa di studio. Ebbe come professore Augustus De Morgan, che lo incoraggi\u00f2 a proseguire i suoi studi nell'ambito della matematica. Frequent\u00f2 quindi il college Peterhouse (Cambridge), dove conobbe Isaac Todhunter e William Hopkins. Vinse assieme a James Clerk Maxwell il Premio Smith (\"Smith's Prize\").\nDopo gli studi, ebbe una brillante carriera di professore in matematica, istruendo 600 allievi tra il 1855 e il 1888, 27 dei quali divennero \"Senior Wrangler\". Tra i suoi studenti si ricordano: John William Strutt Rayleigh, Joseph John Thomson e George Howard Darwin.\nNel 1860 pubblica \"Dynamics of a System of Rigid Bodies\", in cui affronta in chiave moderna l'approccio matematico alla meccanica.\nNel 1864 spos\u00f2 Hilda da cui ebbe sei figli (cinque maschi e una femmina).\nLa sua seconda moglie fu Marie Louise (1810\u20131891), figlia del giudice Jean-Thomas Taschereau (1778-1832) e sorella del giudice Jean-Thomas Taschereau (1814-1893) e del cardinale Elz\u00e9ar-Alexandre Taschereau (1820-1898).\nNel 1872 fu nominato membro della Royal Society, e nel 1877 vinse il premio Adams (\"Adams Prize\")."}
{"id": "2089791", "revid": "484362", "url": "https://it.wikipedia.org/wiki?curid=2089791", "title": "Cloche (copricapo)", "text": "La cloche \u00e8 un termine francese che indica un cappello da donna in forma di campana.\nStoria.\nAcquistati dall'Imperatrice d'Austria a Vienna e dalla \nGranduchessa di Toscana i primi esemplari sono in paglia. Il museo della paglia e dell'intreccio a Signa conserva una rarissima \"cloche\" - databile alla fine dell'Ottocento e chiamata \"Cappello della sovrana\" - realizzata con una treccia di paglia finissima rammagliata.\nNegli anni venti la moda del cappello \"cloche\" \u00e8 lanciata dalla modista francese Caroline Reboux.\nDescrizione.\nIl cappello a \"cloche\" \u00e8 generalmente realizzato in feltro, in modo da poter prendere la forma della testa, e viene indossato coprendo quasi completamente la fronte, e lasciando gli occhi dell'indossatore giusto sotto il suo orlo. Spesso sul cappello venivano cuciti differenti tipi di fiocchi, che assumevano significati diversi.\nNegli ultimi anni, alcuni stilisti hanno tentato di far ritornare di moda il cappello a \"cloche\". Nel numero di settembre 2007, la rivista \"Elle\" l'ha nominato come \"accessorio di alta moda del momento\"."}
{"id": "2089794", "revid": "119135894", "url": "https://it.wikipedia.org/wiki?curid=2089794", "title": "Marcia su Roma e dintorni", "text": "Marcia su Roma e dintorni \u00e8 uno scritto autobiografico del politico e scrittore italiano Emilio Lussu del 1931. Memorialista di rara forza evocativa, l'autore afferma nella Prefazione: \"Poich\u00e9 questo libro pu\u00f2 suscitare critiche nel campo italiano, io mi sono preoccupato di non inserirvi un solo episodio che non possa essere documentato. La sostanza dei fatti che io rievoco non pu\u00f2 essere smentita\"; aggiunge tuttavia: \"Questo non toglie che i giudizi che uno stesso fatto determina possano essere discordi. Chi d\u00e0 un colpo di sciabola, non prover\u00e0 evidentemente le stesse impressioni di chi lo riceve. Non per tanto il colpo di sciabola sar\u00e0 sempre un colpo di sciabola.\"\nOpera.\nScritto quando l'autore si trovava in esilio in Francia, il libro fu scritto e adattato per un pubblico francese, inglese, tedesco, spagnolo e portoghese nel 1931, usc\u00ec a Parigi una prima edizione italiana per le Edizioni \"Critica\" nel 1933. Solo con la caduta del Regime Fascista, il libro fu pubblicato in Italia nel 1945 per l'Editore Einaudi, e da allora sempre ristampato.\nErano infatti quelli che stava vivendo Lussu momenti assai difficili per coloro che, opponendosi alla politica del regime, erano caduti in una acuta fase di crisi. Alla caduta nel 1930 del gruppo sorto a Milano intorno a Ernesto Rossi e Riccardo Bauer era seguito quello torinese di Aldo Garosci, Mario Andreis e Luigi Scala e nel 1934 e nel 1935 venne annientata la nuova rete di Torino fondata da Vittorio Foa, Leone Ginzburg e altri.\n\"\u00c8 quindi comprensibile che nello scrivere il suo libro Lussu avesse ben altre preoccupazioni che farsi storico degli eventi che avevano scandito la vicenda politica italiana dal 1919 in poi...e i suoi intenti erano esplicitamente propagandistici e i suoi destinatari erano le opinioni pubbliche delle democrazie occidentali\".\nNella prefazione al testo pubblicato in italiano lo stesso Lussu scriveva:\"\"Io avevo scritto il presente libro esclusivamente per l'estero, e non pensava di farlo apparire anche in veste italiana. Il consiglio di amici mi ha indotto alla presente pubblicazione. Se avessi pensato a questo, fin da principio, certamente il lavoro avrebbe avuto un'altra forma e un'altra trama. Ora a me manca il tempo di adattare lo scritto al pubblico italiano, cos\u00ec come avrei voluto. Perci\u00f2 non ho portato alla presente edizione alcuna modifica, neppure alla prefazione\".\"\nTrama.\nIl libro \u00e8 strutturato in ventidue capitoli numerati in cui vengono narrate, insieme alle vicende personali dell'autore, molti dei fatti accaduti in quel particolare momento storico in cui, come scrive Giovanni De Luna\"Il fascismo era all'apice del consenso...L'antifascismo organizzato agonizzava, mentre gli arresti falcidiavano le esigue schiere dei cospiratori.\"\nLe vicende si svolgono in un contesto storico che va dal 1919 al 1929 anno in cui l'autore fu costretto a fuggire in modo avventuroso da Lipari insieme a Carlo Rosselli e Fausto Nitti. Narra della nascita dei primi fasci in Italia, piccoli gruppi che hanno dato origine al fascismo, prendendo in considerazione alternativamente la realt\u00e0 nazionale, dall'autore vissuta dall'osservatorio della Camera dei deputati, e quella della sua isola nativa, la Sardegna. Sfilano cos\u00ec le grandi figure della politica nazionale e le macchiette paesane dei primi fascisti sardi, sui quali si accanisce in particolare la caustica ironia di Lussu; episodi grotteschi si alternano a scene drammatiche di crimini squadristi, riferite ma a volte anche vissute direttamente in prima persona (dal ferimento ad opera di agenti della Guardia regia all'assalto subito nella propria casa di Cagliari, concluso con l'uccisione di un assalitore e il conseguente arresto). La storia poi si estende oltre la presa al potere di Benito Mussolini con la \"Marcia su Roma\", che si pensava fosse solo una semplice messa in scena, trasformatasi per\u00f2, al contrario di tutte le previsioni, in un vero e proprio colpo di Stato, fino al periodo della detenzione e alla fuga rocambolesca da Lipari. L'autore in questo scritto vuole mettere in luce le complicit\u00e0 di cui il fascismo ha goduto nella sua ascesa al potere, soprattutto da parte delle autorit\u00e0 dello Stato, e insieme il sacrificio di persone innocenti per cause fasciste."}
{"id": "2089796", "revid": "119781852", "url": "https://it.wikipedia.org/wiki?curid=2089796", "title": "Charles Brackett", "text": "Nella sua lunga carriera vinse tre premi Oscar: uno per la migliore sceneggiatura non originale nel 1946 per il film \"Giorni perduti\" insieme a Billy Wilder, uno per quella originale nel 1951 per \"Viale del tramonto\" sempre con Wilder e lo stesso Oscar nel 1954 per \"Titanic\". Inoltre, nel 1959, gli venne assegnato l'Oscar alla carriera, per i servigi resi all'Academy."}
{"id": "2089799", "revid": "767487", "url": "https://it.wikipedia.org/wiki?curid=2089799", "title": "Carlo Graziani", "text": "Biografia.\nLasciata presto la citt\u00e0 natale, dove non ne \u00e8 praticamente rimasta alcuna traccia, si \u00e8 messo in luce come virtuoso del violoncello.\nHa toccato le principali capitali europee come Parigi, Londra, Francoforte, Berlino e Potsdam. Grazie alla sua fama divenne insegnante di violoncello del principe ereditario Federico Guglielmo II di Prussia.\nOpere.\nHa lasciato alcune raccolte di Sonate per violoncello e continuo pubblicate nel periodo parigino e in quello tedesco.\nSi conoscono anche alcuni Concerti per violoncello e orchestra i cui manoscritti sono conservati a Berlino.\nLe Sonate mostrano con maggiore evidenza il percorso di maturazione del compositore, passando da un linguaggio decisamente barocco, talvolta con leziosit\u00e0 del Rococ\u00f2, ad alcune avvisaglie di Classicismo e, soprattutto nella linea melodica, di sensibilit\u00e0 preromantica. I Concerti mettono in evidenza una perfetta padronanza della scrittura orchestrale e idee originali nei temi, che possono essere considerati vicini a quelli dei Concerti di Franz Joseph Haydn.\nIn Italia si conosce una edizione di una raccolta di Sei Sonate Op. 3 per violoncello e continuo curata da Gilberto Crepax e Giacomo Benvenuti.\nLa sua opera 2 \u00e8 inclusa nella raccolta pubblicata dalle edizioni Garland nel 1991 (Mid Eighteenth-Century Sonatas. Cello Sonatas, edito da Jane Adas)\nL'A-R Editions, Inc Madison ha pubblicato nel 1997 a cura di Mara Parker, le sonate custodite nella Staatsbibliothek di Berlino.\nLa casa discografica Arcana ha pubblicato \"In viaggio verso Breslavia\" a cura di Gaetano Nasillo, disco che offre un panorama rappresentativo del suo catalogo, includendo sonate dall'op. 2, 3 e dai manoscritti berlinesi, tra cui \"Il viaggio da Berlino a Breslavia\"\nAttualmente \u00e8 in corso un progetto di recupero dei testi di Carlo Graziani da parte della musicologa Nuccia Perrone e dall'associazione I Musici di Santa Pelagia di Torino."}
{"id": "2089808", "revid": "1573940", "url": "https://it.wikipedia.org/wiki?curid=2089808", "title": "Stemmocrypta antennata", "text": "Stemmocrypta antennata , \u00e8 un insetto dell'Ordine dei Rhynchota Heteroptera, compreso nella superfamiglia dei Dipsocoroidea. La specie \u00e8 l'unica del genere Stemmocrypta e della famiglia Stemmocryptidae, entrambi descritti da \u0160tys.\nMorfologia.\nL'adulto ha un corpo lungo circa 2 mm, stretto e allungato e appiattito in senso dorso-ventrale, di colore bruno.\nIl capo ha antenne di 4 articoli, con ocelli ubicati dietro gli occhi, presso il margine posteriore. L'apparato boccale, di tipo pungente-succhiante, \u00e8 diretto anteriormente ed ha rostro composto da 4 segmenti.\nIl torace ha il pronoto di forma subtrapezoidale, poco pi\u00f9 largo del capo. Le ali sono ben sviluppate. Quella anteriore \u00e8 interamente membranosa, con venulazione semplificata e senza delimitazione fra corio e clavo. Sono evidenti due fratture, una longitudinale, una trasversale, decorrente dal margine costale. In posizione di riposo, le ali si dispongono orizzontalmente sovrapponendosi a vicenda, senza formare la tipica commissura clavale ricorrente nella maggior parte degli Eterotteri. Le zampe sono brevi, con tarsi composti da tre articoli ad eccezione dei tarsi anteriori delle femmine, composti da due segmenti. Il metatorace \u00e8 provvisto di una ghiandola odorifera.\nL'addome dei maschi presenta gli uriti VIII e IX e le armature genitali asimmetrici.\nBiologia e diffusione.\nLa specie \u00e8 endemica della Nuova Guinea e non si conosce la sua biologia. Si ritiene che sia predatrice e che, per la morfologia delle zampe, incapace di saltare."}
{"id": "2089810", "revid": "62221", "url": "https://it.wikipedia.org/wiki?curid=2089810", "title": "Stemmocryptidae", "text": ""}
{"id": "2089812", "revid": "62221", "url": "https://it.wikipedia.org/wiki?curid=2089812", "title": "Stemmocrypta", "text": ""}
{"id": "2089834", "revid": "1543377", "url": "https://it.wikipedia.org/wiki?curid=2089834", "title": "NBA All-Star Game 1978", "text": "L'NBA All-Star Game 1978, svoltosi ad Atlanta, vide la vittoria finale della Eastern Conference sulla Western Conference per 133 a 125.\nRandy Smith, dei Buffalo Braves, fu nominato MVP della partita."}
{"id": "2089837", "revid": "1543377", "url": "https://it.wikipedia.org/wiki?curid=2089837", "title": "Emanuel Mori", "text": "Biografia.\nNato nell'isola di Fefen, ha origini giapponesi. Studi\u00f2 e si diplom\u00f2 presso la Xavier High School. Nel 1969 studi\u00f2 presso l'Universit\u00e0 di Guam.\nNel 1976 divenne sottosegretario dell'Ufficio per la sicurezza sociale del Territorio fiduciario delle Isole del Pacifico.\nNel 1979, divenne responsabile nazionale del fisco dello Stato di Chuuk, amministrando l'ufficio delle imposte. Divenne controllore della FSM Development Bank dal 1981 fino al 1983 e successivamente come presidente e direttore esecutivo fino al 1997.\nFinalmente, divenne Vicepresidente Esecutivo della Banca degli Stati Federati di Micronesia dal 1997 al 1999, quando venne eletto al Congresso.\nCarriera politica.\nMori venne eletto al Congresso degli Stati Federati di Micronesia in una elezione speciale realizzata il 1\u00ba luglio del 1999. Fu rieletto successivamente nel 2001, 2003, 2005 e 2007.\nL'11 maggio 2007, venne eletto presidente degli Stati Federati di Micronesia, succedendo a Joseph Urusemal. Assunse l'incarico inmediatamente lasciando vacante il suo posto al Congresso."}
{"id": "2089844", "revid": "123747825", "url": "https://it.wikipedia.org/wiki?curid=2089844", "title": "Nik'a Met'reveli", "text": "Carriera.\nClub.\nArrivato in Italia all'et\u00e0 di 14 anni tramite il settore giovanile dei Crabs Rimini, Met'reveli viene acquisito nel 2007 dalla MontePaschi Siena con cui ha firmato un contratto della durata di 8 stagioni.\nSempre nel 2007 fu MVP a Parigi del \"Basketball without Borders\", manifestazione organizzata dalla NBA per i nuovi prospetti mondiali.\nNel 2009 debutta in Serie A giocando qualche scampolo di partita con la formazione senese, poi a dicembre dello stesso anno viene mandato a farsi le ossa in terza serie al Basket Ferentino. Nella stagione successiva torna a Rimini, societ\u00e0 nella quale era in parte cresciuto, facendo il suo esordio in Legadue senza per\u00f2 mai partire titolare.\nNell'estate del 2011 viene ceduto in prestito alla Dinamo Sassari in Serie A, mentre la stagione successiva passa in Legadue al Nuovo Napoli Basket. L'estromissione della squadra campana dal campionato a pochi giorni dal suo arrivo lo costringe a rientrare alla MontePaschi Siena, con la quale, tuttavia, il 30 novembre rescinde il contratto.\nNel dicembre 2012 viene ufficializzato il suo ingaggio da parte della Fulgor Omegna fino al termine della stagione.\nAl termine della stagione torna in patria al Sukhumi. Tuttavia il 3 dicembre torna a giocare in Italia, firma, infatti, un contratto fino al termine della stagione con i Roseto Sharks, squadra di DNA Silver. Nel 2014 inizia la stagione con l'Azzurro Napoli Basket 2013 e successivamente torna in Georgia al SHSS Ak'ademia di Tbilisi. Firma nuovamente in Italia all'Orlandina Basket per la stagione 2015-2016. Dopo aver rescisso con l'Orlandina Basket, il 5 gennaio si accasa alla Juvecaserta. Dopo aver giocato solo tre partite a causa di un grave infortunio che lo costringe ad uno stop di 8/10 settimane termina la sua stagione, nella stagione 2016-2017 viene confermato in bianconero dove resta fino al termine del girone d'andata prima di essere ceduto allo Scafati Basket con cui tramite i playout centra un'insperata salvezza nel campionato di Serie A2, .\nNazionale.\nMet'reveli ha fatto parte delle principali nazionali giovanili georgiane. Ha vestito la canotta della nazionale maggiore per la prima volta nel 2009. Ha partecipato alle edizioni del 2013 e del 2015 del campionato europeo."}
{"id": "2089848", "revid": "1568601", "url": "https://it.wikipedia.org/wiki?curid=2089848", "title": "Monte le Rave Fosche", "text": "Il Monte le Rave Fosche \u00e8 una montagna dei monti Aurunci \"Antiappennino laziale\", alta 787,2 , situata nel comune di Itri in LT nel Lazio."}
{"id": "2089849", "revid": "315424", "url": "https://it.wikipedia.org/wiki?curid=2089849", "title": "Protonotario", "text": ""}
{"id": "2089850", "revid": "1543377", "url": "https://it.wikipedia.org/wiki?curid=2089850", "title": "NBA All-Star Game 1979", "text": "L'NBA All-Star Game 1979, svoltosi a Detroit, vide la vittoria finale della Western Conference sulla Eastern Conference per 134 a 129.\nDavid Thompson, dei Denver Nuggets, fu nominato MVP della partita."}
{"id": "2089851", "revid": "1886285", "url": "https://it.wikipedia.org/wiki?curid=2089851", "title": "Cucina alsaziana", "text": "La cucina alsaziana \u00e8 tipica dell'Alsazia, regione francese situata tra la riva sinistra del Reno e la catena dei Vosgi. \nSi tratta di una cucina impregnata a fondo dalle tradizioni gastronomiche tedesche: \u00e8 ricca di specificit\u00e0 locali, con ingrediente dominante il \nmaiale, sebbene questo sia poco allevato nei dipartimenti del Basso Reno e dell'Alto Reno. \nBench\u00e9 le ricette alsaziane non siano facilmente adattabili al gusto della cucina contemporanea, tendente al leggero, molti grandi cuochi stellati Michelin si sono fatti ispirare dai suoi piatti. L'Alsazia, cos\u00ec presente nelle guide gastronomiche, \u00e8 fiera delle sue \"Winstub \"(osterie), dei vasti \"bistrots \"che servono la flammekueche (una specie di pizza), dei suoi ristoranti dalle decorazioni pittoresche, delle eleganti cantine che, pur resistendo male al forte afflusso turistico, conservano il loro tipico fascino. \nOrigini.\nNata innanzitutto come cucina popolare e contadina, con risorse povere e con ingredienti semplici, nel corso dei secoli ha dato vita a piatti poi diventati raffinati e talvolta lussuosi. Questi piatti hanno in alcuni casi subito l'influenza delle regioni limitrofe, facendo da anello di congiunzione fra tradizioni culinarie francesi e tedesche. \nNei secoli passati questa cucina utilizzava ingredienti soprattutto \"rustici\", provenienti da frutteti, orti, allevamento del maiale, caccia e pesca nei fiumi e laghi locali. Le ricette si trasmettevano da madre in figlia. \nLa cucina alsaziana.\nSebbene la cucina quotidiana si sia semplificata, l'Alsazia rivendica fortemente i suoi prodotti e piatti tradizionali, spesso usati da molti secoli. La loro origine \u00e8 legata alla cultura tedesca della regione, e la nomenclatura \u00e8 generalmente dialettale, con i termini talvolta adattati in francese.\nPiatti tradizionali.\nstato ideato dal cuoco strasburghese Jean-Pierre Clause alla fine del XVIII secolo. Si usa sempre di pi\u00f9 anche quello di anatra.\nIl \"foie gras\" \u00e9 per la verit\u00e0 un piatto inventato nella Roma antica ove le oche venivano nutrite ed ingrassate con fichi provenienti dall'Africa ed, in particolare, dall'Egitto. \nDessert tradizionali.\nAlsazia, ma si serve anche per colazione, e salato all'aperitivo: esiste in molti formati.\nI vini.\nL'Alsazia \u00e8 una regione ricca di vigneti, coltivati fin dal tempo di Giulio Cesare. Si producono quasi esclusivamente vini bianchi, ai piedi dei Vosgi, al riparo dai venti freddi. Gewurztraminer, Pinot grigio, Riesling sono i pi\u00f9 rinomati, ma si produce anche Pinot bianco, Sylvaner, Muscat, e un po' di Pinot noir. A differenza di quasi tutte le regioni vinicole francesi, i vini alsaziani sono monovitigno, indicato in etichetta, con l'eccezione dell'\"Edelzwicker \"e del \"Gentil\", che sono assemblaggi.\nI vini alsaziani sono conosciuti e apprezzati in tutto il mondo. Si accompagnano bene a piatti come la \"choucroute\", la \"baeckeoffe \"o i piatti di \npesce; i pi\u00f9 dolci Gewurztraminer e Pinot Gris, specialmente se di vendemmia tardiva si sposano con il \"foie gras\".\nGrand Cru d'Alsace.\nI vigneti migliori sono classificati \"grand cru d'Alsace, \"e prendono il nome della vigna o del luogo: se ne contano 51, pressoch\u00e9 uno in ogni Comune viticolo alsaziano, ma contano solo per il 4% della produzione totale.\nVini speciali.\nCaratteristica \u00e8 la produzione di vini a \"vendemmia tardiva (fr. vendange tardive, ted. sp\u00e4tlese)\", pi\u00f9 zuccherini ed alcolici, e di vini selezionati da \"acini nobili\" \"(fr. selection de grains nobles, ted. beerenauslese) \"colpiti dalla Botrytis cinerea, quasi liquorosi: entrambi i tipi hanno un elevato tenore alcolico naturale. Alcuni produttori ottengono la QGN (\"quintessence de grains nobles\"), rara espressione di vino da dessert. \nVino rosso.\nIl vino rosso ha un ruolo marginale nella viticoltura locale, con piccole produzioni di Pinot Noir. \nCremant d'Alsace.\nDall'inizio del XX secolo si produce anche lo spumante, Cr\u00e9mant d'Alsace: dal 1976 ha assunto maggiore importanza.\nLa birra.\nL'Alsazia \u00e8 la prima regione produttrice di birra in Francia: tra i marchi pi\u00f9 conosciuti vi sono Kronenbourg, Fischer, Meteor, ma anche alcune piccole birrerie tradizionali. \nLa coltura del luppolo \u00e8 meccanizzata e molto diffusa, specialmente nella pianura alsaziana. Dalla fine del XX secolo sono nati numerosi microbirrifici, dalla produzione consumata localmente. Nel dipartimento dell'Alto Reno, regione eminentemente viticola, non ci sono invece birrerie di una qualche importanza.\nI distillati.\nL'Alsazia \u00e8 tradizionalmente una regione produttrice di acquaviti di frutta (\"schnaps\"), bench\u00e9 il loro consumo sia in declino. In tutta la regione esistono numerose distillerie di qualit\u00e0, che distillano svariatissimi frutti, tra cui le prugne, le pere, le cotogne e le ciliegie (kirsch): quest'ultimo distillato, sempre pi\u00f9 raro, \u00e8 in concorrenza con quello prodotto nella Foresta Nera.\nSi usa anche distillare piccoli frutti, bacche, radici, pi\u00f9 per folclore e per i turisti, che per vera industria. \nIl Marc d'Alsace, una grappa ricavata dal gewurztraminer \u00e8 di uso comune: dal 2009 gode della Appellation d'origine contr\u00f4l\u00e9e.\nMelfor e raifort.\nIl melfor \u00e8 un particolare testimone della particolare gastronomia regionale: si tratta di un aceto d'alcool, aromatizzato con miele ed erbe, \nusato per condire le insalate. Un altro prodotto tipico, il raifort (\"Raifalsa), \"radice di\" \"rafano o cren, si usa grattugiato e bollito come salsa per carni lesse. Esiste anche una senape tipica, dal gusto molto dolce (\"Alelor\")."}
{"id": "2089859", "revid": "298055", "url": "https://it.wikipedia.org/wiki?curid=2089859", "title": "Adam Cray", "text": "Adam Cray \u00e8 un personaggio immaginario dei fumetti editi negli Stati Uniti d'America dalla DC Comics. \u00c8 il terzo a rivestire l'identit\u00e0 del supereroe Atomo, nei cui panni appare per la prima volta nella serie a fumetti \"Suicide Squad\" (n. 44), scritta da John Ostrander (agosto 1990).\nBiografia del personaggio.\nFiglio del defunto Senatore Cray, morto assassinato, assume l'identit\u00e0 di Atom della quale inizialmente si pensa che sia Ray Palmer mascherato e precedente incarnazione del supereroe. In realt\u00e0 Cray fu reclutato da Palmer stesso che simul\u00f2 la sua morte, al fine di acciuffare la \"Micro Squad\", un gruppo di criminali che furono rimpiccioliti, cos\u00ec come per svelare informazioni circa Cabala, un governo ombra che era interessato alla conoscenza di Palmer delle identit\u00e0 segrete degli altri eroi (la sua non lo fu per molto). Mentre Palmer si sarebbe infiltrato nella Micro Squad, Cray avrebbe attirato l'attenzione del Cabala come nuovo Atomo, nessuno avrebbe pensato che Palmer avesse assunto l'identit\u00e0 di un membro della Micro Squad che era caduto in battaglia.\nAdam Cray si un\u00ec alla Suicide Squad per un breve periodo servendo come elemento segreto per la maggior parte del tempo, e la sua esistenza fu per un po' sconosciuta anche alla stessa Squad. Cray salv\u00f2 anche Amanda Waller rimasta ferita da un gruppo di assassini. Ad un certo punto fu avvicinato da Deadshot e poco dopo, in missione, Cray rimase ucciso da Blacksnake, un membro della Micro Squad che lo credeva Ray Palmer. Dopo la morte di Cray (una mossa che Palmer non aveva previsto), Palmer si rivela e ne sconfigge l'assassino. Il trucco venne rivelato da Palmer alla Justice League of America che lo stava cercando dopo aver sentito voci su di un nuovo Atomo."}
{"id": "2089860", "revid": "1543377", "url": "https://it.wikipedia.org/wiki?curid=2089860", "title": "Forcatura", "text": "Forcatura \u00e8 una frazione montana del comune di Foligno (PG), appartenente alla Circoscrizione n. 7 \"Annifo - Colfiorito\".\nA 30\u00a0km circa da Foligno e posta a 858 , gode della vista panoramica dell'oasi di Colfiorito. Gli abitanti sono 76.\nStoria.\n\u00c8 un piccolo borgo che delimita la Palude di Colfiorito e, dall'altro lato, prospetta sul Piano di Arvello. Compare per la prima volta in un documento del 1098 elencante tutti i beni che i Conti Montaldo ed Oderisio vendono a Dionisio, rettore della Chiesa di Santa Croce in Sassovivo. La parte pi\u00f9 antica del paese presenta un impianto quadrangolare di grande interesse urbanistico, perch\u00e9 riconoscibile, tra l'altro nelle planimetrie del catasto gregoriano. Le origini sembrano risalire a piccoli insediamenti di pastori che transitavano lungo l'antica Via della Spina.\nDal X secolo e fino al 1500 gli abitanti fecero riferimento alla pieve di Popola.\nDal paese si pu\u00f2 ammirare in tutta la sua interezza dei 100 ettari la Palude di Colfiorito. Forcatura \u00e8 situata lungo il percorso della Via Lauretana, che dall'Altolina porta a Loreto. \nQuasi tutte le abitazioni sono state danneggiate dal sisma del 1997 e in seguito ristrutturate.\nDurante l'evento sismico e per tutta la ricostruzione, gli abitanti furono ospitati in un piccolo villaggio di casette di legno.\nA seguito della ristrutturazione, si stanno sviluppando agriturismi adibiti a ricevere piccoli gruppi di turisti gastronomici.\nEconomia e manifestazioni.\nL'economia \u00e8 imperniata sulle coltivazioni biologiche di patate rosse, lenticchie, cicerchie, grano, farro e fieno, mentre l'allevamento di mucche da latte si sta riconvertendo in allevamento di vitelli dalla carne selezionata ed ovini.\nIl 10 agosto si festeggia San Lorenzo, santo patrono del paese, la cui statua \u00e8 ora custodita nella chiesa ristrutturata. In tale occasione si svolgono giochi di gruppo ed una rinomata sagra con i prodotti biologici del luogo."}
{"id": "2089875", "revid": "1543377", "url": "https://it.wikipedia.org/wiki?curid=2089875", "title": "Dichiarazione d'indipendenza palestinese", "text": "La Dichiarazione di Indipendenza Palestinese \u00e8 il primo documento ufficiale dell'OLP che proclama la Palestina come Stato indipendente.\nFu scritta dal poeta Mahmoud Darwish e letta da Yasser Arafat il 15 novembre 1988 (5 Rabi 'al-Thani 1409), durante la sessione conclusiva del 19\u00b0 Consiglio Nazionale Palestinese nerl corso di una \"standing ovation\" dei presenti. L'organo legislativo dell'OLP) aveva in precedenza approvato il documento con 253 voti favorevoli, 46 contrari e 10 astenuti.\nAl termine della dichiarazione, Arafat dichiar\u00f2 di assumere il titolo di \"Presidente della Palestina\", col quale ad aprile del 1989 fu formalmente eletto dal Consiglio centrale dell'OLP.\nContesto.\nAl settembre del 1948, il governo di tutte le Palestine fu dichiarato un protettorato egiziano all'interno della Striscia di Gaza, riconosciuto dalla maggior parte dei membri della Lega Araba, e sciolto dall'Egitto molti anni dopo. Alcuni storici videro in questo progetto il primo tentativo di stabilire uno Stato palestinese indipendente.\nIl 28 ottobre 1974, i rappresentanti della Lega Araba riuniti a Rabat approvarono all'unanimit\u00e0 una dichiarazione che designava l'OLP come \"l'unico rappresentante legittimo del popolo palestinese e riafferm\u00f2 il loro diritto a stabilire uno stato di emergenza indipendente\".\nIl documento richiamava la risoluzione 181 (II) dell'Assemblea generale delle Nazioni Unite del 29 novembre 1947, che prevedeva la fine del Mandato Britannico e la suddivisione del territorio in due stati. Il 14 maggio 1948 ebbe fine il Mandato Britannico, fu dichiarato lo Stato di Israele e la Legione araba della Transgiordania (poi divenuta Giordania) invase la Cisgiordania (solo per annetterla nel 1950). Nel settembre del 1948 le forze egiziane occuparono militarmente la striscia di Gaza, mantenendola direttamente sotto il proprio controllo. Questi due territori rimasero sotto il dominio giordano ed egiziano, fino alla Guerra dei sei giorni (giugno del 1967).\nFra la proclamazione dello Stato Palestinese nel 1988, e il 1994, l'OLP fu di fatto un governo in esilio, uno Stato privo di un proprio territorio e di una capitale, identificata con Gerusalemme che tuttavia era sotto il completo controllo di Israele.\nIl 15 maggio 1994 Arafat e Yitzhak Rabin firmarono un primo patto su Gaza e Gerico, bozza dei futuri Accordi di Oslo. L'OLP inizi\u00f2 a esercitare una forma limitata di sovranit\u00e0 limitata nelle aree A e B della Cisgiordania e in parte della Striscia di Gaza, sotto l'egida dell'Autorit\u00e0 Nazionale Palestinese. Nel 2012, la Palestina fu ammessa come Paese osservatore (non membro) alle Nazioni Unite.\nSignificato.\nLa Dichiarazione legittim\u00f2 la nascita di uno Stato palestinese indipendente, invocando una ripartizione dei territori del Mandato Britannico in conformit\u00e0 al Piano di partizione della Palestina del 1947 e alle previsioni delle successive risoluzione dell'ONU.\nIl Piano di partizione serv\u00ec come base per la dichiarazione di indipendenza di Israele, ma all'epoca non fu accettato dalla leadership araba palestinese che, pur richiamandosi agli atti del'ONU, non menzion\u00f2 esplicitamente un riconoscimento dello Stato d'Israele nella dichiarazione del 1988. Tuttavia, un allegato citava la Risoluzione 242 dell'ONU, che, unitamente ad alcune dichiarazioni rilasciate da Arafat a Ginevra il mese seguente, fu accettato dagli Stati Uniti come la prova sufficiente di un riconoscimento implicito dei confini di Israele precedenti al 1967.\nIl riferimento della Dichiarazione del 1988 alla \"terra delle tre fedi monoteiste\" fu letto come il riconoscimento storico e giuridico del legame storico fra gli Ebrei e questi territori, escludendo che si potessero assimilare a dei colonizzatori stranieri. Affermando \"l'ingiustizia storica inflitta al popolo arabo palestinese con la conseguente dispersione e privandoli del proprio diritto all'autodeterminazione\", venivano invocati il Trattato di Losanna e la Risoluzione 181, per la Palestina e i suoi abitanti. La Dichiarazione proclam\u00f2 quindi la nascita di \"uno Stato della Palestina sul nostro territorio palestinese, avente la propria capitale a Gerusalemme\", definito come un Paese arabo (\"Lo stato di Palestina \u00e8 uno stato arabo, una parte integrante e indivisibile della nazione araba\") del quale tuttavia non erano ribaditi in dettaglio i confini, con la citazione delle carte dell'ONU.\nConseguenze.\nSecondo quanto previsto Risoluzione 242 del Consiglio di Sicurezza delle Nazioni Unite, la dichiarazione fu seguita dalla richiesta di avviare dei negoziati multilaterali, che si tradussero nel Compromesso Storico (\"Historic Compromise\")per una \"soluzione a due stati\", che non metteva pi\u00f9 in dubbio la legittimit\u00e0 dello Stato di Israele. \nIl comunicato palestinese chiese il ritiro dalla \"Gerusalemme araba\" e dagli altri \"territori arabi occupati\".\nL'Assemblea Generale delle Nazioni Unite decise di riunirsi il 15 dicembre 1988, invitando Arafat a tenere un discorso in qualit\u00e0 di Presidente dell'OLP. Con 104 voti favorevoli, 44 astenuti, e i voti contrari di Stati Uniti ed Israele, fu approvata la Risoluzione n. 43/177 che \"riconoscendo la proclamazione dello Stato di Palestina da parte del Consiglio nazionale palestinese il 15 novembre 1988\", stabil\u00ec che \"la dicitura 'Palestina'\" sostituisse quella di \"Organizzazione per la liberazione della Palestina\" nel sistema delle Nazioni Unite. Il documento non comport\u00f2 una decadenza del mandato politico e della legittimazione dell'OLP, che veniva ancora menzionata come rappresentante del popolo palestinese all'interno del sistema delle Nazioni Unite.\nNelle prime settimane di dicembre, 78 Paesi riconobbero lo Stato della Palestina, divenuti 93 a febbraio del 1989.\nIl 29 novembre 2012, l'Assemblea Generale adott\u00f2 la Risoluzione n.67/19, proposta dal rappresentante dell'OLP, che aggiornava la Palestina allo status di osservatore non membro delle Nazioni Unite. Ci\u00f2 avvenne durante la 67\u00aa sessione dell'Assemblea generale delle Nazioni Unite, e in concomitanza con la Giornata internazionale di solidariet\u00e0 per il popolo palestinese e con il 65\u00ba anniversario dell'adozione della Risoluzione 181 (II) sul futuro assetto governativo e statuale della Palestina. \nIl 31 dicembre 2014, fu messa ai voti del Consiglio di Sicurezza una Risoluzione che chiedeva a Israele di terminare entro il 2017 l'occupazione dei territori assegnati allo stato palestinese. Essa non raggiunse il \"quorum\" dei nove voti favorevoli: otto Paesi votarono a favore (Russia, Cina, Francia, Argentina, Ciad, Cile, Giordania, Lussemburgo), due contro (Stati Uniti e Australia), e quattro si astennero (Regno Unito, Lituania, Nigeria, Corea del Sud e Ruanda)."}
{"id": "2089882", "revid": "339392", "url": "https://it.wikipedia.org/wiki?curid=2089882", "title": "Copa del Rey di rugby", "text": ""}
{"id": "2089899", "revid": "7459", "url": "https://it.wikipedia.org/wiki?curid=2089899", "title": "Ummuna", "text": ""}
{"id": "2089901", "revid": "322321", "url": "https://it.wikipedia.org/wiki?curid=2089901", "title": "Diocesi di Alessano", "text": "La diocesi di Alessano (in latino: \"Dioecesis Alexanensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi si estendeva nell'estremo sud della Puglia nella regione del Capo di Leuca e comprendeva gli abitati di Alessano, Arigliano, Caprarica del Capo, Corsano, Castrignano del Capo, Gagliano del Capo, Giuliano di Lecce, Montesardo, San Dana, Pat\u00f9, Tiggiano, Tricase, Tutino e Salignano.\nSede vescovile era la citt\u00e0 di Alessano, dove fungeva da cattedrale la chiesa del Santissimo Salvatore.\nStoria.\nIncerte sono le origini della diocesi di Alessano. La complessit\u00e0 della questione e le divergenze di opinione fra gli storici \u00e8 dovuta essenzialmente al fatto che, fino alla seconda met\u00e0 del XIV secolo, nei documenti pontifici la diocesi ha il duplice nome di \"Alexanensis\" o \"Leucadensis\". Tutti gli storici hanno sostenuto che Leuca sia stata la sede primitiva, fondata in epoca antica, e trasferita fra il IX ed il X secolo ad Alessano, a causa della distruzione di Leuca ad opera degli Arabi; questa \u00e8 la posizione tradizionale, affermata per la prima volta nelle relazioni delle visite \"ad limina\" del 1597 e del 1603, sostenuta da Ferdinando Ughelli nel Settecento e ribadita, tra gli altri, da J. Fraikin nel \"Dictionnaire d'Histoire et de G\u00e9ographie eccl\u00e9siastiques\" (1914).\nLa pubblicazione di un registro delle decime raccolte nel 1325 \"in diocesi et civitate Leocadensi\", ha indotto lo studioso P. Coco a sostenere che agli inizi del XIV secolo Leuca fosse ancora sede episcopale. Nel 1333 compare per la prima volta il nome della citt\u00e0 di Alessano, in una lettera di papa Giovanni XXII, che nomina Riccardo \"episcopus Alexanensis alias Leucadensis\"; G. Ruotolo giunge alla conclusione che la sede vescovile sia stata trasferita da Leuca ad Alessano proprio nel periodo compreso tra il 1325 ed il 1333. Questa tesi \u00e8 stata avallata da eminenti studiosi tedeschi, tra cui Holtzmann e Kamp.\nLo storico J. Andr\u00e9, pur riconoscendo come la maggior parte degli studiosi sostengano un'origine bizantina della diocesi, afferma che \"\u00abnon disponiamo, di fatto, di nessuna testimonianza sicura sulla sua storia fino alla fine del XII secolo\u00bb\". Lo stesso autore sostiene che il termine \"Leucadensis\" venne utilizzato dalla Santa Sede non per indicare la citt\u00e0 di Leuca, archeologicamente non attestata nel medioevo, ma la regione di Alessano, sull'esempio della diocesi di Sabina nel Lazio o di quelle di Moriana e di Tarantasia in Savoia. E giunge alla conclusione che Leuca non fu mai sede episcopale e che il suo nome \u00e8 da cancellare una volta per sempre dalla lista delle antiche citt\u00e0 episcopali.\nComunque siano andate le cose, la diocesi \"Leucadensis\" \u00e8 menzionata per la prima volta in una lettera di papa Innocenzo III del 3 giugno 1198, dove il papa tuttavia non riporta il nome del vescovo. Un altro vescovo anonimo prese parte al concilio lateranense del 1215. Il primo nome certo di un vescovo \u00e8 quello di Guglielmo, documentato dal 1235 fino alla sua morte, avvenuta nel 1261. Nella lettera del 1198 la diocesi appare suffraganea dell'arcidiocesi di Otranto.\nDal 17 maggio 1518 fino al 3 giugno 1521, durante l'episcopato di Giovanni Antonio Acquaviva d'Aragona, la diocesi di Alessano fu unita \"in persona episcopi\" alla diocesi di Lecce.\nIn ottemperanza alle decisioni del concilio di Trento, si deve al vescovo Ercole Lamia l'aver indetto il primo sinodo diocesano nel 1585 e aver effettuato la prima visita \"ad limina\" nel 1590; nella relazione di questa visita, il vescovo si scusa se, a causa della povert\u00e0 della mensa vescovile, non ha potuto erigere il seminario, come espressamente richiesto nella bolla della sua nomina.\nAncora alla fine del XVI secolo erano presenti in diocesi preti di rito greco. Il vescovo Cesare Busdrago (1574-1578) aveva chiesto a Roma indicazioni su come comportarsi circa l'ordinazione di nuovi preti greci; mentre il suo successore Ercole Lamia abol\u00ec completamente il rito in un sinodo diocesano.\nTra i vescovi che hanno retto la diocesi di Alessano vanno ricordati: Andrea Tontoli (\u2020 1695) che abbell\u00ec la cattedrale e ricostru\u00ec il palazzo vescovile; Giovanni Giannelli (1718-1743), il quale riedific\u00f2 il santuario di Santa Maria \"de Finibus Terrae\" a Leuca; Dionigi Latomo Massa (1755-1780), che ricostru\u00ec la cattedrale di Alessano.\nIl 27 giugno 1818 la diocesi di Alessano, in seguito al concordato tra papa Pio VII e Ferdinando I, fu soppressa ed il suo territorio aggregato a quello della diocesi di Ugento (oggi diocesi di Ugento-Santa Maria di Leuca) in forza della bolla \"De utiliori\" dello stesso Pio VII.\nDal 1968 Alessano \u00e8 annoverata tra le sedi vescovili titolari della Chiesa cattolica; dal 24 agosto 2005 l'arcivescovo, titolo personale, titolare \u00e8 Michael August Blume, S.V.D., gi\u00e0 nunzio apostolico in Ungheria."}
{"id": "2089902", "revid": "1543377", "url": "https://it.wikipedia.org/wiki?curid=2089902", "title": "Castiglione dei Turchi", "text": "Castiglione dei Turchi \u00e8 una piccola frazione del comune di Bore, in provincia di Parma.\nLa localit\u00e0 dista 4,18\u00a0km dal capoluogo.\nGeografia fisica.\nLa localit\u00e0 sorge su un colle che si erge sul versante nord della valle del torrente Cenedola, affluente sinistro del Ceno.\nOrigini del nome.\nLa frazione, nota anticamente come \"Castiono\" o \"Castione Turcarum\", deve il suo nome al borgo fortificato originario, in cui probabilmente si stabil\u00ec nel Basso Medioevo la nobile famiglia dei Turchi.\nStoria.\nNel VI secolo, prima della conquista da parte dei Longobardi, sul colle di Castiglione sorse probabilmente un nucleo abitato bizantino; grazie alla sua collocazione all'ingresso della val Cenedola, il centro nacque quasi sicuramente come baluardo difensivo.\nLa chiesa originaria fu edificata nel borgo fortificato medievale forse gi\u00e0 nel X secolo, anche se la prima notizia della sua esistenza risale alla met\u00e0 del XIII.\nLa localit\u00e0, dipendente dalla vicina Metti, risultava ancora indicata come corte murata anche nel Catasto Farnesiano del 1576, ma successivamente le mura e le torri caddero lentamente in rovina tanto da scomparire in gran parte.\nMonumenti e luoghi d'interesse.\nOratorio di Santa Felicita.\nEdificato originariamente forse gi\u00e0 prima del X secolo sulla cima del colle, l'oratorio romanico, esistente sicuramente nel 1234, fu successivamente restaurato nel 1808 e nel 1930; interamente intonacato, all'interno \u00e8 ornato con dipinti sulle pareti e sul catino absidale; il luogo di culto conserva una pregevole statua seicentesca in legno policromo raffigurante \"Santa Felicita con le sette teste dei figli\", oltre a un confessionale seicentesco e alcuni quadri.\nBorgo fortificato.\nOriginariamente sviluppato secondo uno schema a corte fortificata sulla cima del colle, il borgo conserva solo alcune tracce delle mura e delle torri che fino almeno al XVI secolo lo circondavano; anche gli antichi edifici in pietra, a causa del parziale abbandono, risultano a tratti diroccati."}
{"id": "2089906", "revid": "1793900", "url": "https://it.wikipedia.org/wiki?curid=2089906", "title": "Yellowstone (fiume)", "text": "Lo Yellowstone \u00e8 un fiume degli Stati Uniti d'America nord occidentali, che scorre per una lunghezza di circa 1.080\u00a0km, rappresentando il principale affluente dell'alto corso del fiume Missouri.\nDescrizione.\nIl fiume nasce nel nord-ovest dello Stato del Wyoming, vicino allo Younts Peak, nel sud-ovest della Contea di Park. Scorre inizialmente verso nord attraverso il Parco nazionale di Yellowstone, andando ad alimentare il Lago Yellowstone. Poi ridiscende attraverso una serie di cascate raggiunge nel Grand Canyon dello Yellowstone sempre entro i confini del parco. Il fiume scorre ancora verso nord, raggiungendo il Montana tra i Monti Absaroka e i Monti Gallatin nella Paradise Valley. Il fiume emerge poi dalle montagne vicino alla citt\u00e0 di Livingston, dove compie una svolta verso est e scorre attraverso la parte settentrionale delle Grandi Pianure passata la citt\u00e0 di Billings. \nA est di Billings riceve le acque del fiume Bighorn. In seguito si unisce al Tongue vicino a Miles City nella parte orientale del Montana. Alla confluenza con il fiume Missouri si crea il Lago Sakakawea appena al di sopra della citt\u00e0 di Williston appena passato il confine con il Nord Dakota. Alla confluenza con il Missouri, lo Yellowstone \u00e8 pi\u00f9 grande come portata d'acqua.\nIl fiume \u00e8 stato esplorato nel 1806 da William Clark durante il viaggio di ritorno della spedizione di Lewis e Clark.\nIl fiume di Yellowstone \u00e8 stato un'importante arteria di trasporto per i Nativi americani, nonch\u00e9 per i coloni bianchi nel corso del XIX secolo. In Montana \u00e8 stato ampiamente usato per l'irrigazione a partire dagli anni sessanta dell'Ottocento."}
{"id": "2089916", "revid": "57342", "url": "https://it.wikipedia.org/wiki?curid=2089916", "title": "Coraline e la porta magica", "text": "Coraline e la porta magica (\"Coraline\") \u00e8 un film d'animazione in stop-motion del 2009 diretto da Henry Selick e prodotto da Laika Entertainment. Il film \u00e8 basato sul racconto \"Coraline\", scritto da Neil Gaiman ed illustrato da Dave McKean, pubblicato in Italia dalla Arnoldo Mondadori Editore nel 2002.\nIl film \u00e8 stato nominato all'Oscar nella categoria \"miglior film d'animazione\" per l'edizione 2010\".\"\nTrama.\nCoraline Jones \u00e8 una bambina che si \u00e8 appena trasferita in una grande casa isolata chiamata \"Pink Palace\", sperduta tra le colline con i suoi genitori, che sono molto occupati con il trasloco e con il loro lavoro.\nLa bambina esplora i dintorni e conosce due eccentriche anziane attrici teatrali ormai in pensione di nome Mrs. April Spink e Mrs. Miriam Forcible, le quali alloggiano in un appartamento situato nel seminterrato dell'abitazione, e uno stravagante artista, il signor Bobinsky il quale dice di possedere un circo di topi ballerini, ed abita invece nell'attico dell'edificio. Coraline conosce anche Wybie, uno strano ragazzino che abita poco distante da lei e che va in giro con un gatto nero.\nLa nonna di Wybie aveva una gemella identica, scomparsa ancora bambina ed ha proibito al nipote di entrare a Pink Palace per qualche particolare motivo che per\u00f2 il ragazzo preferisce non rivelare. Lo stesso Wybie, un giorno, regala a Coraline una strana bambola somigliante a Coraline stessa, dicendole di averla trovata nel baule della nonna. Un giorno, esplorando l'appartamento, Coraline scopre una porticina murata e ricoperta di carta da parati che fa aprire a sua madre.\nNon appena apprende che \u00e8 murata non le d\u00e0 troppo conto, ma la notte seguente i mattoni svaniscono e dei topolini attirano la bambina verso la porta: dopo aver attraversato un tunnel, Coraline si ritrova in una casa uguale alla sua, ma pi\u00f9 bella e colorata. Ben presto conosce due persone identiche ai suoi genitori, ma con dei bottoni cuciti sul viso al posto degli occhi, che la riempiono di attenzioni: la madre le cucina deliziosi manicaretti ed il padre suona il piano e le canta splendide canzoni. Dopo essere andata a letto, Coraline, si sveglia il mattino seguente e si ritrova nella sua vera dimensione, come se avesse fatto un sogno.\nLa notte successiva Coraline ritorna nell'altra dimensione e scopre che il padre \u00e8 un appassionato giardiniere ed ha curato una bellissima aiuola fiorita che, vista dall'alto, altro non \u00e8 che un ritratto del viso della bambina.\nBen presto Coraline prende l'abitudine di andare e venire dall'altra dimensione, dove l'altra madre la vizia con leccornie e attenzioni. Scopre anche l'esistenza di persone identiche ai suoi vicini, ma migliori in tutto: Wybie non parla e la segue ovunque, le due attrici in pensione sono ancora giovani e snelle ed organizzano spettacoli. L'unica cosa bizzarra che Coraline nota \u00e8 che tutte le persone di questa dimensione hanno bottoni cuciti al posto degli occhi. Giunta di nuovo nel mondo dell'altra madre, uscita infine dalla sua casa ad attenderla c'\u00e8 il gatto nero di Wybie, che mostra di saper parlare la lingua umana. Il gatto mostra alla ragazzina di essere in grado di scomparire e riapparire a proprio piacimento, rivelando che l'altra madre lo odia e tenta di tenerlo fuori dal suo mondo, ma senza riuscirci.\nUna sera l'altra madre propone a Coraline di restare per sempre l\u00ec con lei; Coraline \u00e8 entusiasta, ma la donna le rivela che se vorr\u00e0 restare dovr\u00e0 farsi cucire anche lei dei bottoni sul viso e farsi cos\u00ec strappare gli occhi. La ragazzina rifiuta e comincia a pensare di fuggire. Scappata dalla finestra, addentrandosi nel campo dei meli, si ritrova il gatto al suo fianco che la segue. Dopo un breve tragitto gli alberi cominciano ad assumere forme sempre pi\u00f9 vaghe. Coraline si ritrova infine a camminare in uno spazio vuoto come se fossero su un foglio di carta. Il gatto spiega che quella \u00e8 la parte vuota del mondo in cui si trovano, e che tutte le meraviglie che Coraline ha visto sono state create dall'altra madre per impressionarla e convincerla a restare con lei.\nLa ragazzina prova a tornare nella dimensione reale, ma non appena entra in salotto dove si trova la porta magica, trova ad attenderla l'altra madre che ha trasformato un mobile in un insetto gigante per sbarrarle il passaggio. Coraline le impone di lasciarla andare e la donna va su tutte le furie, assumendo cos\u00ec in parte le sue vere sembianze, ossia quelle di una orribile megera alta e scheletrica, e rinchiudendo la ragazzina in uno specchio, dietro al quale si trova una stanza buia e umida con un letto. Qui scopre i fantasmi di tre bambini, che le rivelano tutto: l'altra madre \u00e8 un malvagio essere che si nutre dell'anima dei bambini; li attira viziandoli per poi cucirgli dei bottoni sul viso e strappargli gli occhi e infine divorarli e succhiargli la vita. I tre bambini fantasma sono le precedenti vittime dell'altra madre. A differenza di Coraline loro furono viziati da tutto quello che gli regal\u00f2 l'altra madre; desiderosi di avere sempre di pi\u00f9 si fecero cucire i bottoni sugli occhi. L'altra madre per\u00f2, stanca di loro, alla fine divor\u00f2 i loro corpi e le loro vite e rinchiuse i loro spettri nella stanza. Coraline si prefigge infine l'obiettivo di sconfiggerla e gli altri bambini le chiedono di riuscire a trovare i loro occhi spirituali per potere finalmente essere liberati; Coraline promette che li trover\u00e0 per liberarli.\nCoraline, seppur terrorizzata, riesce a tornare nel mondo reale aiutata dall'altro Wybie; tuttavia, qui si accorge che i suoi genitori sono spariti. Quella notte il gatto di Wybie le fa capire che sono stati rapiti dall'altra madre per attirare di nuovo Coraline da lei. La bambina si fa coraggio e l'affronta per liberare i propri genitori, e trovare gli occhi dei bambini fantasma, proponendole di fare un gioco: se riuscir\u00e0 a trovare sia gli occhi dei bambini fantasma che i suoi genitori, Coraline e questi ultimi potranno andarsene via, in caso contrario rester\u00e0 per sempre con lei. Con l'aiuto di un amuleto donatole da Mrs. Spink e Mrs. Forcible e grazie al gatto nero, Coraline riesce a trovare gli occhi dei bambini e, per pura fortuna, riesce a trovare anche i genitori rinchiusi in una boccia di cristallo. Coraline distrae l'altra madre lanciandole addosso il gatto e infine riesce a fuggire, ma la megera tenta di afferrare Coraline che per\u00f2 le sbatte la porta in faccia mozzandole una mano.\nLa mano del mostro per\u00f2 \u00e8 viva e segue Coraline per rubarle la chiave della porta e riportarla alla sua padrona. Coraline, grazie all'aiuto di Wybie riesce a vincere nuovamente, dopo che il ragazzo distrugge la mano con una grossa pietra e insieme gettano i suoi pezzi, insieme alla chiave e alla pietra, in un pozzo molto profondo. Quella stessa notte Coraline incontra il gatto di Wybie con cui fa pace e gli chiede scusa per averlo gettato in faccia all'altra madre. L'incubo \u00e8 finito, le anime dei bambini sono finalmente libere e Coraline ha imparato la lezione: bisogna accettare quello che si ha, anche se non \u00e8 perfetto, per cambiarlo poco alla volta dall'interno, piuttosto che fuggire.\nProduzione.\nLaika Entertainment House (ex Vinton Studios) ha finanziato per la realizzazione del film tra i 50 e 70 milioni di dollari. \"Coraline\" \u00e8 il primo film d'animazione in \"stop-motion\" ad essere girato in stereoscopia con una doppia fotocamera digitale che consente di vedere il film in 3D. La lavorazione del film, tra riprese e post-produzione, \u00e8 durata quasi tre anni. Il budget speso \u00e8 stato di 60 milioni di dollari.\nNonostante abbia apportato alcune modifiche alla storia e ai personaggi, il regista ha tenuto a sottolineare di aver mantenuto il pi\u00f9 possibile i toni gotico/fiabeschi del racconto.\nFin dall'inizio per doppiare la piccola protagonista fu scelta Dakota Fanning e in seguito l'attrice Teri Hatcher per dare la voce alla madre di Coraline e all'altra madre. La colonna sonora fu affidata a Bruno Coulais, con la partecipazione dei They Might Be Giants (TMBG) nel brano \"Other Father Song\". I They Might Be Giants scrissero dieci canzoni per il film, ma le altre nove furono rifiutate quando venne scelto un tono pi\u00f9 malinconico per la colonna sonora. Le composizioni di Coulais includono delle parti corali cantate in una lingua senza senso.\nIl 22 dicembre 2007, Neil Gaiman ha visionato un'anteprima del film, dichiarandosi entusiasta del lavoro finora fatto. La distribuzione del film era prevista per il periodo di Halloween 2008, ma un mese prima di Halloween sono stati mostrati 30 minuti di filmato dichiarando che l'uscita del film \u00e8 stata posticipata ai primi mesi del 2009, avendo ancora alcune settimane di lavorazione in post-produzione.\nDistribuzione.\nIl film \u00e8 uscito negli Stati Uniti il 6 febbraio 2009, mentre in Italia \u00e8 stato distribuito il 19 giugno 2009, nelle sale attrezzate in digitale 3D stereoscopico.\nIl film \u00e8 uscito in DVD, in una versione a due dischi. Un disco contiene il film in 2D con i contenuti speciali, quali il making of ed alcune scene eliminate; l'altro disco contiene la versione del film in 3D adatto a tutti i tipi di televisore, visibile tramite appositi occhialini che si trovano all'interno della confezione.\nAccoglienza.\nIncassi.\nIl film ha incassato 124,6 milioni di dollari al botteghino, incassando dunque pi\u00f9 del doppio rispetto al budget speso.\nCritica.\nIl film ha ottenuto critiche prevalentemente positive. Sulla piattaforma Rotten Tomatoes, ad esempio, l'opera ha ottenuto il 90% degli apprezzamenti e un voto di 7,8 su 10 sulla base di 210 recensioni. Su Metacritic il film ha ricevuto un voto di 80 su 100 sulla base di 38 recensioni."}
{"id": "2089918", "revid": "71433", "url": "https://it.wikipedia.org/wiki?curid=2089918", "title": "Coraline (film)", "text": ""}
{"id": "2089929", "revid": "287204", "url": "https://it.wikipedia.org/wiki?curid=2089929", "title": "Gianfranco Civolani", "text": "Biografia.\nLaureato in giurisprudenza e specializzato in psicologia del lavoro, era giornalista dal 1957. In oltre mezzo secolo di carriera si \u00e8 dedicato soprattutto all'ambiente sportivo della sua citt\u00e0, Bologna, principalmente nel ruolo di giornalista e opinionista televisivo, ma anche come scrittore, dirigente sportivo e autore teatrale.\nGiornalista.\n\u00c8 stato inviato speciale per i quotidiani \"Tuttosport\" (dal 1961 al 1986) e \"Corriere dello Sport-Stadio\" e corrispondente per sei campionati del mondo di calcio, due olimpiadi e un centinaio di partite delle varie coppe. Anche dopo essere andato in pensione continua a scrivere per \"Stadio\". Collabora, come opinionista, nella principale trasmissione sportiva locale bolognese \"Il pallone nel sette\", condotta da Sabrina Orlandi, in onda su \u00c8 TV, aprendola ogni luned\u00ec con la rubrica \"Il punto del Civ\". Conduce inoltre, con Oddone Nordio, il programma radiofonico \"Civolandia\" in onda su Radio Nettuno, \"Lui e lei\", sempre su Radio Nettuno assieme a Sabrina Orlandi ed ha a disposizione uno spazio fisso quotidiano nell'edizione preserale del notiziario sportivo di \u00c8 TV. Scrive libri sul Bologna calcio, e sullo sport bolognese in generale, unendoli spesso ad aneddoti sulla vita sociale nel capoluogo emiliano degli anni quaranta e cinquanta. \u00c8 inoltre presenza fissa in tribuna stampa allo stadio Renato Dall'Ara dal 1955, dove, assieme alla collega Sabrina Orlandi, segue e commenta per \u00c8 TV le partite del Bologna, squadra per la quale tifa dal 1945.\nTifoso della Virtus Pallacanestro Bologna, seguiva spesso le partite della squadra all'ex Palamalaguti, oggi Unipol Arena. Storica la puntata della sua trasmissione di allora \"L'opinione\" dove in maniera istrionica e teatrale commenta la vittoria della squadra bolognese dell'edizione dell'Eurolega di basket 1997-98 pur ammettendo che l'ostacolo pi\u00f9 grande era stata appunto la rivale Fortitudo incontrata nei quarti di finale arrivando a definire quel match \"la vera finale\"\nFino al 1\u00ba ottobre 2010 ha condotto la trasmissione radiofonica \"A tutto Civ\" sull'emittente, affiancato dal collega Emanuele Righi, ma l'11 maggio 2010 Civolani abbandona la trasmissione dopo un forte diverbio con lo stesso Righi.\nIl 5 ottobre 2010, a seguito delle critiche per l'adesione di Claudio Sabatini all'iniziativa del Boga Basket, a Civolani viene sospesa la trasmissione \"A tutto Civ\"..\nIl 24 ottobre 2010 ha esordito su una rete nazionale: \u00e8 stato ospite della trasmissione sportiva Quelli che il calcio e..., su Rai 2, in collegamento da Bologna per la partita contro la Juventus. Il 10 gennaio 2011 \u00e8 ritornato a condurre \"A tutto Civ\", e dal 2012 conduce \"SuperCiv\" su Radio International Bologna. \u00c8 famoso anche per riuscire a rispondere e argomentare anche su fatti non solo sportivi ma anche su politica, attualit\u00e0, amore e vita di tutti giorni e anche per questo gode della stima della grande maggioranza dei telespettatori e radioascoltatori delle emittenti locali e non. Eventuali messaggi provocatori sfociano a volte in forti arrabbiature anche con termini molto coloriti.\nVince il Premio Reverberi 2014-2015 come miglior giornalista.\nDirigente sportivo.\n\u00c8 stato vice presidente della Federazione Italiana Baseball e responsabile tecnico-dirigenziale della Nazionale italiana di baseball alla fine degli anni sessanta.\n\u00c8 stato per ben 43 anni (dal 1962 al 2005) presidente della Libertas Basket Bologna, principale squadra di basket femminile della citt\u00e0. Ceduta la Libertas ha acquistato nel 2005 la \"Progresso\", altra squadra bolognese di basket femminile militante in serie B2, che dal 2008 al 2010 \u00e8 stata sponsorizzata da Finalca, finanziaria di famiglia di Alfredo Cazzola, ex-presidente del Bologna FC e della Virtus. Il 28 marzo 2011 la Progresso, sponsorizzata \"Elisir\", ha conquistato l'ammissione alla nuova serie B unica nazionale.\nNella stagione 2011/2012 il Progresso, sponsorizzato Matteiplast,ha conseguito la salvezza terminando il campionato di serie B nazionale al settimo posto. Nel campionato 2013/2014 ha conquistato la serie A2. Nel campionato 2016/2017 la Mattleiplast Progresso \u00e8 stata promossa in serie A1 ma ha dovuto rinunciare alla partecipazione al massimo campionato per mancanza di fondi e di sponsor. nel 2017/18 partecipera\u2019 al campionato di A2\nTeatro.\nNegli anni sessanta \u00e8 stato direttore artistico del teatro bolognese \"La ribalta\" (oggi \"La soffitta\"), collaborando con artisti come Gigi Proietti, Paolo Poli, Enzo Jannacci e Ornella Vanoni. Nel 2004 ha scritto lo spettacolo teatrale \"Commendator Paradiso. Dall'Ara e il giallo dello scudetto del Bologna\", messo in scena al teatro Duse di Bologna e interpretato da Giorgio Comaschi.\nMorte.\nIl 3 novembre 2019, dopo due anni di malattia, muore poche settimane prima del suo ottantaquattresimo compleanno presso l'Hospice Seragnoli di Bologna.\nLibri.\nCivolani in un'intervista a tutto tondo resa a Sabrina Orlandi, afferma tra le altre cose di essersi voluto cimentare a circa 20 anni nella stesura della sua prima opera, un non meglio precisato libro di racconti del quale per\u00f2 anche lui stesso non fu affatto soddisfatto."}
{"id": "2089934", "revid": "128096", "url": "https://it.wikipedia.org/wiki?curid=2089934", "title": "Riismo", "text": ""}
{"id": "2089959", "revid": "122347599", "url": "https://it.wikipedia.org/wiki?curid=2089959", "title": "Tadorna radjah", "text": "La casarca del ragi\u00e0 (Tadorna radjah , sin.\u00a0 Radjah radjah), nota in Australia anche come anatra del Burdekin, \u00e8 una specie di casarca. Classificata nel genere \"Tadorna\", differisce particolarmente dalle altre specie nella morfologia esterna e i dati ricavati dalla sequenza del citocromo \"b\" del suo mtDNA (Sraml \"et al.\" 1996) fanno pensare che la sua posizione tassonomica debba essere riveduta. Il nome del genere, \"Tadorna\", deriva da una radice celtica che significa \u00abanatra variopinta\u00bb, proprio come il termine inglese \"shelduck\", usato per indicare le casarche.\nDescrizione.\nSia il maschio che la femmina sono quasi completamente bianchi, tranne le estremit\u00e0 delle ali, di colore nero, ed un caratteristico \u00abcollare\u00bb di piume scure. Visti dal basso mentre volano, questi uccelli presentano delle fasce verdi sulle estremit\u00e0 delle ali. Le femmine emettono un richiamo simile al tintinnio di un sonaglio, mentre i maschi emettono un fischio profondo.\nDistribuzione.\nLa casarca del ragi\u00e0 abita nelle foreste di mangrovie e lungo le coste della Nuova Guinea e dell'Australia. In quest'ultimo Paese, il suo areale comprende la fascia costiera tropicale delle regioni settentrionali, dal Queensland centrale e dal Territorio del Nord settentrionale (compreso il Kakadu) fino al Kimberley, nell'Australia Occidentale.\nPreferisce le acque salmastre delle distese di mangrovie e delle paludi di \"Melaleuca\", ma durante la stagione umida si incontra anche negli acquitrini d'acqua dolce, nelle lagune e nei \"billabong\" dell'interno dell'isola.\nBiologia.\nLa casarca del ragi\u00e0 forma coppie a lungo termine e viene avvistata solitamente in coppie solitarie o in piccoli stormi. Nella stagione umida i maschi divengono solitamente molto irritabili, tanto che alcuni sono stati visti attaccare le proprie compagne.\nLa dieta consiste soprattutto di molluschi, insetti, carici ed alghe. Le coppie iniziano a cercare il luogo dove nidificare tra gennaio e febbraio. Il nido viene costruito nei pressi delle fonti di cibo, spesso nelle cavit\u00e0 dei rami degli alberi, il che rende questa casarca molto vulnerabile alla distruzione dell'ambiente.\nLa casarca del ragi\u00e0 non utilizza alcun materiale per edificare il nido, tranne che le proprie piume del petto. Le uova vengono deposte pi\u00f9 frequentemente in maggio o in giugno, ma il periodo preciso dipende dalla stagione umida. Ogni nidiata comprende dalle 6 alle 12 uova, covate per circa 30 giorni.\nConservazione.\nLa casarca del ragi\u00e0 \u00e8 una specie protetta in tutti gli stati dell'Australia e il recarle danno o disturbo viene punito con multe severe."}
{"id": "2089963", "revid": "1610933", "url": "https://it.wikipedia.org/wiki?curid=2089963", "title": "Casarca del ragi\u00e0", "text": ""}
{"id": "2089968", "revid": "729019", "url": "https://it.wikipedia.org/wiki?curid=2089968", "title": "Caproni Ca.164", "text": "Il Caproni Ca.164 era un monomotore biplano, con configurazione sesquiplana invertita, prodotto dall'azienda italiana Aeronautica Caproni negli stabilimenti di Predappio, presso Forl\u00ec, negli anni trenta.\nConcepito per sostituire il precedente Ca.100 nelle scuole di addestramento al volo, non raccolse il medesimo successo ma venne comunque realizzato in 380 esemplari e utilizzato dalla Regia Aeronautica e dalla francese Arm\u00e9e de l'air.\nStoria.\nAgli inizi della seconda met\u00e0 degli anni trenta il Ministero dell'Aeronautica emise una specifica per la fornitura di un nuovo modello di aereo da addestramento per sostituire i Ca.100 in servizio nelle scuole di volo di primo periodo della Regia Aeronautica. Al concorso parteciparono la Caproni, che propose uno sviluppo del precedente modello, e la Societ\u00e0 Anonima Industrie Meccaniche Aeronautiche Navali (SAIMAN), che present\u00f2 il suo Saiman 200.\nSviluppo.\nIl progetto del nuovo modello venne affidato all'ing. Raffaele Conflenti, che decise di avviare un aggiornamento del riuscito Ca.100, con incremento del peso a vuoto e l'adozione di un motore pi\u00f9 potente. Sottoposto alla Direzione Superiore Studi Esperienze nel maggio del 1937, venne in seguito sviluppato ipotizzando diverse motorizzazioni e venne proposta anche una versione portaferiti, con postazione anteriore per il pilota e postazione posteriore per barella con obl\u00f2.\nLo stabilimento Caproni di Predappio (il paese natale di Benito Mussolini), per la propria sopravvivenza contava sulla produzione del Ca.164, in sostituzione della commessa di produzione su licenza dei Savoia-Marchetti S.M.81, che sta per essere completata. \nIl prototipo del Ca. 164 compie il suo primo volo sul campo di Forl\u00ec (dove gli aerei venivano trasportati con autotreni) il 17 novembre 1938. Lo Stato Maggiore chiede uno studio comparativo tra il Ca.164 e il Breda Ba.25/D-2, da cui risulta che l'aereo di Predappio ha migliori caratteristiche di velocit\u00e0 assoluta e carico massimo, ma \u00e8 inferiore nella velocit\u00e0 di salita e nella robustezza. La Caproni prevede l'installazione di una mitragliatrice da 7,7\u00a0mm sincronizzata con l'elica e una variante per il lancio di spezzoni, con unico pilota.\nIl primo Ca.164 viene valutato per l'impiego militare al Reparto Sperimentale di Volo, presso la Direzione Superiore Studi ed Esperienze di Guidonia, dal dicembre del 1938 e inizialmente ottiene pareri favorevoli. Il 28 dicembre il parere dell'Ufficio di Stato Maggiore \u00e8 invece negativo: al prototipo devono essere apportate numerose modifiche e rimangono forti incognite sul comportamento dell'aereo una volta irrobustita la cellula e diminuita l'apertura alare, come richiesto per l'impiego nelle scuole di aviazione per i corsi di primo livello. Se ne autorizza la costruzione di una dozzina di esemplari da valutare nell'impiego operativo.\nSenza tenere conto di queste indicazioni, il generale Giuseppe Valle, Sottosegretario di Stato per l'Aeronautica, invia in maniera autonoma un ordine di 50 esemplari di Caproni Ca.164 Predappio.\nL'aereo viene modificato secondo le indicazioni dello Stato Maggiore e sottoposto a nuovi test: l'8 marzo 1939 lo stesso ufficio ribadisce che il Ca.164 non \u00e8 adatto a sostituire il Breda Ba.25 nelle scuole di primo livello perch\u00e9 presenta migliorie insufficienti rispetto a questo modello. Neanche l'impiego per le scuole acrobatiche sembra praticabile per il Ca.164, che ha doti ben minori del Saiman 200, nato per questa specialit\u00e0. Il ruolo pi\u00f9 adatto al Ca.164, di facile condotta, appare quello di aereo di collegamento, su cui far svolgere ore di volo richieste ai piloti. Per questo impiego vengono ordinati ulteriori 150 esemplari per dotarne tutte le scuole di volo e sostituire i Caproni Ca.100, che venivano ceduti alle scuole di volo pre-militari.\nNel luglio del 1939, mentre un esemplare viene testato al Centro Sperimentale di Guidonia, inizia a Predappio la produzione di serie. Appena presentati alle Scuole di volo, nell'autunno del 1939, i primi Ca.164 vengono radiati alla fine dell'anno. Il 29 febbraio 1940, in un volo di messa a punto dell'aereo, muore il collaudatore maresciallo Drigana, che precipita dopo una vite.\nNel frattempo, a gennaio, la Francia ordina 100 esemplari del Ca.164, in un tentativo politico di riavvicinamento con l'Italia. La produzione continua e fino ad aprile sono consegnati alla Francia circa 70 aerei (16 aerei furono recuperati dall'Italia nel 1943 dopo l'Occupazione italiana della Francia meridionale).\nIl 26 marzo 1940 una Commissione presieduta dal generale Francesco Pricolo chiede allo Stato Maggiore uno studio sull'impiego migliore per i Ca.164: si decide di utilizzare questi aerei per il collegamento nei reparti di bombardamento, ai quali verranno attribuiti, dal 1941, fino a diventare il classico aereo utilizzato per questo scopo.\nIl 24 giugno 1941 il Ca.164 viene proposto dal generale Bernasconi ed accettato da una Commissione diretta sempre dal generale Pricolo, per l'addestramento al volo notturno degli allievi piloti di caccia: in conseguenza, verranno attribuiti esemplari del Ca. 164 ad alcuni reparti di questa specialit\u00e0. Il 14 luglio 1942 viene invece ripresa in considerazione la versione armata del Ca. 164, con mitragliatrice. Circa 30 esemplari vengono modificati in questo senso. Nel febbraio 1943, presso il Centro Costruzioni Aeree di Guidonia, vengono modificati una dozzina di Ca. 164 per il traino bersagli.\nTecnica.\nIl Ca. 164 era un biplano biposto, con ali di struttura lignea di configurazione sesquiplana invertita, rivestite nel bordo d'attacco in compensato e in tela verniciata per le altre parti. I flaps (struttura metallica rivestita in tela) erano sistemati sull'ala superiore, mentre gli alettoni (struttura in legno, rivestimento in tela) erano disposti nell'ala inferiore. I piani di coda erano controventati con cavi metallici e realizzati con strutture lignee ricoperte con compensato e tela.\nIl carrello a due ruote era fisso e il ruotino orientabile. La fusoliera era realizzata con tubi acciaio saldati e rivestita con duralluminio e tela. Le postazioni di pilotaggio erano in tandem, in abitacoli aperti, con doppi comandi e strumentazione essenziale. L'elica era lignea bipala a passo fisso. Il serbatoio di 135 litri era disposto in fusoliera tra il motore e il primo posto di pilotaggio.\nImpiego militare.\nIl principale impiego del Ca. 164 fu quello di aereo di collegamento per le Squadriglie di bombardieri della Regia Aeronautica. In questo ruolo fu presente su quasi tutti i fronti che videro impegnata la Regia Aeronautica nella seconda guerra mondiale, dall'Africa al Belgio all'Albania. In alcuni casi, fu utilizzato anche per portare attacchi al suolo.\nDal 1941, venne utilizzato per l'addestramento al volo notturno e dato in carico ad alcuni reparti di caccia.\nL'aereo venne utilizzato anche dall'Aeronautica Nazionale Repubblicana della R.S.I.."}
{"id": "2089975", "revid": "1543377", "url": "https://it.wikipedia.org/wiki?curid=2089975", "title": "Richard Burdon Haldane", "text": "Biografia.\nDopo aver frequentato l'accademia di Edimburgo, il cattolico Richard Burdon Haldane si iscrisse all'universit\u00e0 di G\u00f6ttingen e Edimburgo, termin\u00f2 quindi i suoi studi di giurisprudenza a Londra. Diventato avvocato fu poi eletto come membro del parlamento per quanto riguarda il partito liberale per Haddingtonshire. I suoi interventi non si limitarono a ci\u00f2: nel 1895, egli contribu\u00ec alla fondazione della prestigiosa London School of Economics.\nNel 1905 fu Segretario di Stato, a capo del War Office, e nel 1911, dopo essere stato nominato visconte, divent\u00f2 Lord Cancelliere, carica da cui dovette dimettersi nel 1915 per via di maldicenze sul suo conto.\nL'incontro con Oscar Wilde.\nHaldane a quell'epoca era un membro della commissione di indagine delle carceri. Essendo tra le sue prerogative quella di controllare qualsiasi prigione a suo piacimento, si decise (come pi\u00f9 volte consigliatogli) di andare a visitare il 12 giugno 1895 lo scrittore Oscar Wilde, allora imprigionato per omosessualit\u00e0.\nQuella fu la prima visita fatta a Wilde. Nel suo primo incontro con lui, lo scrittore irlandese pianse perch\u00e9 Richard Burdon Haldane fece un'analisi realistica della vita di Wilde, chiedendogli infine di poter avere 15 libri da leggere, richiesta che fu esaudita.\nOpere.\nCollabor\u00f2 alla traduzione della prima stesura, in lingua inglese, dallo scritto tedesco dell'opera \"Il mondo come volont\u00e0 e rappresentazione\" di Arthur Schopenhauer, cosa che gli richiese un lavoro di 3 anni.\nHa scritto inoltre diverse opere d'interesse filosofico, fra esse la pi\u00f9 famosa \u00e8 \"The Reign of Relativity\" (1921), in cui discuteva sulle implicazioni filosofiche della teoria della relativit\u00e0.\nAltri lavori.\nFu inoltre presidente della Societ\u00e0 Aristotelica dal 1907 al 1908."}
{"id": "2089976", "revid": "109515529", "url": "https://it.wikipedia.org/wiki?curid=2089976", "title": "Monte G\u00e9broulaz", "text": "Il Monte G\u00e9broulaz (3.511 ) \u00e8 una montagna delle Alpi Graie (sottosezione Alpi della Vanoise e del Grand Arc).\nToponimo.\n\"G\u00e9broulaz\" \u00e8 un toponimo derivato dal gallico \"gabra\" (con il suffisso diminutivo \"oulaz\"), che designava la femmina del camoscio.\nDescrizione.\nLa montagna si trova tra l'Aiguille de P\u00e9clet e l'Aiguille de Polset.\nAccesso alla vetta.\n\u00c8 possibile salire sulla montagna lungo il suo versante nord partendo da Val Thorens e passando per il \"Colle di Thorens\" (3.114\u00a0m)."}
{"id": "2089977", "revid": "1632387", "url": "https://it.wikipedia.org/wiki?curid=2089977", "title": "The War of Art", "text": "The War of Art \u00e8 il secondo album del gruppo statunitense American Head Charge, pubblicato nel 2001 dalla casa discografica American Recordings."}
{"id": "2089982", "revid": "1494169", "url": "https://it.wikipedia.org/wiki?curid=2089982", "title": "G\u00e9broulaz", "text": ""}
{"id": "2089987", "revid": "20333093", "url": "https://it.wikipedia.org/wiki?curid=2089987", "title": "Bionde di Visegna", "text": ""}
{"id": "2089993", "revid": "1444886", "url": "https://it.wikipedia.org/wiki?curid=2089993", "title": "Giovanni De Luna (storico)", "text": "Biografia.\nAutore di trasmissioni radiofoniche e televisive, De Luna ha insegnato storia contemporanea all'Universit\u00e0 di Torino e collabora con \"La Stampa\", \"Tuttolibri\" e il programma di Rai Storia \"Italia in 4D\". \u00c8 stato membro del comitato scientifico del programma televisivo di Rai 3 \"Il tempo e la storia\" dal 2013 al 2017, e in seguito della trasmissione \"Passato e presente\", sulla stessa rete.\nTra le numerose opere, ha scritto un saggio dal titolo \"Le ragioni di un decennio. 1969-1979. Militanza, violenza, sconfitta, memoria\", pubblicato da Feltrinelli, in cui \u00e8 narrato un decennio di storia italiana a partire dalla strage di Piazza Fontana del 1969. L'esposizione non \u00e8 in ordine cronologico, ma divisa per tematiche (la violenza, la crisi del centrosinistra, la centralit\u00e0 operaia), e si concentra in particolare sui protagonisti degli eventi. L'autore ha vissuto alcuni dei fatti in prima persona, avendo militato in Lotta Continua."}
{"id": "2090002", "revid": "123903734", "url": "https://it.wikipedia.org/wiki?curid=2090002", "title": "Giuseppe Barone (storico)", "text": "Biografia.\nProfessore ordinario di storia contemporanea presso la Facolt\u00e0 di Scienze Politiche dell'Universit\u00e0 degli Studi di Catania, si occupa prevalentemente di storia nazionale e locale (del meridione, in particolare). \nLaureatosi in lettere moderne presso l'Universit\u00e0 di Catania nel 1970, \u00e8 stato borsista all'Istituto Italiano di Studi Storici e Filosofici \u201cBenedetto Croce\u201d di Napoli fino al 1972. \u00c8 stato quindi assistente di Giorgio Candeloro e Gastone Manacorda a Catania, dove nel 1975 diventa professore incaricato di Storia dei Partiti e dei Movimenti Politici e nel 1982 professore associato di Storia contemporanea, sempre presso la Facolt\u00e0 di Scienze Politiche dell'ateneo etneo.\nNel 1987 gli viene assegnata la cattedra di Storia contemporanea nella Facolt\u00e0 di Magistero dell'Universit\u00e0 di Palermo e nel 1991 torna da ordinario alla Facolt\u00e0 di Scienze Politiche di Catania, dove \u00e8 stato direttore del Dipartimento di Analisi dei Processi Politici, Sociali e Istituzionali (DAPPSI) dal 1992 al 1997 e poi nuovamente dal 2003 fino al 2009, divenendo anche coordinatore del Dottorato di ricerca di Storia contemporanea dell'Universit\u00e0 di Catania. Nel 2002 ha presieduto altres\u00ec il Corso di laurea in Scienze del governo e dell'amministrazione. Nel 2007 il rettore dell'Universit\u00e0 di Palermo l'ha nominato membro del Nucleo di Valutazione dell'ateneo palermitano. Nel 2009 \u00e8 stato eletto per un quadriennio preside della Facolt\u00e0 di Scienze Politiche dell'Universit\u00e0 di Catania. Nel 2013 \u00e8 stato eletto direttore del Dipartimento di Scienze Politiche e Sociali (per trasformazione della Facolt\u00e0) per un ulteriore quadriennio. Dal 2014, ha fatto parte del Senato Accademico dello stesso ateneo. \nNel 2004 e 2005 ha diretto due edizioni del Master di II livello in Ricerca storica e documentaria, mentre nell'anno accademico 2007/2008 ha organizzato e diretto il Master di I livello in Gestione globale del rischio ambientale. Il suo nome compare nelle direzioni di numerose riviste scientifiche di storia quali \"Italia Contemporanea\" (1983-1990), \"Studi Storici\" (dal 1983 ad oggi), \"Meridiana\" (dal 1987 ad oggi). Dal 2016, ha assunto la direzione della rivista \"Archivio storico della Sicilia Orientale\" edita dalla Societ\u00e0 di Storia Patria di Catania.\nHa pubblicato numerosi volumi e studi sullo sviluppo economico e sul sistema politico italiano contemporaneo, con particolare riferimento ai processi di trasformazione sociale del Mezzogiorno e della Sicilia in particolare.\nNel 2011 \u00e8 stato eletto presidente della Fondazione Giovan Pietro Grimaldi di Modica per il quadriennio 2011/2015. Nel 2016 \u00e8 stato riconfermato per un secondo mandato.\nIl 28 giugno 2019 \u00e8 stato coinvolto nell'inchiesta denominata \u201cuniversit\u00e0 bandita\u201c, con l'accusa di associazione a delinquere, corruzione e turbativa d'asta. Nei suoi confronti, del rettore e di altri otto docenti dell'Universit\u00e0 di Catania \u00e8 stata eseguita un'ordinanza applicativa della misura interdittiva della sospensione dell'esercizio di pubblico ufficio. Contro tale ordinanza \u00e8 stato proposto appello al Tribunale del Riesame, poi discusso il 14 ottobre 2019."}
{"id": "2090003", "revid": "131569", "url": "https://it.wikipedia.org/wiki?curid=2090003", "title": "Begosso", "text": "Begosso \u00e8 una frazione appartenente al comune di Terrazzo (provincia di Verona). \u00c8 conosciuto come il \"paese della mela\" in quanto ricco di coltivazioni di questo tipo.\nGeografia fisica.\nIl centro abitato si trova nella parte sudorientale del territorio comunale e dista circa 4 km dal capoluogo. Da Begosso si possono raggiungere le cittadine padovane di Castelbaldo e Merlara. \u00c8 inoltre bagnato dal corso del fiume Adige, reso sicuro per la presenza di possenti argini.\nOrigini del nome.\nIl paese, di origine molto antica, viene gi\u00e0 citato nelle mappe e in qualche documento nel X secolo. Viene chiamato nel 932 col nome di \"Bugossio\", nel 955 \"Begozio\" poi ancora nei secoli seguenti, \"Buvosii\", \"Begossius\", e \"Begosium\". L'origine del toponimo \u00e8 sconosciuta ma secondo alcuni studi si riferirebbe al bove.\nStoria.\nPrimi documenti su Begosso.\nA seguito del ritrovamento di un tratto di una classica strada romana sotto il letto attuale (dal VI secolo E.V.) del fiume Adige, probabilmente il ramo padano della Via Claudia, che congiungeva Ostiglia con Verona e poi Trento, possiamo pensare che il borgo abbia un'origine romana, forse quale stazione di posta sulla via consolare. Tuttavia i primi documenti riguardanti questa frazione risalgono al X secolo e diguardono la cessione o l'acquisto di beni immobili o terreni. Infatti nel 932 il primo documento su Begosso cita la donazione di terre, fatta da Dagilberto diacono e vicedomino di Verona, possessore di un terreno, al Capitolo della Cattedrale per il mantenimento di sacerdoti ammalati o poveri. Nel 955 Milone Sanbonifacio, membro della nobile famiglia veronese, concesse al fratello una corte con annessi terreno e vigneto. Nel 967 il vescovo Raterio lascia in eredit\u00e0 alcuni suoi beni di Begosso, al clero minore della Chiesa veronese."}
{"id": "2090006", "revid": "729019", "url": "https://it.wikipedia.org/wiki?curid=2090006", "title": "FA Cup 1966-1967", "text": "La FA Cup 1966-67 \u00e8 stata l'ottantaseiesima edizione della competizione calcistica pi\u00f9 antica del mondo."}
{"id": "2090007", "revid": "115986226", "url": "https://it.wikipedia.org/wiki?curid=2090007", "title": "Ippolito Andreasi", "text": " \nBiografia.\nEsponente del Rinascimento, Andreasi fu allievo di Lorenzo Costa il Giovane, della cerchia di Giulio Romano, e oper\u00f2 prevalentemente a Mantova, sua citt\u00e0 natale, in quanto fu uno dei pittori prediletti dai Gonzaga. \nCollabor\u00f2 con Teodoro Ghisi ad affrescare il soffitto e la cupola del Duomo di Mantova, opera nella quale s'intravede l'influenza del Parmigianino. Collegato al Duomo da un corridoio il \"Santuario Dell'Incoronata\" conserva affreschi attribuiti all'Andreasino raffiguranti la \"Pentecoste (Maria tra gli Apostoli)\" e \"Il transito di Maria\". Per le caratteristiche di alcune sue opere l'Andreasi viene classificato come un protobarocco."}
{"id": "2090009", "revid": "118834", "url": "https://it.wikipedia.org/wiki?curid=2090009", "title": "Palazzo de Beaumont Bonelli di Taranto", "text": ""}
{"id": "2090010", "revid": "184755", "url": "https://it.wikipedia.org/wiki?curid=2090010", "title": "Limo (agrume)", "text": "Il limo \u00e8 una variet\u00e0 di agrume napoletana del genere \n\"Citrus\" simile al bergamotto o la limetta palestinese, ormai divenuto estremamente raro da reperire in commercio, ma ancora presente, seppur raramente, in alcuni orti e giardini privati.\nDescrizione.\nIl frutto \u00e8 di forma rotonda, dal diametro di circa 5\u00a0cm, e con una piccola punta terminale dove presenta anche una piccola calotta dal diametro di circa 2\u20133\u00a0cm. Ha la buccia sottile e gialla, talvolta con note verdastre, anche nel frutto maturo. Il frutto ha spicchi di colore tra il giallo ed il verde di sapore delicato, non agre, e molto aromatico.\nOccorre discernerlo dalle variet\u00e0 di lime o limetta \"Citrus aurantiifolia\" o \"Citrus \u00d7 latifolia\", le quali presentano un aroma completamente diverso, e con le quali viene talvolta confuso anche in alcuni documenti ufficiali.\nImpieghi.\nVeniva impiegato tradizionalmente, nella cucina napoletana, per preparare il \"liquore ai quattro agrumi\" (limone, arancia, mandarino e, appunto, limo), una volta pi\u00f9 popolare dell'ormai diffusissimo limoncello.\nFonti.\n\u00c8 molto difficile reperirne fonti in letteratura. Viene citato in un testo di Aurelio Fierro appunto per la preparazione del liquore agli agrumi."}
{"id": "2090012", "revid": "125217832", "url": "https://it.wikipedia.org/wiki?curid=2090012", "title": "Castel Gavone", "text": "Castel Gavone (o Govone) era la sede principale dei marchesi Del Carretto, signori di Finale. \u00c8 situato presso l'odierna frazione di Perti a Finale Ligure, in provincia di Savona.\nStoria.\nAlla fine del XII secolo (molto probabilmente a partire dal 1172) Enrico I Del Carretto o suo figlio Enrico II stabilirono una \"caminata\", cio\u00e8 un palazzo feudale, sopra il colle del Becchignolo, lo sperone roccioso che domina Finalborgo, capitale del marchesato; esso venne ampliato e fortificato da Enrico II nel 1217. Fu demolito parzialmente nel 1448 dalla Repubblica di Genova e subito ricostruito da Giovanni I Del Carretto tra il 1451 e il 1452.\nNel corso del secolo successivo il castello fu ulteriormente ampliato ad opera di Alfonso I Del Carretto, del figlio Giovanni II e del nipote Alfonso II. Il progetto di questi ampliamenti \u00e8 un tipico esempio della cosiddetta \"architettura militare di transizione\" e sembra ispirato da Francesco di Giorgio, con cui Alfonso dovrebbe aver avuto occasione d'incontrarsi a Roma e forse a Milano. Il primo intervento fu l'aggiunta di un corpo di fabbrica triangolare culminante nella \"Torre dei Diamanti\" (circa 1490), una torre a forma di carena di nave e coperta da uno splendido bugnato. Il nuovo corpo serviva a difendere il castello da attacchi di artiglieria dal lato del pendio che scende verso il mare.\nPoco dopo, nel secondo o terzo decennio del XVI secolo cominci\u00f2 la realizzazione di una cinta rettangolare esterna, la cui costruzione fu completata negli ultimi anni di dominio carrettesco (ante 1558).\nUlteriori opere esterne, ma finalizzate alla sicurezza del castello, furono realizzate sotto il dominio spagnolo. L'intervento principale fu la costruzione nel 1643 di Castel San Giovanni, che protegge il pendio sotto il castel Gavone, impedendovi l'installazione di artiglierie nemiche. L'ultimo importante intervento, opera di Gaspare Beretta nel 1674, fu lo sbancamento di uno spalto roccioso sul lato settentrionale, sempre per impedire che ci si potessero fortificare gli attaccanti. Simultaneamente furono realizzate alla base della cinta esterna una traversa, una punta e una strada coperta per impedire l'approssimarsi di genieri nemici.\nIl castello fu nuovamente demolito da artificeri genovesi nel 1715 dopo l'acquisto del Marchesato da parte della Repubblica di Genova.\nIl 29 dicembre 1989 il castello fu donato al Comune di Finale Ligure, che realizz\u00f2 una prima fase di recupero finalizzato alla conservazione e alla fruizione turistica delle imponenti rovine.\nGavone o Govone?\nIl nome comunemente utilizzato negli ultimi due secoli \u00e8 \"Castel Gavone\"; recentemente, per\u00f2, sotto l'influsso di una pi\u00f9 approfondita conoscenza del passato, \u00e8 tornato ad essere utilizzato il nome \"Castel Govone\". Entrambe le versioni sono attestate nei documenti trecenteschi; anzi Govone sembra prevalere sino al termine dell'epoca spagnola (\"castillo Govon\").\nDal XIV al XVI secolo il nome coincide con quello dell'abitato circostante, una frazione di Perti demolita nel corso della costruzione della cerchia di mura cinquecentesche. L'origine del nome \u00e8 incerta e potrebbe segnalare antichi rapporti con il Piemonte.\nCuriosit\u00e0.\nL'immagine di Castel Gavone appariva anche su alcuni degli esemplari di francobolli della Serie castelli emessi dalle Poste Italiane dagli anni ottanta fino al 1998."}
{"id": "2090015", "revid": "1573940", "url": "https://it.wikipedia.org/wiki?curid=2090015", "title": "Tadorna variegata", "text": "La casarca del paradiso (Tadorna variegata ()) \u00e8 una grossa casarca endemica della Nuova Zelanda. I M\u0101ori la chiamano Putangitangi, ma pi\u00f9 di frequente la indicano come \u00abanatra del Paradiso\u00bb; costituisce un'ambita preda per i cacciatori. Sia il maschio che la femmina hanno un piumaggio molto variopinto, ma il primo ha la testa nera e il corpo barrato dello stesso colore, mentre la femmina ha la testa bianca e il corpo castano.\nBiologia.\nLe casarche del paradiso solitamente vivono in coppie, pascolando erba e compiendo irruzioni nei campi coltivati, specialmente nel periodo della muta.\nFormano coppie a lungo termine, che spesso durano per la vita. La loro stagione riproduttiva \u00e8 molto lunga e va da agosto a dicembre. Raggiungono la maturit\u00e0 sessuale dopo i due anni; costruiscono nidi nascosti tra l'erba alta, nelle cavit\u00e0 degli alberi o tra i tronchi in decomposizione, che poi foderano con erba e piume. Gli anatroccoli sono in grado di volare dopo otto settimane.\nConservazione.\nPrima che gli europei fondassero insediamenti sull'isola le casarche del paradiso erano piuttosto rare, ma i mutamenti ambientali dovuti alla conversione delle foreste in pascoli e alla costruzione deliberata di stagni utilizzati a scopo venatorio ne hanno aumentato notevolmente il numero."}
{"id": "2090018", "revid": "1610933", "url": "https://it.wikipedia.org/wiki?curid=2090018", "title": "Casarca del paradiso", "text": ""}
{"id": "2090031", "revid": "22356", "url": "https://it.wikipedia.org/wiki?curid=2090031", "title": "Saurotterigi", "text": ""}
{"id": "2090032", "revid": "110157", "url": "https://it.wikipedia.org/wiki?curid=2090032", "title": "Federazione cestistica del Ruanda", "text": "La F\u00e9d\u00e9ration Rwandaise de Basketball Amateur \u00e8 l'ente che controlla e organizza la pallacanestro in Ruanda.\nLa federazione controlla inoltre la nazionale di pallacanestro del Ruanda e ha sede a Kigali.\n\u00c8 affiliata alla FIBA dal 1977 e organizza il campionato di pallacanestro del Ruanda."}
{"id": "2090033", "revid": "827882", "url": "https://it.wikipedia.org/wiki?curid=2090033", "title": "Nichesola", "text": "Nichesola \u00e8 una delle due frazioni del comune di Terrazzo in provincia di Verona (l'altra \u00e8 Begosso).\nGeografia fisica.\nIl piccolo paese si sviluppa sotto gli argini del fiume Adige nella parte sud occidentale del territorio comunale, ai confini con il comune di Legnago. Dista circa 3 km dal centro di Terrazzo.\nEtimologia.\nAnticamente chiamata coi toponimi \"Neuclesiola\", \"Neclosiola\", \"Nocleziola\", \"Neclesiola\", \"Niclesiola\" ed anche \"Nicli\u00e7ola\").\nIl nome della frazione \u00e8 di chiara origine, deriva infatti della nobile e potente famiglia che governava questa zona e che qui possedeva beni terreni. La famiglia prese dimora a Nichesola insediandosi in una delle corti pi\u00f9 importanti del territorio, Corte Baldisserotto. Il nome della famiglia deriverebbe dal latino \"ecclesiola\" significante piccola chiesa.\nStoria.\nPrimi documenti su Nichesola.\nLa presenza della frazione sul territorio \u00e8 attestata gi\u00e0 attorno all'anno Mille. Viene inoltre citata in due importanti documenti, nel 1154 e nel 1184 in due diplomi di Federico Barbarossa con i quali si rapportava con il clero per la cessione di alcuni terreni.\nEconomia.\nL'economia della frazione \u00e8 nettamente agricola. Vi sono infatti soprattutto coltivazioni a frutteto (mele e pere per la maggiore), mais ed ortaggi che vengono lavorati nelle numerose aziende agricole presenti sul territorio. Negli ultimi anni lungo la strada provinciale che porta a Legnago del centro di Terrazzo, ai confini con il territorio comunale di Bevilacqua \u00e8 sorta una piccola zona industriale contenente piccole aziende artigiane."}
{"id": "2090034", "revid": "1543377", "url": "https://it.wikipedia.org/wiki?curid=2090034", "title": "Sunshine Tour", "text": "Il Sunshine Tour \u00e8 un tour professionistico di golf maschile che ha la propria base in Sudafrica. Per la maggior parte della sua storia \u00e8 stato conosciuto anche con il nome di South African Tour o FNB Tour, ma l'organizzazione ha deciso di cambiare il proprio marchio per cercare di attirare maggior interesse. La grande maggioranza dei tornei del tour si disputa in Sudafrica.\nIl tour \u00e8 uno dei sei grandi tour che costituiscono la Federazione Internazionale dei PGA Tour, ma offre ai partecipanti un montepremi inferiore a quello dei tour pi\u00f9 importanti, cos\u00ec i migliori giocatori sudafricani preferiscono sempre, se riescono ad essere ammessi, disputare il PGA Tour o l'European Tour, limitandosi a tornare in Sudafrica per giocare un torneo del Sunshine Tour un paio di volte l'anno.\nI tre tornei pi\u00f9 importanti del tour, il South African Open, l'Alfred Dunhill Championship e il Joburg Open sono co-organizzati con l'European Tour, in modo da attrarre un campo partecipanti pi\u00f9 qualificato. Ogni stagione viene disputata a cavallo di due anni solari e si conclude con le finali del tour a fine febbraio.\nOgni mese si gioca almeno un torneo, tranne a luglio, ma i pi\u00f9 importanti si svolgono durante l'estate sudafricana, ovvero da novembre a febbraio.\nLa partecipazione al tour \u00e8 stata aperta anche ai giocatori non di razza bianca a partire dal 1991 I primi tre giocatori neri ad imporsi in un torneo furono John Mashego al Bushveld Classic 1991, Lindani Ndwandwe al Western Cape Classic 2001 e Tongoona Charamba al SAA Pro-Am Invitational 2006\nIl pi\u00f9 ricco torneo che si disputi in Sudafrica \u00e8 il Nedbank Golf Challenge che non fa parte del programma ufficiale del Sunshine Tour.\nCalendario.\nIl tour si compone di due parti distinte, comunemente chiamate \"\"Summer Swing\" e \"Winter Swing\"\".I tornei che si tengono durante il \"Summer Swing\" di solito hanno un montepremi pi\u00f9 elevato, attraggono un campo partenti pi\u00f9 qualificato e sono i soli del tour che assegnano punti validi per l'Official World Golf Rankings. Il \"Winter Swing\" si gioca da marzo a novembre, inizia con il Mount Edgecombe Trophy e si chiude con il Coca-Cola Charity Championship, ospitato da Gary Player\nVincitori dell'Ordine di Merito.\nSotto sono elencati i vincitori dell'Ordine di Merito. Per essere classificati i giocatori devono aver partecipato ad un numero minimo di tornei del tour. Dal momento che i tornei pi\u00f9 ricchi (quelli co-organizzati con l'European Tour tendono ad essere vinti da giocatori che non disputano un numero di tornei sufficienti ad entrare in classifica, negli ultimi anni il vincitore dell'ordine di merito spesso non \u00e8 stato il giocatore che in realt\u00e0 ha vinto pi\u00f9 premi nei tornei organizzati dal Sunshine Tour."}
{"id": "2090036", "revid": "297059", "url": "https://it.wikipedia.org/wiki?curid=2090036", "title": "Cristianizzazione del Khaganato di Rus'", "text": "La conversione al cristianesimo del Khaganato di Rus', presumibilmente avvenuta negli anni 860, fu il primo passo nel processo di cristianizzazione degli slavi dell'Est che prosegu\u00ec nell'XI secolo. Malgrado l'indubbio significato storico e culturale dell'avvenimento, risulta estremamente difficoltoso rinvenire accenni sul suo svolgimento, tanto che i resoconti riguardanti la successiva conversione della Rus' di Kiev, avvenuta negli anni 980, omettono qualsivoglia accenno alla precedente evangelizzazione.\nFonti bizantine.\nLa fonte pi\u00f9 autorevole riguardante il tentativo di conversione del Khaganato di Rus' \u00e8 una lettera enciclica del patriarca Fozio datata 867. Riferendosi all'assedio di Costantinopoli dell'860, inform\u00f2 gli altri patriarchi e vescovi d'Oriente che, dopo la conversione al cristianesimo dei Bulgari dell'863, le genti della Rus' si erano dimostrate disposte ad abbracciare la fede cristiana. Come gi\u00e0 aveva fatto con i Bulgari, il patriarca ritenne pi\u00f9 prudente inviare presso questo popolo \"barbaro\" un vescovo da Costantinopoli.\nGli storici bizantini, a partire da Teofane Confessore, narrano infatti nelle proprie opere che la spedizione militare dei Rus' contro Costantinopoli svoltasi nell'860 si concluse con la vittoria bizantina grazie all'intercessione della Theot\u00f3kos. Secondo questi ultimi i Rus', testimoni dei miracoli che si sarebbero verificati sotto le mura della capitale dell'Impero, dopo essere stati duramente sconfitti inviarono ambasciatori a Fozio affinch\u00e9 mandasse un vescovo nelle loro terre.\nSecondo l'imperatore Costantino VII, autore della biografia del proprio avo, Basilio il Macedone, fu invece quest'ultimo a persuadere i Rus' ad abbandonare il culto pagano. Costantino attribuisce infatti la loro conversione a Basilio e al patriarca Ignazio, piuttosto che ai loro successori Michele III e Fozio. A giudizio di questa fonte i Bizantini indussero i Rus' alla conversione tramite la persuasione e ricchi regali, che includevano oro, argento e stoffe preziose. Costantino riporta inoltre la leggenda devozionale secondo cui i pagani sarebbero stati particolarmente colpiti da un miracolo: un vangelo gettato da un arcivescovo in un fal\u00f2 sarebbe stato recuperato integro senza che il fuoco fosse riuscito a provocare alcun danno sullo stesso.\nAlcuni storici, commentando il testo di Costantino, ipotizzarono che la conversione del IX secolo fosse in realt\u00e0 la conseguenza di due distinti tentativi di evangelizzazione. Un'altra corrente storiografica ritenne invece che la conversione al cristianesimo del Khaganato fosse avvenuta in un'unica fase e che Costantino, ascrivendo falsamente la stessa a Basilio, avesse avuto in realt\u00e0 quale unico obiettivo quello di esaltare la figura del proprio avo rispetto a quella di Michele III.\nConstantine Zuckerman, ritenendo invece veritiere le parole di Costantino, ha sostenuto che, in risposta alla richiesta iniziale dei Rus', Fozio (e Michele III) inviarono nel Khaganato di Rus' un semplice vescovo, irritando i pagani che si sentirono offesi dal basso grado ecclesiastico del messo. Nel settembre 867 Michele fu assassinato da Basilio che, insieme al nuovo patriarca Ignazio, mand\u00f2 ai Rus' un arcivescovo che, fornito di ricchi doni, prosegu\u00ec con successo l'opera di conversione. Allo stesso modo, la contemporanea conversione della Bulgaria si realizz\u00f2 in due distinti episodi: i Bulgari furono offesi dal fatto che Costantinopoli avesse inviato un semplice vescovo e chiesero a papa Niccol\u00f2 I di mandare loro un ecclesiastico di alto rango, tale, secondo la mentalit\u00e0 dell'epoca, da conferire il giusto prestigio internazionale al loro atto. Questa ipotesi trova inoltre paralleli nelle opere degli storici Franchi riguardanti i numerosi \"battesimi\" dei Vichinghi, che accolsero il cristianesimo a causa della considerazione politica che avrebbe comportato e dei doni che solitamente accompagnavano le cerimonie di conversione.\nLa data esatta e i motivi della conversione del Khaganato sono stati altres\u00ec fonte di controversia storiografica. Grigory Litavrin vi ha rilevato \"un atto diplomatico e formale posto in essere per facilitare vantaggiosi accordi commerciali con i governanti dello Stato cristiano.\" Zuckerman ha ritenuto invece che le ragioni che spinsero sia Rus' che Bulgari alla conversione furono l'adozione del giudaismo da parte del loro nemico principale, la Khazaria, tra la fine del VIII e l'inizio del IX secolo. Per quel che riguarda al datazione, Zuckerman ha sostenuto che Ignazio invi\u00f2 il proprio arcivescovo ai Rus' intorno all'870, mentre Dmitrij Obolenskij \u00e8 invece incline a individuare nell'874 la data della definitiva conversione.\nAltre fonti primarie.\nAnche se le fonti bizantine contengono in assoluto la descrizione pi\u00f9 dettagliata della conversione dei Rus' nel IX secolo, gli autori musulmani contemporanei paiono far da riscontro alle loro narrazioni. Ibn Khordadbeh, descrivendo i Rus' negli anni 880, annota che gli stessi \"si dicono cristiani\". Tale costruzione sintattica suggerisce che lo storico non riteneva che essi realmente fossero dediti a questo culto. Al-Marwazi riferisce che i Rus' abbandonarono i loro culti pagani, abbracciando il cristianesimo nel 912\nLa Cronaca degli Anni Passati indica Olga di Kiev quale prima cristiana in Rus' Tuttavia, il Trattato Rus'-Bizantino (945), concluso durante il regno del predecessore di Olga e riportato nella \"Cronaca degli anni passati\", narra che parte degli ambasciatori russi che lo avevano sottoscritto erano cristiani. Inoltre tale opera afferma che la collegiata intitolata al profeta Elia esisteva a Kiev prima del 944, \"poich\u00e9 molti Variaghi e Cazari erano cristiani\". Non \u00e8 ad oggi chiaro perch\u00e9 gli autori della \"Cronaca degli anni passati\" abbiano deliberatamente scelto di omettere nel proprio resoconto storico il tentativo di Fozio di evangelizzare il paese.\nFonti tardo-medievali russe (come la Cronaca di Nikon del XVI secolo) fecero riferimento al tentativo di cristianizzazione bizantino del IX secolo cercando di conciliarlo con il \"battesimo della Rus'\" di Vladimir I di Kiev del 992. In tali opere Vladimir e Fozio vengono a volte erroneamente indicati come contemporanei. Il nome del primo \"Metropolita\" di Rus' viene poi individuato alternativamente nelle figure di Michele e Leon. La prima conversione al cristianesimo \u00e8 connessa in tali fonti al nome di Askold, sovrano cristiano di Kiev assassinato nell'882.\nLe fonti bizantine, che reputavano la Rus' una nazione cristiana convertita nel IX secolo, non riportano alcuna seconda conversione nel 988. (allo stesso modo nessuna fonte esterna, eccezion fatta per Yahya di Antiochia, menziona la conversione di Valdimir negli anni 980). Nella lista dei vescovati ortodossi di Leone VI il seggio della Rus' \u00e8 posizionato alla sessantunesima posizione, in quella compilata durante il Regno di Costantino VII alla sessantesima. La vita di san Cirillo riporta che, mentre attraversava la Crimea diretto in Cazaria, l'apostolo degli Slavi rinvenne a Cherson una bibbia scritta in linguaggio Rus', possibile indice dell'esistenza di una tradizione vernacole codificata gi\u00e0 nel IX secolo.\nIl fallimento della prima cristianizzazione.\nNessuna fonte diretta specifica cosa accadde ai Rus' convertiti durante il IX secolo. L'importanza di questa prima conversione \u00e8 stata inoltre contestata da alcuni storici, primo fra tutti August Ludwig von Schl\u00f6zer, il quale ritenne che solo una piccola parte della societ\u00e0 Rus' si convert\u00ec al cristianesimo all'epoca di Fozio. Dmitrij Ilovaiskij, inoltre, ipotizz\u00f2 che Fozio si fosse riferito esclusivamente alla cristianizzazione dei cosiddetti Rus' Tmutarakan' (o Pontici), mentre i Rus' settentrionali sarebbero rimasti pagani per almeno un altro secolo.\nMolti storici sovietici (Boris Grekov, Vladimir Pa\u0161uto, Rybakov) concordarono invece sulla circostanza secondo la quale il cristianesimo fu adottato nel IX secolo solo ed esclusivamente dall'\u00e9lite Variaga del Khaganato di Rus'. In base a tale ipotesi il fatto che la prima cristianizzazione si estinse cos\u00ec rapidamente fu dovuto al supposto colpo di Stato avvenuto nell'882 che ebbe come conseguenza la deposizione del cristiano Askold e l'ascesa al trono del pagano Oleg. Il primo ad ipotizzare questo teorema fu Vasilij Tati\u0161\u010dev secondo cui Askold e Dir furono assassinati proprio a causa della loro conversione. Lo storico si spinse fino ad individuare in Askold \"il primo martire russo\".\nConstantine Zuckerman respinse le teorie di Rybakov, secondo cui Fozio avrebbe in realt\u00e0 convertito la Rus' di Kiev, ritenendo invece che il centro del potere politico del khaganato si trovasse a Velikij Novgorod. Secondo la sua ipotesi storiografica, i Variaghi cristianizzati furono espulsi dallo Stato a seguito della rivolta delle popolazioni slave locali negli anni 860 o 870. Questo avvenimento, associato dalla tradizione di Novgorod alla figura di Vadim il Coraggioso, secondo Zuckerman fu causato proprio dal tentativo di cristianizzazione variago nei confronti delle popolazioni slave."}
{"id": "2090037", "revid": "1543377", "url": "https://it.wikipedia.org/wiki?curid=2090037", "title": "Ibn Bajja", "text": "Vita.\nNacque in al-Andalus, a Saragozza nel 1095. Nel periodo della dominazione berbera degli Almoravidi collabor\u00f2 con il governatore di Saragozza, scrivendo anche opere letterarie dedicate alla sua figura. In seguito lavor\u00f2 per conto del fratello del sultano almoravide Y\u016bsuf ibn T\u0101shf\u012bn in Marocco.\nOpere e pensiero.\nIl suo pensiero filosofico purtroppo non \u00e8 stato completato a causa della morte precoce e il suo modello di \"Fenomenologia dell'anima\" non \u00e8 stato esemplificato completamente.\nNonostante questo, le sue teorie astronomiche e fisiche sono state preservate da Maimonide e da Averro\u00e8, quindi hanno mantenuto una notevole influenza sia sulla civilt\u00e0 islamica sia sul Rinascimento europeo, basti citare Galileo Galilei.\nAvempace introdusse una sua teoria sulla Via Lattea e sulle galassie diversa dalle precedenti in auge ai suoi tempi, formulate da Aristotele e Ibn al-Bitriq. Fondamentalmente discutevano sulla localizzazione dei fenomeni e sul posizionamento delle galassie rispetto alla Terra e alla Luna. Avempace ritenne che le dinamiche stellari e galattiche si svolgessero sopra la Luna e nella regione sublunare.\nPer quanto riguarda le ricerche nel campo della fisica, Avempace enunci\u00f2 una legge di movimento dei corpi equivalente al principio che il moto uniforme implica assenza di azione di una forza. Questo principio diverr\u00e0 la base della moderna meccanica. La definizione di Avempace sulla velocit\u00e0.\nInoltre \u00e8 stato un precursore dell'idea di Leibniz di uno scenario di forze che sottostanno alla terza legge di Newton sul moto.\nI suoi studi di psicologia e medicina furono inseriti nel saggio \"Indagine sulla intelligenza attiva\". L'intelligenza attiva \u00e8 stata considerata da Avempace la pi\u00f9 importante abilit\u00e0 degli esseri umani, in quanto consente alle percezioni sensoriali di espandere e elaborare le informazioni e raggiungere uno stato di conoscenza della natura. L'uso della intelligenza \u00e8 mirato al raggiungimento di una illuminazione che solamente la ricerca di Dio pu\u00f2 consentire."}
{"id": "2090041", "revid": "1543377", "url": "https://it.wikipedia.org/wiki?curid=2090041", "title": "Ducati MHR", "text": "La Ducati MHR (acronimo di Mike Hailwood Replica) \u00e8 un modello di motocicletta prodotto dalla casa bolognese Ducati dal 1979 al 1986.\nContesto.\nLa moto fu presentata al Salone di Londra 1979, giusto un anno dopo la vittoria di Mike Hailwood al Tourist Trophy (categoria TT F1) in sella a una 900 SS elaborata dalla NCR, battendo a sorpresa le potenti \"sp\u00e9cial\" di produzione giapponese. La \"MHR\" riprende dal mezzo vittorioso sul Mountain Circuit la colorazione bianco-rosso-verde, ovvero i colori della Castrol, storico sponsor del pilota britannico.\nLa meccanica, invece, \u00e8 derivata da quella della 900 SS: un bicilindrico a V di 863,9\u00a0cm\u00b3 monoalbero coppie coniche con distribuzione desmodromica da 72 CV, alimentato da due carburatori Dell'Orto PHM 40, con cambio a cinque rapporti.\nPer quanto riguarda la componentistica, sono stati utilizzati prodotti di elevata qualit\u00e0: strumentazioni Nippo Denso (poi riproposta sulla Darmah) sospensioni Marzocchi, freni (due dischi davanti e uno dietro) Brembo, cerchi in lega Speedline, scarichi Silentium.\nDopo una prima serie limitata a 300 esemplari, nel 1980 arriv\u00f2 una seconda versione, dotata di un nuovo serbatoio pi\u00f9 capiente (da 24 litri anzich\u00e9 da 18), carena in due parti e cerchi in magnesio FPS. Nel 1981 fu presentata la seconda serie della MHR, restilizzata (ora vi sono due fianchetti a coprire la batteria) e con varie modifiche al motore (nuove sedi delle valvole e nuovi innesti del cambio). Il 1983 vide l'introduzione dell'avviamento elettrico, una nuova frizione a secco con comando idraulico e un nuovo telaio, pi\u00f9 lungo, alto e pesante, preso dalla 900 S2.\nNel 1984 fu presentata la \"MHR Mille\", il cui motore era stato maggiorato a 973\u00a0cm\u00b3, con solo qualche modifica meccanica rispetto alla vecchia \"900\". In seguito al cambio di gestione in Ducati (passata dalle mani dell'EFIM a quelle della Cagiva), si decise di puntare tutto sulla nuova 750 F1, facendo uscire di scena la MHR nel 1986, dopo 7.169 esemplari (6.058 \"900\" e 1.111 \"Mille\")"}
{"id": "2090042", "revid": "110157", "url": "https://it.wikipedia.org/wiki?curid=2090042", "title": "Federazione cestistica di S\u00e3o Tom\u00e9 e Pr\u00edncipe", "text": "La Federazione cestistica di S\u00e3o Tom\u00e9 e Pr\u00edncipe \u00e8 l'ente che controlla e organizza la pallacanestro a S\u00e3o Tom\u00e9 e Pr\u00edncipe.\nLa federazione controlla inoltre la nazionale di pallacanestro di S\u00e3o Tom\u00e9 e Pr\u00edncipe e ha sede a S\u00e3o Tom\u00e9.\n\u00c8 affiliata alla FIBA dal 1983 e organizza il campionato di pallacanestro di S\u00e3o Tom\u00e9 e Pr\u00edncipe."}
{"id": "2090045", "revid": "486946", "url": "https://it.wikipedia.org/wiki?curid=2090045", "title": "Ornitodiri", "text": ""}
{"id": "2090050", "revid": "110157", "url": "https://it.wikipedia.org/wiki?curid=2090050", "title": "Federazione cestistica del Senegal", "text": "La F\u00e9d\u00e9ration S\u00e9n\u00e9galaise de Basket-Ball \u00e8 l'ente che controlla e organizza la pallacanestro in Senegal.\nLa federazione controlla inoltre la nazionale di pallacanestro del Senegal. Ha sede a Dakar e l'attuale presidente \u00e8 Alioune Badara Diagne.\n\u00c8 affiliata alla FIBA dal 1962 e organizza il campionato di pallacanestro del Senegal."}
{"id": "2090053", "revid": "729019", "url": "https://it.wikipedia.org/wiki?curid=2090053", "title": "Nicolas Joseph Maison", "text": "Rivoluzione francese.\nNel 1789 Nicolas Maison si arruol\u00f2 nella Guardia nazionale, dove sal\u00ec di grado sino a diventare capitano nel 1791. Maison entr\u00f2 nei battaglioni di volontari di Parigi il 22 luglio 1792, e serv\u00ec sin dal principio delle guerre rivoluzionarie nella fanteria. Raggiunse nuovamente il grado di capitano nell'agosto 1792, ma fu denunciato e degradato il 5 dicembre 1793. Fece la campagna nel 1794 nell'Armata del Nord e prese parte alla battaglia di Fleurus. Fu nuovamente nominato capitano il 1\u00ba maggio 1796.\nAggregato, sino al 1797, alla divisione comandata da Bernadotte, Maison divenne \"chef de bataillon\" nel luglio 1796 dimostrando in ogni occasione il proprio valore.\nNominato nel 1799 aiutante generale e primo aiutante di campo di Bernadotte, allora ministro della Guerra, fu incaricato di una missione presso l'Armata del Reno, e respinse presso Mannheim gli ussari di Szecklers che minacciavano la cavalleria francese. Nel 1800 ricevette una grave ferita presso il villaggio di Schout (Paesi Bassi) nell'attacco di un contingente anglo-russo.\nPrimo Impero.\nNel 1805 raggiunse il I Corpo d'armata della \"Grande Arm\u00e9e\" e raccolse la sua parte di gloria ad Austerlitz. Divenne generale di brigata durante la campagna di Prussia del 1806, servendo nel corpo d'armata di Bernadotte. Prese parte alla battaglia di Jena. Poco dopo partecip\u00f2 all'inseguimento dell'armata prussiana, attraversando per primo la Saale per incalzare il principe di W\u00fcrttemberg ed entr\u00f2 quindi a Lubecca.\nNel 1807 fu nominato capo di Stato Maggiore del I Corpo d'armata e partecip\u00f2 alla campagna terminata con la Pace di Tilsit.\nNel 1808 serv\u00ec in Spagna sotto il maresciallo Victor e si distinse alla battaglia di Espinosa. Nell'attacco di Madrid ebbe il piede destro fracassato da una palla, cosa che lo obblig\u00f2 a tornare in Francia.\nNel 1809, durante lo sbarco inglese in Olanda, era ad Anversa con Bernadotte; in seguito, dopo l'evacuazione dell'isola di Walkeren, comand\u00f2 successivamente a Bergen op Zoom, a Rotterdam e al campo di Utrecht.\nNel 1812 partecip\u00f2 alla campagna di Russia. Fu promosso generale di divisione alla Beresina e creato barone. Dopo che il maresciallo Oudinot venne ferito, Maison prese il comando del II Corpo d'armata e ordin\u00f2 la ritirata sulla Vistola.\nNel 1813 alla testa del V Corpo d'armata sconfisse i prussiani a M\u00f6ckern e prese la citt\u00e0 di Halle. Fu lui che, il giorno stesso della battaglia di L\u00fctzen, marci\u00f2 su Lipsia, se ne impadron\u00ec ed imped\u00ec al nemico di distruggere i ponti sull'Elster Bianco. A Bautzen, con due reggimenti, respinse le cariche combinate di sei colonne di cavalleria e le mise in rotta. Venne ferito alla battaglia di Wachau e a quella di Lipsia. Dopo la sconfitta del maresciallo Macdonald a Katzbach fu incaricato di condurre la ritirata.\nDopo la battaglia di Lipsia fu decorato dalla \"Grand Croix\" della Legion d'onore e creato conte.\nNel gennaio 1814 comand\u00f2 il I Corpo d'armata incaricato di difendere il Belgio e il porto di Anversa. Difese per qualche tempo, malgrado una notevole inferiorit\u00e0 numerica, gli accessi ad Anversa. La sua intenzione era di portarsi su Parigi a marce forzate: era gi\u00e0 diretto su Valenciennes per attaccare i Sassoni, quando seppe dell'abdicazione di Napoleone. Concluse allora un armistizio e raggiunse Lilla, da cui comunic\u00f2 la sua adesione al nuovo governo.\nRestaurazione.\nDopo l'abdicazione dell'Impero si avvicin\u00f2 a Luigi XVIII, che lo ammise all'Ordine di San Luigi.\nDurante i Cento Giorni rimase leale ai Borbone. Il 20 marzo 1815 Maison, nominato governatore di Parigi, accompagn\u00f2 Luigi XVIII a Gand.\nDopo la battaglia di Waterloo gli fu affidato il comando della 1\u00aa Divisione militare. Incaricato di giudicare il maresciallo Ney, accusato di tradimento per essersi schierato con Napoleone, si dichiar\u00f2 incompetente come molti suoi colleghi. La cosa gli valse la retrocessione in grado, e la destinazione al comando dell'8\u00aa Divisione a Marsiglia.\nL'Imperatore lo aveva creato barone e conte, i Borbone lo fecero marchese nel 1816 e pari di Francia.\nNel 1828 Carlo X gli affid\u00f2 il comando della spedizione di Morea, contro Ibr\u0101h\u012bm Pasci\u00e0. Al suo ritorno in Francia nel 1829 fu nominato maresciallo di Francia.\nMonarchia di Luglio.\nAder\u00ec alla Rivoluzione di Luglio. Nel 1830 accett\u00f2 da Luigi Filippo la missione di recarsi con Odilon Barrot ed Auguste de Schonen presso i principi deposti per convincerli a lasciare la Francia.\nIl 4 novembre 1830 divenne ministro degli Affari esteri, carica che tenne per due settimane; poi fu nominato ambasciatore a Vienna e quindi a San Pietroburgo nel 1833.\nIl 30 aprile 1835 divenne ministro della Guerra, funzione che occup\u00f2 sino al ritiro dalla vita pubblica, il 19 settembre 1836.\nMor\u00ec a Parigi il 13 febbraio 1840."}
{"id": "2090054", "revid": "287204", "url": "https://it.wikipedia.org/wiki?curid=2090054", "title": "Annessione di Liegi alla Francia", "text": "Con l'espressione Annessione di Liegi alla Francia si definisce il movimento politico dei giacobini, al seguito delle truppe del Dumouriez, che, nel 1793, sanc\u00ec la fine del Principato vescovile di Liegi.\nContesto.\nIl 18 agosto 1789 un'insurrezione popolare, guidata dal giacobino Jean-Nicolas Bassenge si impossess\u00f2 degli edifici pubblici di Liegi e del Principe vescovo de Hoensbroeck, forzandolo a reintrodurre l'antica costituzione medievale del Principato, che garantiva poteri assai maggiori all'assemblea del primo, del secondo e del terzo stato. Allorch\u00e9, alcuni giorni pi\u00f9 tardi, il Principe vescovo fugg\u00ec a Treviri, in Germania, i pi\u00f9 radicali fra gli insorti proclamarono, a Liegi, la repubblica.\nEssa venne rovesciata dalle truppe imperiali di Leopoldo II, che dopo aver represso la Rivoluzione del Brabante, entrarono in Liegi il 12 gennaio 1791. De Hoensbroeck recuper\u00f2 il proprio trono e procedette ad una repressione che spinse diversi oppositori all'esilio, la maggior parte dei quali si rifugi\u00f2 a Parigi.\nL'invasione francese.\nNel 1792 de Hoensbroeck mor\u00ec e gli succedette de M\u00e9an. Poco dopo egli dovette fuggire a seguito della battaglia di Jemappes, il 6 novembre 1792, che permise alle truppe francesi del Dumouriez di assumere il controllo del Principato e dei Paesi Bassi austriaci.\nDumouriez fece il proprio ingresso trionfale in Liegi il 28 novembre ed al suo seguito rientrarono gli esuli fuggiti dal Principato a seguito della Rivoluzione di Liegi. Mentre il Principe vescovo de M\u00e9an fuggiva verso la Germania.\nLa politica giacobina.\nFu questo il momento in cui i giacobini di Liegi si resero responsabili dell'atto cui maggiormente \u00e8 collegata la loro memoria: la distruzione della Cattedrale di San Lamberto. Un atto altamente simbolico che li colleg\u00f2, anche idealmente, ai loro confratelli di Francia.\nNel mentre, le autorit\u00e0 militari francesi fecero piazza pulita delle antiche istituzioni del Principato. Segnando una marcata discontinuit\u00e0 rispetto a quanto gli stessi protagonisti della Rivoluzione di Liegi avevano fatto, soltanto due anni prima, allorch\u00e9 avevano s\u00ec cacciato il Principe vescovo ma in nome di un ritorno alle antiche costituzioni medievali e conservato gli 'Stati', ovvero l'assemblea dei tre stati del principato, ancorch\u00e9 debitamente epurati.\nQuesta volta i Francesi sostennero l'elezione di assemblee popolari, a suffragio universale maschile. Naturalmente avendo curato di garantire un ruolo primario alla \"societ\u00e0 degli amici della Libert\u00e0\" direttamente ispirata al modello del Club dei Giacobini.\nIl Plebiscito.\nUno dei suoi \"leader\" principali, il Jean-Nicolas Bassenge, ebbe l'incarico di presentare un rapporto che fece approvare alla municipalit\u00e0 di Liegi: qui si sosteneva che, avendo il Principato vescovile di Liegi deciso di separarsi dall'Impero, non vi fosse altra soluzione che unirsi alla Francia.\nQueste furono i termini che, nel 1793, vennero proposti al voto popolare. Nella sola citt\u00e0 di Liegi vennero registrati 9\u00a0700 votanti, circa il 50% degli aventi diritto. Di essi solo 40 si espressero a sfavore. N\u00e9 si potrebbe immaginare che le forze francesi di occupazione avrebbero ammesso altro esito. Tuttavia, i dati dell'affluenza sembrano restituire un consenso assai maggiore di quello registrato nei paralleli plebisciti forzosi, che si tenevano nei Paesi Bassi austriaci: ad esempio, 3\u00a0000 a Mons e 2\u00a0000 nella grande citt\u00e0 di Gand.\nAvvenimenti successivi.\nPoco dopo la conclusione del plebiscito, Dumouriez venne rotto dagli Imperiali del Principe di Coburgo a Neerwinden, e il Principato vescovile venne, per la seconda volta, restaurato.\nNel 1794, alla battaglia di Fleurus, i Francesi cacciarono per la seconda volta gli Imperiali e, nel 1795, confermarono l'annessione alla Francia, che dur\u00f2 sino al 1814."}
{"id": "2090058", "revid": "300067", "url": "https://it.wikipedia.org/wiki?curid=2090058", "title": "Terry Porter", "text": ""}
{"id": "2090059", "revid": "110157", "url": "https://it.wikipedia.org/wiki?curid=2090059", "title": "Federazione cestistica delle Seychelles", "text": "La Federazione cestistica delle Seychelles \u00e8 l'ente che controlla e organizza la pallacanestro nelle Seychelles.\nLa federazione controlla inoltre la nazionale di pallacanestro delle Seychelles. Ha sede a Mahe e l'attuale presidente \u00e8 Jude Talma.\n\u00c8 affiliata alla FIBA dal 1979 e organizza il campionato di pallacanestro delle Seychelles."}
{"id": "2090060", "revid": "767487", "url": "https://it.wikipedia.org/wiki?curid=2090060", "title": "Henry van der Vegt", "text": "Carriera.\nCalciatore.\nCoi i friulani ha disputato 29 incontri in Serie A, di cui 22 nella stagione 1999-2000, realizzando una rete in occasione del successo esterno contro il Cagliari del 23 ottobre 1999.\nDopo il ritiro.\nSi \u00e8 ritirato nel 2002 a causa di un malore al cuore. Dopo aver lavorato nello staff dell', \u00e8 stato direttore sportivo del . Dal 1\u00ba luglio 2019 \u00e8 entrato nello staff di John Stegeman, allenatore del ."}
{"id": "2090064", "revid": "110157", "url": "https://it.wikipedia.org/wiki?curid=2090064", "title": "Federazione cestistica della Sierra Leone", "text": "La Federazione cestistica della Sierra Leone \u00e8 l'ente che controlla e organizza la pallacanestro in Sierra Leone.\nLa federazione controlla inoltre la nazionale di pallacanestro della Sierra Leone e ha sede a Freetown.\n\u00c8 affiliata alla FIBA dal 1991 e organizza il campionato di pallacanestro della Sierra Leone."}
{"id": "2090066", "revid": "3115", "url": "https://it.wikipedia.org/wiki?curid=2090066", "title": "Grande Roch\u00e8re", "text": "La Grande Roch\u00e8re (3.326 ) \u00e8 una montagna delle Alpi Pennine (sottosezione Alpi del Grand Combin).\nCaratteristiche.\nSi trova nel territorio del comune valdostano di La Salle.\nSulla vetta della montagna su un pilastrino in ferro a sezione triangolare \u00e8 collocato il punto geodetico della rete primaria IGM denominato \"028903 Grande Rochere\".\nSalita alla vetta.\nSi pu\u00f2 salire sulla vetta partendo dalla frazione \"Planaval\" di La Salle."}
{"id": "2090069", "revid": "729019", "url": "https://it.wikipedia.org/wiki?curid=2090069", "title": "Aleksandr Michajlovi\u010d Romanov", "text": "Biografia.\nInfanzia.\nNipote dello zar Nicola I (1796-1855), era figlio del granduca Michail Nikolaevi\u010d Romanov (1832-1909) e della sua consorte \"Ol'ga F\u00ebdorovna\" nata Cecilia di Baden (1839-1891).\nCarriera militare.\nVenne instradato verso la carriera militare come ufficiale della Marina zarista, della quale la Finlandia era la base principale per la flotta russa del Baltico. Durante la sua giovinezza poi venne mandato in missione presso la corte imperiale giapponese e quella brasiliana, facendo ambedue le volte un'ottima figura.\nMatrimonio.\nIl 6 agosto del 1894, nella reggia di Peterhof, spos\u00f2 Ksenija Aleksandrovna Romanova (1875-1960), la maggiore delle figlie di suo cugino di primo grado, lo zar Alessandro III (1845-1894), e della zarina \"Marija F\u00ebdorovna\" nata Dagmar di Danimarca (1847-1928), diventando cos\u00ec cognato dell'ultimo zar Nicola II. Divenuto ben presto uno dei pi\u00f9 fidi consiglieri, ebbe su di lui molta influenza.\nRivoluzione russa.\nA seguito della rivoluzione russa lui, la sua famiglia e la suocera, l'imperatrice vedova Marija F\u00ebdorovna, trovarono rifugio in Crimea sotto la protezione dell'esercito bianco, da cui fuggirono, all'arrivo dell'Armata rossa, imbarcandosi sulla nave da guerra britannica \"HMS Marlborough\".\nEsilio e morte.\nDurante l'esilio scrisse le sue memorie \"Una volta ero un granduca\", fonte preziosa sulla vita della corte zarista nell'ultimo mezzo secolo prima della rivoluzione. Inoltre trascorse del tempo come ospite di Ras Tafari (in seguito il Negus d'Etiopia Hail\u00e9 Selassi\u00e9), e ne scrisse nel seguito della sua autobiografia, \"Sempre un granduca\".\nIl Granduca mor\u00ec a Roccabruna, in Francia, il 26 febbraio 1933.\nAleksandr Michajlovi\u010d fu membro della Massoneria, massone mistico e spiritualista, si diceva Rosacroce e philaleta.\nDiscendenza.\nIl granduca Aleksandr Michajlovi\u010d e Ksenija Aleksandrovna Romanova ebbero i seguenti figli:"}
{"id": "2090081", "revid": "125620830", "url": "https://it.wikipedia.org/wiki?curid=2090081", "title": "Sognavo le nuvole colorate", "text": "Sognavo le nuvole colorate \u00e8 un film documentario del 2008 diretto da Mario Balsamo e prodotto da Thomas Torelli, che racconta l'esperienza di Edison Duraj, un giovane ragazzo albanese che vive in Italia e intraprende un viaggio di ritorno in Albania insieme al suo amico Alessandro, per incontrare la sua famiglia dopo quasi un decennio.\nProduzione.\nIl documentario \u00e8 stato girato in parte a Lecce ed in parte in Albania. \nDistribuzione.\nIl film ha partecipato a numerosi concorsi nazionali. La prima visione \u00e8 avvenuta al cinema Santa Lucia di Lecce e di seguito, a scopo educativo riguardo all'immigrazione in Italia, \u00e8 stato proiettato in tutte le scuole medie di Lecce."}
{"id": "2090082", "revid": "287204", "url": "https://it.wikipedia.org/wiki?curid=2090082", "title": "Jhagrakhand", "text": "Jhagrakhand \u00e8 una suddivisione dell'India, classificata come \"nagar panchayat\", di 7.507 abitanti, situata nel distretto di Korea, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 11' 16 N e 82\u00b0 10' 20 E.\nSociet\u00e0.\nEvoluzione demografica.\nAl censimento del 2001 la popolazione di Jhagrakhand assommava a 7.507 persone, delle quali 3.896 maschi e 3.611 femmine. I bambini di et\u00e0 inferiore o uguale ai sei anni assommavano a 1.009, dei quali 500 maschi e 509 femmine. Infine, coloro che erano in grado di saper almeno leggere e scrivere erano 4.755, dei quali 2.807 maschi e 1.948 femmine."}
{"id": "2090087", "revid": "287204", "url": "https://it.wikipedia.org/wiki?curid=2090087", "title": "Jamul", "text": "Jamul \u00e8 una suddivisione dell'India, classificata come \"nagar panchayat\", di 21.633 abitanti, situata nel distretto di Durg, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 15' 0 N e 81\u00b0 24' 0 E e ha un'altitudine di 296 .\nSociet\u00e0.\nEvoluzione demografica.\nAl censimento del 2001 la popolazione di Jamul assommava a 21.633 persone, delle quali 11.230 maschi e 10.403 femmine. I bambini di et\u00e0 inferiore o uguale ai sei anni assommavano a 3.063, dei quali 1.529 maschi e 1.534 femmine. Infine, coloro che erano in grado di saper almeno leggere e scrivere erano 14.952, dei quali 8.796 maschi e 6.156 femmine."}
{"id": "2090090", "revid": "287204", "url": "https://it.wikipedia.org/wiki?curid=2090090", "title": "Hatkachora", "text": "Hatkachora \u00e8 una suddivisione dell'India, classificata come \"census town\", di 6.054 abitanti, situata nel distretto di Bastar, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 19\u00b0 03' 13 N e 82\u00b0 02' 02 E.\nSociet\u00e0.\nEvoluzione demografica.\nAl censimento del 2001 la popolazione di Hatkachora assommava a 6.054 persone, delle quali 3.096 maschi e 2.958 femmine. I bambini di et\u00e0 inferiore o uguale ai sei anni assommavano a 776, dei quali 394 maschi e 382 femmine. Infine, coloro che erano in grado di saper almeno leggere e scrivere erano 3.892, dei quali 2.236 maschi e 1.656 femmine."}
{"id": "2090091", "revid": "1833487", "url": "https://it.wikipedia.org/wiki?curid=2090091", "title": "Ciambota", "text": "La ciambota cilentana (variante della Ciambotta) \u00e8 un piatto tipico del Cilento\nNasce come piatto povero ed \u00e8 solitamente preparato con aglio, pomodori, melanzane, zucchine, patate, fiori di zucca e peperoni. Solitamente si accompagna con pane a tozzetti; tuttavia gli ingredienti possono variare da zona a zona o dai semplici gusti di chi la prepara.\nQuesto tradizionale piatto \u00e8 tuttora ben radicato nel territorio."}
{"id": "2090092", "revid": "287204", "url": "https://it.wikipedia.org/wiki?curid=2090092", "title": "Gogaon", "text": "Gogaon \u00e8 una suddivisione dell'India, classificata come \"census town\", di 10.453 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 15' 46 N e 81\u00b0 36' 53 E.\nSociet\u00e0.\nEvoluzione demografica.\nAl censimento del 2001 la popolazione di Gogaon assommava a 10.453 persone, delle quali 5.521 maschi e 4.932 femmine. I bambini di et\u00e0 inferiore o uguale ai sei anni assommavano a 2.171, dei quali 1.041 maschi e 1.130 femmine. Infine, coloro che erano in grado di saper almeno leggere e scrivere erano 5.816, dei quali 3.714 maschi e 2.102 femmine."}
{"id": "2090096", "revid": "729019", "url": "https://it.wikipedia.org/wiki?curid=2090096", "title": "Jean Cavalier", "text": "Biografia.\nFu uno dei capi della rivolta popolare che scoppi\u00f2 nella Francia meridionale contro le misure repressive adottate da Luigi XIV nei confronti degli ugonotti.\nQuesta rivolta pass\u00f2 alla storia perch\u00e9 dei giovanissimi comandanti di brigata come Cavalier, che all'epoca aveva appena 22 anni, e degli artigiani e contadini riuscirono a mettere in difficolt\u00e0 le truppe francesi, guidate da abili marescialli.\nUno di essi, Claude Louis Hector riusc\u00ec a stabilire dei legami di pace con i ribelli, mettendo fine alla guerra. Tuttavia i protestanti non ottennero i diritti reclamati."}
{"id": "2090097", "revid": "486946", "url": "https://it.wikipedia.org/wiki?curid=2090097", "title": "Zio Jimbo", "text": ""}
{"id": "2090103", "revid": "63756", "url": "https://it.wikipedia.org/wiki?curid=2090103", "title": "Lao-tzu", "text": ""}
{"id": "2090105", "revid": "767487", "url": "https://it.wikipedia.org/wiki?curid=2090105", "title": "Coulson Kernahan", "text": "Biografia.\nDopo aver frequentato una scuola privata come voluto dal padre contribu\u00ec con il suo talento a diversi periodici dell'epoca, i suoi scritti vennero tradotti in molte lingue: francese, tedesco, ungherese e cinese. Diventato amico di Hall Caine i due duscussero, fra le altre cose, della condanna di Oscar Wilde: un atto criminale contro la letteratura. Nel 1911 si trasfer\u00ec con la moglie in una casa chiamata Frognal sita in Fairlight, vicino a Hastings. Era un amante dei cani, e scrisse due opere inerenti alla sua cinofilia: \"Bow-Wow Book of Dog Love\" (1912) e \"A Dog and his Master\" (1932).\nOpere.\nScrisse tantissime opere, fra cui:"}
{"id": "2090107", "revid": "729019", "url": "https://it.wikipedia.org/wiki?curid=2090107", "title": "Interliga", "text": "L'Interliga \u00e8 stata una competizione di hockey su ghiaccio alla quale partecipavano squadre di club delle federazioni slovena, croata, ungherese e polacca, che \u00e8 durata dal 1999 al 2007.\nStoria.\nLa competizione nacque dopo che, al termine dell'edizione 1998/99 le squadre italiane si ritirarono dall'Alpenliga, competizione che vedeva partecipare anche squadre slovene ed austriache. Al loro posto subentrarono squadre ungheresi, e la competizione cambi\u00f2 nome.\nDopo una stagione anche le squadre austriache si ritirarono, sostituite da croati e jugoslavi. Nella terza e quarta edizione si aggiunse anche una squadra slovacca. Nel 2003/04 si ritirarono le squadre jugoslave e slovacche, ma presero parte alla competizione, solo per quella stagione, squadre polacche.\nNel 2006/07 l'Interliga fu suddivisa in due gironi, Interliga A (con le squadre ungheresi e le pi\u00f9 quotate squadre croate e slovene) ed Interliga B (con le restanti squadre croate e slovene), ma dopo quella stagione, per l'ingresso nel competitivo campionato austriaco delle pi\u00f9 forti squadre slovene (HK Jesenice e HDD Olimpija Ljubljana) ed ungheresi (Alba Vol\u00e1n Sz\u00e9kesfeh\u00e9rv\u00e1r), il torneo cess\u00f2 di esistere."}
{"id": "2090110", "revid": "767487", "url": "https://it.wikipedia.org/wiki?curid=2090110", "title": "Mike McGee", "text": ""}
{"id": "2090113", "revid": "124123", "url": "https://it.wikipedia.org/wiki?curid=2090113", "title": "Hasan Tahsin", "text": "Membro del Servizio Segreto Ottomano (Te\u015fkilat-\u0131 Mahsusa), tent\u00f2 senza successo di assassinare i fratelli Buxton: Noel Noel-Buxton, 1\u00ba Barone Noel-Buxton e Charles Roden Buxton in Romania durante la Prima guerra mondiale.\nFu il primo ad aprire il fuoco sui soldati greci che sbarcavano il 15 maggio 1919 a Smirne: primo atto della cruenta Guerra greco-turca (1919-1922), che si estese su una larga porzione dell'Anatolia occidentale.\nIl suo nome da allora \u00e8 associato in Turchia agli aspetti pi\u00f9 nobili del patriottismo.\nNel 1973 a Konak Meydani (Piazza Konak) di Smirne \u00e8 stato inaugurato un monumento in sua memoria."}
{"id": "2090114", "revid": "1543377", "url": "https://it.wikipedia.org/wiki?curid=2090114", "title": "Jamendo", "text": "Jamendo \u00e8 una piattaforma web che raccoglie musica libera, la quale cio\u00e8 pu\u00f2 essere ascoltata e scaricata gratuitamente e legalmente, pubblicata con licenze Creative Commons o con la Licenza Arte Libera. Jamendo \u00e8 sostenuto da una compagnia con sede in Lussemburgo. La musica pu\u00f2 essere scaricata direttamente dal sito in formato MP3, oppure tramite BitTorrent nei formati mp3 e Ogg.\nIl 20 giugno 2008 ha raggiunto la quota dei 10.000 album pubblicati.\nJamendo PRO.\nAlla fine del 2008, la piattaforma ha lanciato un'interfaccia per l'acquisto di licenze ad uso commerciale di musica. Quest'interfaccia permette di sonorizzare sia dei progetti multimediali (documentari, podcast), sia degli spazi pubblici (negozi, ristoranti). Canali televisivi come France 2 o Arte utilizzano frequentemente Jamendo PRO per sonorizzare le loro produzioni.\nLa musica classica del progetto PRO viene fornita dall'etichetta italiana di musica classica OnClassical.\nIntegrazioni con media player.\nIl lettore di file audio per GNOME Rhythmbox, e il lettore di file audio/video multipiattafoma VLC media player permettono di ascoltare musica da Jamendo.\nRingraziamento graduato.\nPer contrattaccare la risposta graduata prevista dalla legge HADOPI, Jamendo ha lanciato il 12 marzo 2009 il \"Ringraziamento graduato\", che si divide in questo modo:\nL'iniziativa \u00e8 stata adottata dalla stampa e dagli utenti come un modo creativo e umoristico di denunciare l'aspetto repressivo della legge."}
{"id": "2090130", "revid": "74801", "url": "https://it.wikipedia.org/wiki?curid=2090130", "title": "Jerry Sichting", "text": ""}
{"id": "2090131", "revid": "287204", "url": "https://it.wikipedia.org/wiki?curid=2090131", "title": "Fara Gera d\u2019Adda", "text": ""}
{"id": "2090134", "revid": "547992", "url": "https://it.wikipedia.org/wiki?curid=2090134", "title": "Peppino De Martino", "text": "Biografia.\nCaratterista fra i pi\u00f9 attivi nel folto panorama degli anni cinquanta e sessanta, si distinse come abile comprimario, spalla ideale di comici come Tot\u00f2 e Alberto Sordi in decine di pellicole.\nEsord\u00ec sul grande schermo ne \"I grandi magazzini\" (1939) di Mario Camerini, sostenendo una piccola parte, quella di un commesso.\nDi rilievo le sue apparizioni in \"Tot\u00f2 a Parigi\" (1958) di Camillo Mastrocinque, nel ruolo del ma\u00eetre del night-club, oppure quella nei panni del notaio Cocozza in \"Tot\u00f2 diabolicus\" (1962) di Steno. \nFu molto attivo anche in teatro, calcando i palcoscenici sin dai primi anni venti. Cambi\u00f2 diverse compagnie, lavorando anche con i fratelli De Filippo.\nDopo qualche sporadica apparizione in televisione, mor\u00ec a Napoli nel 1970."}
{"id": "2090135", "revid": "1573940", "url": "https://it.wikipedia.org/wiki?curid=2090135", "title": "Branchiosaurus", "text": "Il branchiosauro (Branchiosaurus ) \u00e8 un genere di anfibio estinto, probabilmente appartenente ai temnospondili. I suoi resti si rinvengono in terreni del Pennsylvaniano e del Permiano (300 \u2013 270 milioni di anni fa), in Europa e in Nordamerica.\nDescrizione.\nDi piccole dimensioni, questo animale possedeva caratteristiche molto simili a quelle di anfibi molto pi\u00f9 grandi, noti come eriopidi (Eryopidae). Le differenze sostanziali riguardavano principalmente la differenza di taglia, uno scheletro molto meno ossificato e un cranio pi\u00f9 corto. Molto spesso, sui fossili sono presenti tracce di branchie (da qui il nome \"Branchiosaurus\").\nClassificazione.\nOriginariamente questi piccoli animali erano stati classificati in un ordine a parte, noto come fillospondili (Phyllospondyli), a causa delle vertebre dalla particolare forma a foglia. Successive analisi sugli stadi di crescita hanno per\u00f2 mostrato una ossificazione crescente negli esemplari pi\u00f9 grandi; ci\u00f2 dimostrerebbe che i branchiosauri, in realt\u00e0, sono forme neoteniche di anfibi, appartenenti al gruppo dei dissorofoidi (Dissorophoidea)."}
{"id": "2090141", "revid": "33689", "url": "https://it.wikipedia.org/wiki?curid=2090141", "title": "Collaralli", "text": ""}
{"id": "2090144", "revid": "20335417", "url": "https://it.wikipedia.org/wiki?curid=2090144", "title": "Ultimo 3 L'infiltrato", "text": ""}
{"id": "2090147", "revid": "287204", "url": "https://it.wikipedia.org/wiki?curid=2090147", "title": "Clay Shaw", "text": "Biografia.\nClay Shaw serv\u00ec come maggiore nell'esercito americano, da cui venne congedato nel 1946. Fece parte dello Stato Maggiore e fu decorato da tre nazioni: ottenne la \"Legion of Merit\" e la \"Bronze Star Medal\" dell'esercito americano, dalla Francia ricevette la \"Croix de guerre\" e il titolo dell\"Ordre national du M\u00e9rite\", mentre il Belgio gli riconobbe l\"Ordine della Corona\".\nDopo la seconda guerra mondiale, si trasfer\u00ec a New Orleans dove avvi\u00f2 l\"International Trade Mart\", con lo scopo di facilitare sia il commercio interno che le esportazioni in Sud America. Era molto noto in citt\u00e0 per i suoi sforzi tesi alla salvaguardia degli edifici storici del quartiere francese. Sul finire degli anni cinquanta, lavora a Roma per la Permindex.\nL'arresto.\nIl procuratore distrettuale di New Orleans Jim Garrison lo rinvi\u00f2 a giudizio con l'accusa di aver preso parte ad una cospirazione orchestrata per assassinare il presidente John Fitzgerald Kennedy, insieme a frange di estrema destra di cui facevano parte anche David Ferrie e Guy Banister, oltre che ad elementi deviati della CIA. Venne arrestato il 1\u00ba marzo 1967. Garrison, inoltre, riteneva che Clay Shaw fosse la vera identit\u00e0 dell'individuo cui, nel rapporto della Commissione Warren, ci si riferiva come \"Clay Bertrand\". Garrison sosteneva che Clay Shaw usasse tale pseudonimo negli ambienti omosessuali di New Orleans.\nIl processo.\nDurante il processo, che ebbe luogo nel gennaio-febbraio 1969, Garrison chiam\u00f2 l'assicuratore Perry Russo come testimone principale. Russo testimoni\u00f2 di aver partecipato ad un party a casa dell'attivista anticastrista David Ferrie, cui parteciparono, tra gli altri, anche Lee Harvey Oswald - che la Commissione Warren indic\u00f2 come l'esecutore e unico responsabile dell'omicidio - e quel Clay Bertrand che Russo, in aula, riconobbe nell'imputato Clay Shaw (l'avvocato Dean Andrews, che sosteneva di essere stato contattato da Clay Bertrand per la difesa di Oswald, in seguito afferm\u00f2 di essersi inventato parte della cosa, e che Bertrand non era Shaw ma Eugene Davis). Russo rifer\u00ec che in quell'occasione, i partecipanti al party discussero dell'idea di assassinare Kennedy.\nTuttavia, nelle carte relative al primo colloquio con Russo, sostenuto dal sostituto procuratore Andrew Sciambra, non si faceva alcun riferimento al suddetto party, e veniva inoltre riportato che Russo aveva incontrato Bertrand/Shaw in due occasioni, e nessuna delle due ebbe luogo ad un party. La grave omissione di Sciambra nel riportare l'episodio del party venne abilmente sfruttata dagli avvocati di Shaw, che sollevarono la questione di attendibilit\u00e0 circa la testimonianza di Russo.\nUn altro testimone, Charles Spiesel, indebol\u00ec ulteriormente la tesi accusatoria. Fu costretto ad ammettere di aver intentato causa nel 1964 contro uno psichiatra e la citt\u00e0 di New York, poich\u00e9 sostenne di essere stato ipnotizzato dalla polizia e da altri personaggi non meglio identificati. Rifer\u00ec, inoltre, che prendeva regolarmente le impronte digitali ai suoi figli. Spiesel era stato convocato per testimoniare di aver partecipato ad una riunione cui sarebbe stato presente anche Clay Shaw, presentatosi come Clay Bertrand.\nIl procuratore Garrison rinvi\u00f2 a giudizio Shaw per il reato di cospirazione e omicidio, accusandolo di aver voluto eliminare Kennedy per conto della CIA che lo aveva da tempo reclutato e degli anticastristi delusi che frequentava abitualmente. Garrison sapeva che Shaw rischiava principalmente l'accusa di cospirazione, e la condanna a 10 anni, per cui cerc\u00f2 di accordarsi con lui (e anche con David Ferrie, l'ex superiore di Oswald nei Marines, cacciato per omosessualit\u00e0, prima della sua morte avvenuta per emorragia cerebrale): se si fosse dichiarato colpevole e avesse collaborato la pena sarebbe stata notevolmente ridotta, ma solo se avesse testimoniato contro uno dei presunti sicari, l'unico che Garrison sarebbe riuscito a identificare pur non avendo prove, un certo Manuel Garc\u00eda Gonzalez, esule cubano anticomunista residente a Miami.; Shaw rifiut\u00f2 e si dichiar\u00f2 innocente.\nIl 21 gennaio 1969 inizi\u00f2 il processo ed il 1\u00ba marzo dello stesso anno, dopo meno di un'ora di camera di consiglio, la giuria all'unanimit\u00e0 assolse Shaw per non aver commesso il fatto. Shaw torn\u00f2 libero nel 1971 e decise di fare causa allo stesso Garrison, ma morir\u00e0 prima dell'inizio del processo. \nAlcuni ritennero che Shaw fu perseguitato ingiustamente - Diego Verdegiglio, autore di una monumentale opera sull'assassinio Kennedy (\"Ecco chi ha ucciso John Kennedy\", che sostiene la colpevolezza del solo Oswald), sottolinea a suo dire la somiglianza fra il processo intentato da Garrison contro Clay Shaw ed il processo che si tenne contro Enzo Tortora in Italia: in entrambi i casi gli imputati furono accusati ingiustamente, vennero assolti, ma morirono di cancro qualche anno dopo - a causa dei pregiudizi che Garrison nutriva verso gli omosessuali, da lui definiti \"invertiti\", \"anormali\" e \"depravati\".\nDopo il processo.\nNegli anni successivi al processo Garrison scrisse il libro \"On the Trail of the Assassins\", in cui sostenne che Clay Shaw era in realt\u00e0 un agente della CIA, sebbene Shaw negasse vigorosamente questa ipotesi. Nel 1979 Richard Helms, gi\u00e0 direttore della CIA, testimoni\u00f2 sotto giuramento che Clay Shaw era stato per un periodo di tempo al servizio di una sezione della CIA, lavorando come informatore. Nel 1996 l'agenzia conferm\u00f2 che Shaw era stato reclutato come agente di quinto livello (\"Five Agency Clearance\") nel 1949.; secondo Diego Verdegiglio e altri risulta che Shaw fosse in effetti, almeno in anni precedenti, un informatore della CIA per il Sudamerica, come altri imprenditori statunitensi che viaggiavano per lavoro forniva dei rapporti sulla situazione dei paesi che visitava, ma non aveva un incarico di tale importanza (come sostenuto da Garrison) da poter organizzare o essere al centro di un complotto per l'omicidio del Presidente, di cui si era inoltre dichiarato pubblicamente ammiratore (Shaw era anche registrato come elettore democratico). \nNello stesso anno, la United States House Select Committee on Assassinations afferm\u00f2 di essere \"incline a credere che Oswald si trovasse a Clinton, in Louisiana, tra l'agosto e il settembre del 1963\", e che testimoni avevano \"stabilito una connessione di non specificata natura tra Ferrie, Shaw e Oswald meno di tre mesi prima dell'omicidio di Kennedy\".\nA partire dagli anni duemila, conferme a Garrison giungono attraverso il lavoro del ricercatore canadese Maurice Philipps, grazie all'accesso da lui ottenuto ai documenti privati consegnati come lascito testamentario da Louis Bloomfield, fondatore della Permindex, all'Archivio di Stato del Canada. \nNel 2014 il ricercatore italiano Michele Metta trovati i documenti societari, li pubblica in un libro intitolato \"CMC. Il lato italiano della congiura che uccise John Fitzgerald Kennedy\". Tale libro, che si avvale del sostegno fattivo del Presidente dell'Associazione dei familiari delle vittime della Strage di Bologna Paolo Bolognesi, scopre, cos\u00ec, che la Permindex-CMC sarebbe stata finanziata da due banche collegate dapprima al finanziamento di Adolf Hitler, e poi al capo della CIA Allen Welsh Dulles e a suo fratello Foster Dulles: si tratta della Seligman e della Schroder. La seconda banca, la Schroder, risulta essere stata dietro i colpi di Stato in Iran del 1953 ed in Guatemala del 1954. Michele Metta rivela pure che soci della Permindex-CMC erano personaggi intimi di Licio Gelli e legati alla sua ascesa nella P2, quali Roberto Ascarelli e Virgilio Gaito, e che ugualmente soci erano nomi collegati ai Servizi segreti ed alla nascita e protezione di formazioni armate sovversive neofasciste, come \u00e8 il caso di Giuseppe Pi\u00e8che, ed alla Strategia della tensione in Italia.\nLa morte.\nClay Shaw mor\u00ec a New Orleans il 15 agosto 1974 all'et\u00e0 di 61 anni, nella sua casa in 1022 St. Peter Street, dopo una lunga malattia. Il certificato di morte fu firmato dal Dr. Hugh M. Batson, che riport\u00f2 come causa di morte un cancro ai polmoni.\nFilmografia.\nIl personaggio di Clay Shaw fu portato sul grande schermo da Tommy Lee Jones, nel film \"JFK - Un caso ancora aperto\" (1991) di Oliver Stone."}
{"id": "2090148", "revid": "118031", "url": "https://it.wikipedia.org/wiki?curid=2090148", "title": "Clay Bertrand", "text": ""}
{"id": "2090150", "revid": "729019", "url": "https://it.wikipedia.org/wiki?curid=2090150", "title": "Luigi Aloisio di Hohenlohe-Waldenburg-Bartenstein", "text": "Nel 1784 entr\u00f2 al servizio nell'esercito del Palatinato, che lasci\u00f2 nel 1792 per prendere il comando di un reggimento reclutato dal padre al servizio dei principi emigrati dalla Francia in seguito alla Rivoluzione. Nel cosiddetto \"esercito degli emigrati\" si distinse particolarmente sotto Cond\u00e9 nelle campagne del 1792-93, specie alla difesa di Wissembourg.\nEntr\u00f2 quindi al servizio dei Paesi Bassi dove, circondato dall'armata del generale Pichegru, diresse una magistrale ritirata dall'isola di Bommelerwaard. Dal 1794 al 1798, dopo che gli olandesi si erano arresi alle truppe francesi, Hohenlohe si un\u00ec all'esercito austriaco dove serv\u00ec come colonnello. Nel 1799 fu nominato maggior generale dall'arciduca Carlo, nel 1806 divenne \"Feldmarshallleutnant\", l'anno dopo governatore della Galizia.\nNapoleone Bonaparte gli offr\u00ec di restaurare il principato di Hohenlohe-Bartenstein a condizione che questo aderisse alla Confederazione del Reno, ma Hohenlohe rigett\u00f2 la proposta ed entr\u00f2 al servizio del W\u00fcrttemberg.\nDopo la caduta di Napoleone, con la Restaurazione del 1814 entr\u00f2 al servizio della Francia, e nel 1816 prese il comando di un reggimento da lui stesso reclutato (\"L\u00e9gion de Hohenlohe\", uno dei reggimenti da cui nacque nel 1831 la Legione straniera). Nel 1823 fu naturalizzato francese e il suo reggimento ebbe un ruolo nella Spedizione di Spagna. Nel 1827 fu nominato maresciallo di Francia e pari di Francia."}
{"id": "2090152", "revid": "204012", "url": "https://it.wikipedia.org/wiki?curid=2090152", "title": "Burne-Jones", "text": ""}
{"id": "2090153", "revid": "300067", "url": "https://it.wikipedia.org/wiki?curid=2090153", "title": "David Thirdkill", "text": ""}
{"id": "2090156", "revid": "643662", "url": "https://it.wikipedia.org/wiki?curid=2090156", "title": "Pervaja Gruppa A 1969", "text": "L'edizione 1969 della Pervaja Gruppa A fu la 32\u00aa del massimo campionato sovietico di calcio; fu vinto dalla , giunto al suo nono titolo.\nFormula.\nPer la trentunesima edizione del campionato di calcio dell'Unione Sovietica fu ripristinata la formula abolita nel 1962. Le venti partecipanti furono suddivise in due gironi da dieci: le squadre si incontrarono in turni di andata e ritorno per un totale di 18 incontri: le prime sette dei due gironi si sarebbero qualificate per il girone per la vittoria del campionato, mentre le ultime tre dei due gironi si sarebbero qualificate per il girone per la salvezza.\nIl girone per la vittoria, composto cos\u00ec da 14 squadre, vedeva tutte le formazioni ricominciare da zero: ogni squadra incontrava le altre in turni di andata e ritorno, per un totale di ulteriori 26 partite. Il girone per la salvezza, invece, era composto da 6 squadre, 4 delle quali retrocessero in Seconda Divisione, e ricominciava con i punti accumulati nel turno precedente: le squadre si affrontarono in altri 26 turni, con, per\u00f2, sole altre 16 partite per squadra. In tutti i gironi vennero assegnati 2 punti per la vittoria, 1 per il pareggio e zero per la sconfitta.\nSeconda Fase.\nSquadra campione.\nRiserve"}
{"id": "2090159", "revid": "44627", "url": "https://it.wikipedia.org/wiki?curid=2090159", "title": "Convessit\u00e0", "text": ""}
{"id": "2090160", "revid": "104458", "url": "https://it.wikipedia.org/wiki?curid=2090160", "title": "Eulau", "text": ""}
{"id": "2090164", "revid": "26891", "url": "https://it.wikipedia.org/wiki?curid=2090164", "title": "Societ\u00e0 Idrovolanti Alta Italia", "text": ""}
{"id": "2090166", "revid": "1546219", "url": "https://it.wikipedia.org/wiki?curid=2090166", "title": "Crateri di Titania", "text": "Segue una lista dei crateri d'impatto presenti sulla superficie di Titania. La nomenclatura di Titania \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Titania portano i nomi di personaggi femminili delle opere di William Shakespeare.\nSono tutti localizzati nell'emisfero sud poich\u00e9 questo era il solo visibile durante il fly-by della sonda Voyager 2, l'unica ad avere finora raggiunto Titania."}
{"id": "2090168", "revid": "599013", "url": "https://it.wikipedia.org/wiki?curid=2090168", "title": "Billy Thompson", "text": ""}
{"id": "2090169", "revid": "834", "url": "https://it.wikipedia.org/wiki?curid=2090169", "title": "Autostrada A4 (Francia)", "text": ""}
{"id": "2090172", "revid": "116944", "url": "https://it.wikipedia.org/wiki?curid=2090172", "title": "Reynier", "text": ""}
{"id": "2090174", "revid": "22475", "url": "https://it.wikipedia.org/wiki?curid=2090174", "title": "Femme (scultura)", "text": "Femme \u00e8 una scultura in bronzo di Joan Mir\u00f3 realizzata nel 1981 con la tecnica della cera persa ed esposta nel \"Vest\u00edbulo\" della Casa de la Ciutat di Barcellona.\nStoria.\nLa opera venne realizzata dal poliedrico artista nella \"Fundici\u00f3n Parellada\" e offerta al \"Ajuntament\" (municipio) di Barcellona 1983, poco prima della sua morte. Da allora il sindaco Narc\u00eds Serra (PSC) cominci\u00f2 a trasformare il \"Vest\u00edbulo\" della \"Casa de la Ciutat\" in un museo d'arte aperto al pubblico, che nel tempo si andr\u00e0 ampliando con numerose opere di famosi artisti."}
{"id": "2090176", "revid": "1305772", "url": "https://it.wikipedia.org/wiki?curid=2090176", "title": "Monotonia", "text": ""}
{"id": "2090178", "revid": "287204", "url": "https://it.wikipedia.org/wiki?curid=2090178", "title": "Chameleon", "text": ""}
{"id": "2090183", "revid": "1226", "url": "https://it.wikipedia.org/wiki?curid=2090183", "title": "Carta di Larmenio", "text": ""}
{"id": "2090184", "revid": "287204", "url": "https://it.wikipedia.org/wiki?curid=2090184", "title": "Egon Bondy", "text": "Biografia.\nPrincipale esponente dell'underground ceco, movimento simile, ma precedente, alla beat generation americana. Negli anni Settanta e Ottanta guru filosofico del movimento. Diverse sue poesie sono state messe in musica dai Plastic People of the Universe. \u00c8 uno dei tre protagonisti, insieme all'artista Vladimir Boudnik e allo scrittore Bohumil Hrabal, della biografia che Hrabal scrisse per Boudnik, pubblicata nel 1981 con il titolo \"Un tenero barbaro\"."}
{"id": "2090190", "revid": "228587", "url": "https://it.wikipedia.org/wiki?curid=2090190", "title": "Francoise de la Noue", "text": ""}
{"id": "2090192", "revid": "466539", "url": "https://it.wikipedia.org/wiki?curid=2090192", "title": "Umfredo IV di Toron", "text": "Era figlio di Umfredo III di Toron e di Stefania de Milly, erede della Signoria di Oltregiordano; suo nonno era Umfredo II, connestabile di Gerusalemme; era anche figliastro del secondo e terzo marito di sua madre Stefania, Milone di Plancy e Rinaldo di Ch\u00e2tillon. Sua sorella Isabella spos\u00f2 Ruben III d'Armenia.\nQuella dei Toron fu una delle prime famiglie crociate e faceva parte della fazione dei baroni che si opponeva ai nuovi arrivati che venivano dall'Europa per combattere e si alleavano con la famiglia reale.\nBiografia.\nUmfredo IV divenne Signore di Toron nel 1179, quando suo nonno Umfredo II mor\u00ec a causa delle ferite ricevute per aver salvato la vita al re Baldovino IV, a B\u0101niy\u0101s.\nIl matrimonio con Isabella di Gerusalemme.\nNel 1180 fu concordato il suo matrimonio con Isabella di Gerusalemme, figlia di Amalrico I e sorellastra di Baldovino IV, con la condizione che Toron sarebbe entrato nel Demanio regio. Secondo Guglielmo di Tiro fu un ordine del re in pagamento del debito d'onore contratto nei confronti del nonno di Umfredo, Umfredo II che era stato ferito mortalmente a B\u0101niy\u0101s proprio per salvare la vita al sovrano, ma la manovra serviva anche ad allontanare Isabella dall'orbita politica degli Ibelin.\nLe nozze furono celebrate nel 1183, quando lo sposo aveva circa sedici o diciassette anni e la sposa appena undici. A quanto pare, l'obiettivo politico di questa unione fu raggiunto: la madre di Umfredo, Stefania de Milly, e il suo patrigno Rinaldo di Ch\u00e2tillon riuscirono a restringere sempre pi\u00f9 i contatti di Isabella con la madre Maria e il patrigno Baliano.\nLa notte stessa del matrimonio reale la fortezza di Kerak, dove si trovavano gli sposi, fu posta sotto assedio dalle truppe del Saladino. Stefania de Milly invi\u00f2 al sovrano musulmano un messaggio nel quale lo informava delle nozze appena celebrate e gli ricordava la loro storia comune. Scrive Ernoul:\nProbabilmente si tratta di un episodio di fantasia: nessuna fonte araba parla infatti di un periodo di schiavit\u00f9 vissuto dal Saladino presso il castello di Kerak. Egli continu\u00f2 comunque ad assediare il resto della fortezza fino all'intervento del re Baldovino IV.\nIl sostegno a Guido di Lusignano.\nNel 1186, quando Baldovino V mor\u00ec, il suo patrigno Rinaldo tent\u00f2 di convincere Umfredo a rivendicare il trono in forza dei diritti vantati da Isabella, la cui madre, la Regina madre Maria Comnena, e la fazione degli Ibelin volevano incoronare al pi\u00f9 presto. Invece Umfredo, che all'epoca aveva circa venti anni, scelse di giurare fedelt\u00e0 a Guido di Lusignano, marito di Sibilla, la sorellastra di Isabella. Rinaldo e gli altri nobili, cos\u00ec come gli Ibelin, seguirono con riluttanza il suo esempio ed appoggiarono Guido anche se questi, che era arrivato in Outremer dopo il 1177, in passato era stato privato della reggenza dal suo morente cognato, Baldovino IV, a causa della sua condotta durante l'assedio di Kerark del 1183.\nGuido si dimostr\u00f2 un re assai mediocre e Saladino conquist\u00f2 la maggior parte del regno nel 1187. Nello stesso anno Umfredo fu catturato alla battaglia di Hattin, ma fu rilasciato e torn\u00f2 a Kerak per preparare la sua difesa. Fu catturato di nuovo quando Kerak cadde nel 1189, ma fu di nuovo liberato. I baroni di Gerusalemme avevano accettato malvolentieri Guido come re, mancando un candidato rivale (a causa della diffidenza di Umfredo) e dopo la caduta di Gerusalemme si rivoltarono contro di lui. La morte di Sibilla nel 1190, durante l'assedio di San Giovanni d'Acri della Terza crociata, priv\u00f2 Guido delle basi legali delle sue pretesa al trono. Isabella era ora regina di diritto, ma Umfredo rimase leale a Guido che era determinato a restare re.\nIl divorzio da Isabella di Gerusalemme.\nLa madre ed il patrigno di Isabella, Maria e Baliano, ed altri importanti nobili, incluso Reginaldo di Sidone, ora appoggiavano Corrado del Monferrato, zio di Baldovino, il cui arrivo nel 1187 aveva salvato la citt\u00e0 di Tiro e, in effetti, il regno. Essi decisero che Isabella doveva divorziare da Umfredo per sposare Corrado. Isabella protest\u00f2 perch\u00e9 Umfredo era sempre stato gentile con lei. Ciononostante, la regina fu rapita da suo marito e spinta da sua madre ad accettare un annullamento canonico del matrimonio, sulla base del fatto che lei aveva sposato Umfredo quando era ancora minorenne ed era stata forzata dalla volont\u00e0 del suo fratellastro, re Baldovino IV. Guido di Senlis, Maestro di palazzo di Francia, sfid\u00f2 Umfredo ad un duello giudiziario sulla questione del consenso di Isabella al matrimonio, ma lui rifiut\u00f2 di combattere, forse perch\u00e9, in effetti, lei aveva meno di dodici anni quando si erano sposati.\nAnche i suoi simpatizzanti consideravano Umfredo debole e piuttosto effeminato:\nUbaldo Lanfranchi, arcivescovo di Pisa e legato pontificio, e Philip di Dreux, vescovo di Beauvais (un parente di Corrado), annullarono il matrimonio tra Umfredo ed Isabella. Corrado la spos\u00f2 il 24 novembre 1190, nonostante le accuse di bigamia: mentre la sua prima moglie era morta prima del 1186 la sua seconda moglie era ancora viva a Costantinopoli, ma probabilmente aveva divorziato. In forza dei diritti spettanti ad Isabella Corrado reclam\u00f2 il trono di Gerusalemme con l'appoggio degli Ibelin ed altri baroni. Prima di prendere dimora a Tiro insieme al nuovo marito, Isabella liquid\u00f2 Umfredo restituendogli il titolo signorile di Toron, Chastel Neuf e dei territori pertinenti, che erano stati incorporati nei domini reali al momento del matrimonio, ma che frattanto erano stati occupati da Saladino.\nL'alleanza con Riccardo d'Inghilterra.\nUmfredo poco dopo si alle\u00f2 con Riccardo I d'Inghilterra, prima nella conquista di Cipro e poi contro Saladino. Poich\u00e9 Umfredo parlava arabo era in grado di negoziare con Saladino in nome di Riccardo. Nel 1192, quando Corrado fu assassinato dai Nizariti, Umfredo, Riccardo e vari altri furono sospettati di essere coinvolti, anche se questo appare improbabile. Isabella fu poi sposata con Enrico II di Champagne. Umfredo probabilmente mor\u00ec poco tempo dopo e la signoria di Toron fu reclamata da sua sorella Isabella (moglie di Ruben III d'Armenia) e dal figlio di lei, il \"rex iunior\" della Piccola Armenia e principe d'Antiochia, infine il titolo sulla signoria fu ereditato dalla famiglia Montfort, i signori di Toron e Tiro.\nUmfredo nella finzione.\nUmfredo \u00e8 apparso in molti romanzi sulle Crociate. In \"The Knights di Dark Renown\" e \"The Kings di Vain Intent\" di Graham Shelby, egli \u00e8 raffigurato come un giovane eroe romantico, in un rapporto predestinato con Isabella. Nel fantasy storico \"El unicornio\" di Manuel Mujica L\u00e1inez egli \u00e8 raffigurato come un effeminato omosessuale, oppresso dal confronto con la reputazione eroica del nonno.\nEgli appare brevemente nel film del 2005 \"Le crociate - Kingdom of Heaven\" al fianco del patrigno Rinaldo di Ch\u00e2tillon a Kerak. Egli aveva un ruolo pi\u00f9 importante, ma storicamente inesatto, in una prima bozza della sceneggiatura, nella quale egli arriva dalla Francia negli anni 1180 (in realt\u00e0 pass\u00f2 tutta la vita in Outremer) e viene assassinato da Guido di Lusignano dopo avergli giurato fedelt\u00e0."}
{"id": "2090193", "revid": "117523454", "url": "https://it.wikipedia.org/wiki?curid=2090193", "title": "Charta 77", "text": "Charta 77 \u00e8 stata la pi\u00f9 importante iniziativa del dissenso in Cecoslovacchia. Il nome deriva dal documento \"Charta 77\" (\"Prohl\u00e1\u0161en\u00ed Charty 77\") del gennaio 1977, redatto da V\u00e1clav Havel, Jan Pato\u010dka, Zden\u011bk Mlyn\u00e1\u0159, Ji\u0159\u00ed H\u00e1jek e Pavel Kohout, e originariamente sottoscritto da 247 cittadini di diversa estrazione.\nOrigini.\nParzialmente motivato dall'arresto dei membri di una band di musica psichedelica cecoslovacca, i Plastic People of the Universe, il documento criticava il governo della Cecoslovacchia per la mancata attuazione degli impegni sottoscritti in materia di diritti umani, tra i quali la Costituzione dello Stato, l'atto finale della conferenza di Helsinki sulla Sicurezza e la Cooperazione in Europa (1975) e gli accordi delle Nazioni Unite sui diritti politici, civili, economici e culturali.\nIl documento, che apparve per la prima volta su un settimanale della Germania Ovest, descriveva i firmatari come \"un'associazione libera, aperta e informale di persone [...] unite dalla volont\u00e0 di perseguire individualmente e collettivamente il rispetto per i diritti umani e civili\" in Cecoslovacchia e ovunque nel mondo. Veniva sottolineato che Charta 77 non era un'organizzazione munita di organi permanenti o di uno statuto, n\u00e9 mirava a costituire la base per un'attivit\u00e0 politica di opposizione al regime comunista cecoslovacco. Quest'ultima affermazione era infatti necessaria per garantire il rispetto della legge vigente in Cecoslovacchia, per la quale era illegale l'opposizione organizzata.\nIn Cecoslovacchia la cosiddetta \"Rivoluzione di Velluto\", che fece seguito alla nascita del movimento Charta 77, ha una guida pi\u00f9 collettiva. Il 15 gennaio 1989 vengono represse a Praga le manifestazioni in onore di Jan Palach, il ragazzo ventenne che si era cosparso di etere e si era dato fuoco in piazza Venceslao per protestare contro l'invasione della Cecoslovacchia da parte delle truppe del patto di Varsavia.\nReazione del governo.\nLa reazione del governo cecoslovacco fu dura: la stampa ufficiale descrisse il manifesto come \"\"un documento abusivo, antistatale, antisocialista e demagogico\" e i firmatari vennero descritti ora come \"traditori e rinnegati\", ora come \"agenti dell'imperialismo\", ora come \"politici falliti\" o \"avventurieri internazionali\"\". Essi subirono svariate forme di ritorsione: la perdita del lavoro, il ritiro della patente, il rifiuto della prosecuzione degli studi per i figli, sino alla perdita della cittadinanza, all'espulsione e al carcere. Alcuni membri furono obbligati a collaborare con i servizi segreti comunisti. A loro sostegno, nell'aprile 1978 fu fondato un \"Comitato per la difesa dei perseguitati ingiustamente\" (\"V\u00fdbor na obranu nespravedliv\u011b st\u00edhan\u00fdch\" - VONS), i cui leader l'anno successivo furono condannati alla reclusione da uno a cinque anni per attivit\u00e0 sovversiva.\nInfluenza.\nNegli anni ottanta, nonostante la repressione continuasse, la denuncia delle violazioni dei diritti umani da parte dei membri di Charta 77 non si interruppe. Nel complesso, tuttavia, l'influenza del movimento nel Paese fu modesta, sino a quando l'indebolimento del regime verso la fine del decennio diede modo ai suoi membri di organizzare una pi\u00f9 efficace opposizione al regime.\nIn occasione della rivoluzione di velluto del 1989, i membri del gruppo ebbero modo di negoziare la transizione e il graduale trasferimento del potere dal partito comunista alle istituzioni democratiche, e alcuni di essi assunsero posizioni di primo piano nelle nuove istituzioni. Per esempio, V\u00e1clav Havel venne eletto presidente della Cecoslovacchia dall'assemblea federale il 29 dicembre 1989.\nIn questa fase, emerse tuttavia un'insanabile eterogeneit\u00e0 tra le personalit\u00e0 che si erano identificate nel manifesto originario: i tentativi di costituzione di un partito politico in grado di comprenderli tutti fallirono e l'organizzazione venne ufficialmente sciolta nel 1992."}
{"id": "2090202", "revid": "944090", "url": "https://it.wikipedia.org/wiki?curid=2090202", "title": "Imbrancamento", "text": "Imbrancamento \u00e8 una localit\u00e0 del comune di Frassinoro in provincia di Modena.\nIl termine \"Imbrancamento\" deriva da una tradizione pastorizia: era, infatti, abitudine radunare le greggi in questo punto a formare un unico \"branco\" prima di raggiungere i pascoli della Toscana. Pare infatti che in antichit\u00e0 quei luoghi fossero infestati di briganti tanto che appariva pi\u00f9 sicuro attraversare il valico radunando le greggi che provenivano dalle vallate circostanti. Sebbene quei luoghi pare fossero abitati anche in antichit\u00e0, la localit\u00e0 si costituisce di due soli edifici frutto della ricostruzione di abitazioni pi\u00f9 antiche quasi completamente demolite nel corso della seconda guerra mondiale.\nGeografia.\n\u00c8 situata all'interno del Parco del Frignano nell'alto Appennino Tosco-Emiliano in prossimit\u00e0 del Passo delle Radici sull'incrocio di due strade: la Statale 486 e la Statale 324. Si trova ad un'altezza media di 1360 metri s.l.m.\nStoria.\nL'insediamento di popolazioni in quelle zone risale al 2.000 a.C. In quel periodo giunsero i Friniati una trib\u00f9 particolarmente bellicosa dedita principalmente alla pastorizia appartenente alla popolazione dei Liguri. L'avvento di Etruschi ed Umbri pare non coinvolse le alte valli di Dolo e Dragone mentre sicuramente, a partire dal 600 a.C. arrivarono i Celti.\nA partire dal 200 a.C. la zona fu oggetto di colonizzazione dei Romani che con vicende alterne e a prezzo di violentissimi scontri sconfissero le popolazioni di Celti e Friniati. Nella prima met\u00e0 del Settecento, su progetto dell'abate geografo e matematico Domenico Vandelli la valle fu interessata dalla costruzione di un collegamento stradale denominato appunto via Vandelli che collegava Modena e Massa Carrara. \nLa costruzione della strada contribu\u00ec allo sviluppo di quei luoghi. In primo luogo perch\u00e9 per la sua costruzione fu necessaria numerosa manodopera di provenienza soprattutto toscana; in secondo luogo perch\u00e9 fu concessa la riduzione dei dazi e l'esenzione dai tributi per coloro che si fossero trasferiti nelle vicinanze della via di comunicazione per risiedere e per impiantare attivit\u00e0 economiche in particolare per stazioni di sosta per il cambio e l'abbeveraggio dei cavalli e ostelli per il ricovero dei viandanti."}
{"id": "2090203", "revid": "767487", "url": "https://it.wikipedia.org/wiki?curid=2090203", "title": "Sant Antoni", "text": "Sant Antoni \u00e8 un quartiere della citt\u00e0 di Barcellona che fa parte del distretto dell'Eixample. \nGeografia.\nIl quartier confina con la Gran Via de les Corts Catalanes, la \"Ronda de Sant Antoni\", la \"Ronda de Sant Pau\" e l'Avinguda del Paral\u00b7lel. Il centro nevralgico del quartiere \u00e8 rappresentato dal mercato di Sant Antoni, costruito alla fine del XIX secolo e molto popolare per la sua \"feria\" di libri antichi e materiale di collezionismo, che si tiene ogni domenica mattina.\nL\"'avinguda Mistral\", che dal 1995 \u00e8 stata trasformata in un'isola pedonale, \u00e8 l'arteria pi\u00f9 viva e dinamica del quartiere.\nDemografia.\nNel 2013 il quartiere aveva una popolazione di 38.260 abitanti."}
{"id": "2090204", "revid": "599013", "url": "https://it.wikipedia.org/wiki?curid=2090204", "title": "Adrian Branch", "text": ""}
{"id": "2090206", "revid": "486946", "url": "https://it.wikipedia.org/wiki?curid=2090206", "title": "Commentarii De Bello Gallico", "text": ""}
{"id": "2090208", "revid": "287204", "url": "https://it.wikipedia.org/wiki?curid=2090208", "title": "Papirio Carbone", "text": ""}
{"id": "2090210", "revid": "20336211", "url": "https://it.wikipedia.org/wiki?curid=2090210", "title": "Arausium", "text": ""}
{"id": "2090211", "revid": "20336221", "url": "https://it.wikipedia.org/wiki?curid=2090211", "title": "Arausio", "text": ""}
{"id": "2090215", "revid": "282579", "url": "https://it.wikipedia.org/wiki?curid=2090215", "title": "Chiliarchia", "text": "La chiliarchia era un'unit\u00e0 minore della falange, composta da circa mille uomini (teoricamente 1024). \nMentre \u00e8 certa la divisione in \"chiliarchie\" degli \"hypaspist\u00e0i\", la \"t\u00e1xis\", unit\u00e0 di base della fanteria pesante, probabilmente aveva una divisione in unit\u00e0 minori differente."}
{"id": "2090216", "revid": "1573940", "url": "https://it.wikipedia.org/wiki?curid=2090216", "title": "Planococcus ficus", "text": "La cocciniglia farinosa della vite (Planococcus ficus ) \u00e8 un insetto fitomizo dell'ordine dei Rhynchota Homoptera Sternorrhyncha (superfamiglia Coccoidea, famiglia Pseudococcidae).\nGeneralit\u00e0.\nQuesto Pseudococcide \u00e8 diffuso nelle regioni centro-meridionali, in Sicilia e in Sardegna.\nNegli ultimi anni \u00e8 stata registrata un'elevata presenza di cocciniglie farinose del genere \"Planococcus\" (Ferris) e in particolare delle due specie: \"Planococcus citri\" (Risso) e \"Planococcus ficus\" (Signoret) che rappresentano un problema di rilevante interesse nei vigneti, soprattutto in Sicilia nei tendoni a uva da tavola coltivata in serra o in apprestamenti coperti con reti e teli di plastica per anticipare l'epoca di maturazione o posticipare quella di raccolta. Queste due specie di cocciniglie, pur avendo comportamento biologico simile, hanno diversa capacit\u00e0 di trasmettere virus e di instaurare relazioni con gli antagonisti naturali. Perci\u00f2 \u00e8 importante identificarle in maniera rapida e inequivocabile, sia mediante osservazioni di campo sia utilizzando moderne tecniche di analisi molecolare, al fine di una corretta gestione dei programmi di lotta integrata nel vigneto.\nDescrizione.\nLe due specie di cocciniglie sono macroscopicamente indistinguibili: in entrambe il corpo della femmina ovale-allungato \u00e8 ricoperto da una secrezione cerosa polverulenta e presenta ai margini 18 paia di corti raggi cerosi; ma da un'attenta analisi si rileva che \"P. ficus\" presenta alcune microscopiche differenze: alla base delle precoxe sono presenti pori multiloculari, mentre mancano i dotti tubolari cefalici in corrispondenza del primo paio di cerari.\nCiclo biologico.\nNelle regioni meridionali il Planococcus ficus svolge almeno 4 generazioni all'anno; le femmine fecondate svernano nelle piccole depressioni della corteccia e in primavera iniziano la deposizione dei caratteristici ovisacchi contenenti alcune centinaia di uova giallastre. Al germogliamento, le neanidi si portano sulle foglie colonizzando soprattutto la pagina inferiore. Una seconda generazione ha luogo in luglio: gli stadi giovanili invadono progressivamente germogli e grappoli insediandosi sul rachide di questi. Verso la fine di agosto si sviluppa una terza generazione a cui sono dovuti i danni maggiori. In autunno, generalmente dopo la vendemmia, le popolazioni della cocciniglia si portano sotto il ritidoma per svernare. In caso di andamento climatico favorevole si ha sviluppo di popolazioni sulle foglie in tardo autunno.\nLe pullulazioni delle cocciniglie farinose sono influenzate: \nDanni.\nOltre ai danni diretti dovuti alla suzione della linfa dalla pianta ospite, la cocciniglia farinosa risulta particolarmente dannosa per l'elevata produzione di melata nonch\u00e9 lo sviluppo di fumaggini che riducono di molto il potenziale fotosintetico delle piante e che, nei casi pi\u00f9 gravi, danno luogo a una caduta anticipata delle foglie. Particolarmente danneggiata pu\u00f2 risultare la produzione di uva da tavola. Particolare importanza, tra i danni indiretti, assume la trasmissione di virus. Tale trasmissione \u00e8 stata accertata per entrambe le specie nel caso del virus GLRaV-3 dell'accartocciamento fogliare e del virus GVA delle scanalature di Kober 5BB e, soltanto per \"Planococcus ficus\", del virus GWB della suberosit\u00e0 corticale.\nDifesa.\nLotta agronomica.\nLa lotta agronomica sulla vite consiste in alcune pratiche di tecnica colturale che permettono di ostacolare le infestazioni come:\nLotta chimica.\nGeneralmente il controllo chimico viene effettuato in corrispondenza del risveglio vegetativo e quindi della fuoriuscita delle neanidi dai siti di svernamento, utilizzando olio bianco attivato o polisolfuri di calcio o di bario; meglio se il trattamento \u00e8 preceduto dalla rimozione del ritidoma.\nIn alternativa, si pu\u00f2 intervenire con fosforganici (chlorpyriphos methyl) o con buprofezin verso la met\u00e0 di maggio, in occasione della colonizzazione dei germogli, oppure all'inizio di luglio quando le cocciniglie sono in procinto di spostarsi verso i grappoli. \nGli interventi vanno effettuati con lance che permettono di creare un getto a spillo che, oltre ad assicurare una soddisfacente bagnatura, consente, nei casi in cui il fitofago si sia sistemato tra i frutti, di raggiungerlo ed eliminarlo.\nLotta biologica.\nLa lotta chimica spesso risulta inefficace, poich\u00e9 le popolazioni delle cocciniglie, insediandosi sotto il ritidoma, sulle foglie o all'interno del grappolo, vengono protette dagli organi stessi della pianta, oltre che dalla cera che ne ricopre il corpo. In tale contesto assume rilevanza il ruolo di contenimento biologico svolto dai predatori e, soprattutto da parassitoidi, tra i quali gli imenotteri encirtidi Leptomastix dactylopii(Howard) e Anagyrus pseudococci(Gyrault)."}
{"id": "2090223", "revid": "92723", "url": "https://it.wikipedia.org/wiki?curid=2090223", "title": "Clemente De Caesaris", "text": "Biografia.\nAbruzzese di Penne (la sua casa si trova nel quartiere del Duomo), appartenente ad una famiglia di patrioti e partigiani dell'unit\u00e0 italiana, fu tra i pi\u00f9 attivi carbonari teramani.\nStudi\u00f2 nei seminari di Penne e di Chieti.\nNel 1838 fu arrestato per la partecipazione alla rivolta di Penne del 1837, la cosiddetta rivolta dei \"Martiri Pennesi\". Fu detenuto nelle carceri di Teramo, dove scrisse poesie e opere. Fu condannato all'esilio a Chieti fino al 1840. Quindi si trasfer\u00ec a Napoli dove pubblic\u00f2 il volume \"Pochi versi\".\nPartecip\u00f2 ai moti del 1848 per difendere la costituzione concessa da Ferdinando II e prese parte alla rivolta del 15 maggio a Largo Carit\u00e0 di Napoli.\nL'anno successivo fu arrestato e processato a Teramo e fu condannato a 8 anni di carcere, di cui uno trascorso a Teramo, cinque a Pescara presso la fortezza, gli altri nei carceri di Foggia, Brindisi e Nisida.\nIn carcere scrisse tre raccolte di poesie \"Agli amici ed ai compagni\", \"Alla giovent\u00f9 italiana\", \"Sei Liriche\", e due epistole \"Epistola al popolo\" e \"Le parole di un cittadino a Luciano Murat\".\nNel 1859 fu confinato a Bovino dove rimase fino al 1860 scrivendo \"Inno al Piacere\", \"Un confronto dall'esilio\", \"Miei ricordi in Bovino\".\nNel 1860 torn\u00f2 a Penne e divenne Prodittatore degli Abruzzi, nominato da Garibaldi. Nel 1861 fu eletto deputato, ma si dimise poco dopo. Nel 1877 mor\u00ec povero e malato nel convento del Carmine a Penne.\nNel 1948 Luigi Polacchi pubblic\u00f2 un'edizione parziale delle sue opere nel volume saggio \"Da Melchiorre Delfico a Clemente De Caesaris. Storia politica e letteraria del Risorgimento in Abruzzo, sulla base della Fortezza di Pescara, 1798-1860\"; nel 1961 per la Tip. Marchionne di Chieti, sempre Polacchi pubblic\u00f2 tutti i \"Carmi\", in occasione del centenario dell'Unit\u00e0 d'Italia, e fece pubblicare anche le altre prose decaesariane, compresa l'Epistola al Popolo. Polacchi fece scolpire anche delle dediche alla famiglia De Caesaris presso il cimitero comunale di Penne.\nA Clemente De Caesaris in Abruzzo sono dedicati due monumentali busti, uno presso la villa comunale \"San Francesco\" di Penne in occasione del centenario dell'Unit\u00e0, e l'altro presso Via delle Caserme a Pescara, all'ingresso dell'ex bagno penale borbonico dove fu rinchiuso, oggi Museo delle Genti d'Abruzzo. Il busto originale scolpito nel 1952 in gesso, da Luigi Polacchi poeta, da cui fu tratta la copia per la villa comunale di Penne, e quello in bronzo di Pescara, fuso dallo scultore e fonditore Francesco Lucidi sull'originale di gesso; fu poi collocato davanti all'arco del Museo delle Genti d'Abruzzo nel 2012, con un piedistallo di marmo, e con alcuni passi della \"Epistola al Popolo\"; il monumento di Penne \u00e8 una copia esatta. \nAnche il Monumento ai Martiri Pennesi del 1837, in piazza XX Settembre a Penne, \u00e8 riconducibile a De Caesaris, per il ricordo della guerriglia antiborbonica scatenata da Clemente. Ci sono alcuni passi scolpiti della famosa Epistola.\nStile.\nDe Caesaris non scrisse molto, se non delle lettere, tra cui la famosa Epistola al Popolo (1860), dei discorsi patriottici di autodifesa per l'incriminazione a Pescara (1856) e delle poesie, in parte pubblicate quando era in vita, ma raccolte tutte in volume nel 1961 da Luigi Polacchi per la tipografia Marchionne di Chieti, col titolo di \"Carmi\".\nLe poesie abbracciano la corrente foscoliana e leopardiana, Foscolo fu ripreso per le riflessioni a soliloquio a carattere patriottico, sopra le rovine e i cimiteri, ispirato dai Sepolcri. Tuttavia De Caesaris a differenza di Leopardi e Foscolo dimostra un attaccamento sincero alla religione cristiana, in cui vede un fine provvidenziale voluto da Dio e da Cristo mediante le parole del Vangelo; se la religione \u00e8 liberata dalla patina corrotta della gerarchia Ecclesiastica, e dal controllo dello Stato e dei potenti, solo allora si pu\u00f2 ritornare al significato primario. La religione \u00e8 l'unico conforto che ha il popolo, oppresso dalla tirannide dei monarchi.\nLo dimostra anche la riflessione poetica di De Caesaris nella lirica \"La campana della mia parrocchia\", ricordando come la campana del Duomo di Penne segni i momenti fondamentali della vita quotidiana, durante il giorno e le occasioni speciali.\nDa Leopardi, De Caesaris prende spunto riflessivo del bel parlato, ma non accademico n\u00e9 lezioso, affrontando con nuova parola i turbamenti dello spirito nell'era del romanticismo. Lo stile decesariano \u00e8 tutto volto alla chiarezza e all'asciuttezza, nell'espressione furente della passione per i propri ideali. Molti componimenti furono delle rielaborazioni, anche col calco del titolo, dei maggiori Idilli leopardiani.\nL'ultimo lavoro di nota del De Caesaris, oltre alle difese pronunciate per l'incarcerazione, \u00e8 la Epistola al Popolo. Opera in prosa in cui De Caesaris pronuncia un'orazione volta a scaldare i cuori del Popolo, inteso come raggruppamento mondiale in una sola figura degli oppressi e delle misere masse, attanagliate dal gioco dei Sovrani che De Caesaris definisce senza mezze parole Tiranni, anche scagliandosi contro la gerarchia Ecclesiastica. Dopo aver tracciato, con notevoli rimandi alla Genesi biblica, la storia dell'Uomo, o meglio del Popolo, da sempre oppresso, illuso anche dal punto di vista religioso, per mezzo dei rappresentanti di Duo sulla Terra, De Caesaris esorta il Popolo a ribellarsi e a perseguire ideali di rivoluzione per rovesciare i governi attuali, con particolare riferimento al governo borbonico a Napoli, accogliendo i nuovi liberatori.\nAltre opere in prosa sono un trattato inedito sull'Estetica, scritto durante l'esilio a Bovino, conservato nell'Archivio di Stato di Pescara, poi tre Autodifese di cui resta quella del 1868, pronunciata da Clemente De Caesaris al tribunale di Teramo, dopo che a Penne fu accusato di malversazione verso lo Stato. De Caesaris con il suo eloquio, ricordando di come grazie al suo eroismo sgomber\u00f2 il bagno penale borbonico di Pescara nel 1860, accogliendovi il re Vittorio Emanuele II, riusc\u00ec ad evitare il carcere, ma rimase profondamente deluso dalla nuova politica dei Savoia paragonandola a una tirannide peggiore di quella dei Borboni. Gli ultimi anni della vita li trascorse in assoluta povert\u00e0 nel convento del Carmine con la famiglia, dove mor\u00ec, e fu sepolto nell'ossario degli anonimi al cimitero di Penne.\nLuigi Polacchi si occup\u00f2 di pubblicare le opere principali, incluse altre lettere e autodifese, di recente altri inediti, comprese canzoni e l'Autodifesa del 1868, \u00e8 stata pubblicata da Candido Greco, che realizz\u00f2 nel 2010 uno studio in ricordo del bicentenario dalla nascita del patriota.\nScritti.\nLe opere sono state raccolte negli \"Scritti\" curati da Luigi Polacchi."}
{"id": "2090228", "revid": "767487", "url": "https://it.wikipedia.org/wiki?curid=2090228", "title": "Wes Matthews", "text": "Biografia.\n\u00c8 il padre di Wesley, anche lui cestista."}
{"id": "2090230", "revid": "1305772", "url": "https://it.wikipedia.org/wiki?curid=2090230", "title": "Le nevi del Chilimangiaro", "text": ""}
{"id": "2090233", "revid": "287204", "url": "https://it.wikipedia.org/wiki?curid=2090233", "title": "Edward George Clarke", "text": "Biografia.\nFu uno dei pi\u00f9 importanti e famosi avvocati dell'epoca vittoriana, figlio di J G Clarke.\nStudi\u00f2 presso il \"King's College London\" e, dopo l'impiego di un anno presso l\"India Office\", divenne, nel 1864, avvocato, salendo poi ai vertici della professione per via di due casi del 1877: nella difesa dell'ispettore Clarke (nello scandalo che coinvolse Scotland Yard) e nella difesa di Patrick Staunton, coinvolto in un omicidio. Onorato con il titolo di cavaliere nel 1886, \u00e8 entrato nel parlamento nel partito conservatore, uscendo poi dal mondo politico nel 1899 quando non fu d'accordo con il comportamento del parlamento rispetto alla questione del Sudafrica.\nProcessi importanti.\nCome avvocato fu coinvolto in una serie di processi, alcuni dei quali fecero la storia:\nOpere.\nScrisse anche piccole opere, fra cui:"}
{"id": "2090234", "revid": "300067", "url": "https://it.wikipedia.org/wiki?curid=2090234", "title": "Norm Cook", "text": ""}
{"id": "2090235", "revid": "167900", "url": "https://it.wikipedia.org/wiki?curid=2090235", "title": "Esperimento di Avery-MacLeod-McCarty", "text": ""}
{"id": "2090240", "revid": "599013", "url": "https://it.wikipedia.org/wiki?curid=2090240", "title": "Joe Hassett", "text": ""}
{"id": "2090241", "revid": "287204", "url": "https://it.wikipedia.org/wiki?curid=2090241", "title": "Kharod", "text": "Kharod \u00e8 una suddivisione dell'India, classificata come \"nagar panchayat\", di 8.606 abitanti, situata nel distretto di Janjgir-Champa, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 45' 0 N e 82\u00b0 34' 0 E e ha un'altitudine di 239 .\nSociet\u00e0.\nEvoluzione demografica.\nAl censimento del 2001 la popolazione di Kharod assommava a 8.606 persone, delle quali 4.344 maschi e 4.262 femmine. I bambini di et\u00e0 inferiore o uguale ai sei anni assommavano a 1.483, dei quali 772 maschi e 711 femmine. Infine, coloro che erano in grado di saper almeno leggere e scrivere erano 5.180, dei quali 3.229 maschi e 1.951 femmine."}
{"id": "2090242", "revid": "767487", "url": "https://it.wikipedia.org/wiki?curid=2090242", "title": "Phil Bond", "text": "Carriera.\nDopo una discreta carriera giovanile alla duPont Manual High School ed all'universit\u00e0 di Louisville viene scelto al terzo giro (sessantaduesima scelta assoluta) del Draft NBA 1977 dagli Houston Rockets, con i quali gioca sette partite nel successivo campionato NBA."}
{"id": "2090245", "revid": "159341", "url": "https://it.wikipedia.org/wiki?curid=2090245", "title": "Pedro de Arbu\u00e9s", "text": ""}
{"id": "2090246", "revid": "3358", "url": "https://it.wikipedia.org/wiki?curid=2090246", "title": "Attacco delle chiavi correlate", "text": "In crittografia un attacco delle chiavi correlate \u00e8 una forma di crittanalisi in cui l'attaccante pu\u00f2 osservare l'operato di un cifrario con svariate chiavi diverse i cui valori sono inizialmente ignoti ma legate da alcune relazioni matematiche che egli conosce. Ad esempio, l'attaccante potrebbe sapere che gli ultimi 80 bit delle chiavi sono sempre identici anche se egli non conosce inizialmente il valore di questi bit. \nA prima vista appare come un modello irrealistico: sembra infatti improbabile che un attaccante possa persuadere un crittografo umano a cifrare dei testi in chiaro utilizzando numerose chiavi segrete legate tra di loro in una qualche maniera. Per\u00f2 la crittografia moderna \u00e8 implementata utilizzando protocolli informatici molto complessi, spesso non controllati dai crittografi: ecco perch\u00e9, in molti casi, un attacco correlato alla chiave \u00e8 facilmente attuabile.\nWEP.\nUn esempio molto noto di un protocollo crittografico caduto sotto un attacco delle chiavi correlate \u00e8 il Wired Equivalent Privacy, meglio noto come WEP, utilizzato nelle reti senza fili WiFi. In una rete protetta dal WEP ogni scheda WiFi ed ogni access point condividono la stessa chiave WEP e la cifratura utilizza l'algoritmo RC4, un cifrario a flusso: in questo tipo di cifrari \u00e8 essenziale che la stessa chiave non sia mai usata pi\u00f9 di una volta. Per evitare che ci\u00f2 accada, il WEP include in ogni pacchetto del messaggio un vettore di inizializzazione (VI) di 24 bit: la chiave RC4 per quel pacchetto \u00e8 il VI concatenato alla chiave WEP. Le chiavi WEP devono essere cambiate manualmente e questo in genere accade di rado: un attaccante pu\u00f2 quindi assumere che tutte le chiavi utilizzate per cifrare i pacchetti siano correlate da un VI noto. Questo fatto ha esposto il WEP ad una serie di attacchi che si sono rivelati devastanti: il pi\u00f9 semplice di essi si basa sul fatto che un VI di 24 bit permette meno di 17 milioni di combinazioni differenti. A causa del paradosso del compleanno ci si pu\u00f2 attendere che ogni 4096 pacchetti due di essi condividano lo stesso VI e, quindi, la stessa chiave RC4, permettendo ai pacchetti di essere attaccati. \nAttacchi pi\u00f9 potenti approfittano di certe chiavi deboli dell'RC4 che permettono alla stessa chiave WEP di essere scoperta. Nel 2005 agenti dell'FBI hanno dimostrato questa possibilit\u00e0 utilizzando strumenti software ampiamente diffusi .\nPrevenzione degli attacchi delle chiavi correlate.\nPer prevenire questi attacchi, \u00e8 stato introdotto un sostituto del WEP denominato Wi-Fi Protected Access (WPA), che utilizza 3 livelli di chiave: una \"chiave primaria\", una \"chiave operativa\" ed una \"chiave RC4\". La chiave primaria \u00e8 condivisa con ogni client ed \"access point\" ed \u00e8 utilizzata in un protocollo denominato TKIP il quale cambia le chiavi operative molto frequentemente: questo serve a contrastare i metodi di attacco noti. Le chiavi operative sono poi combinate con un VI pi\u00f9 lungo, 48 bit, per formare la chiave RC4 per ogni pacchetto. Questo processo \u00e8 simile a quello del WEP quel tanto che basta per poter essere utilizzato nelle schede Wi-Fi di prima generazione, alcune delle quali implementano porzioni del WEP in hardware. Comunque non tutti gli \"access point\" di prima generazione possono eseguire il WPA.\nUn altro approccio, pi\u00f9 conservativo, \u00e8 quello di impiegare un cifrario progettato per resistere agli attacchi correlati alla chiave, come ad esempio quelli che incorporano un robusto algoritmo di schedulazione della chiave: una nuova versione del protocollo denominata WPA2 utilizza, anche per questo motivo, il cifrario a blocchi AES al posto dell'RC4. Molte delle schede di rete pi\u00f9 vecchie non possono per\u00f2 usare il WPA2.\nUn approccio pi\u00f9 aggressivo \u00e8 quello di utilizzare un generatore di numeri casuali per generare veri numeri casuali oppure, come fanno molti sistemi, usare nuove chiavi per ogni sessione."}
{"id": "2090251", "revid": "339392", "url": "https://it.wikipedia.org/wiki?curid=2090251", "title": "Wolfgang Giulio di Hohenlohe-Neuenstein", "text": ""}
{"id": "2090253", "revid": "339392", "url": "https://it.wikipedia.org/wiki?curid=2090253", "title": "Primo Canale Rai", "text": ""}
{"id": "2090258", "revid": "161273", "url": "https://it.wikipedia.org/wiki?curid=2090258", "title": "James V. Scotti", "text": ""}
{"id": "2090259", "revid": "161273", "url": "https://it.wikipedia.org/wiki?curid=2090259", "title": "Jim Scotti", "text": ""}
{"id": "2090260", "revid": "599013", "url": "https://it.wikipedia.org/wiki?curid=2090260", "title": "Reading Gaol", "text": "Il Reading Gaol \u00e8 una prigione che si trova a Reading, nel Berkshire, in Inghilterra.\nStoria.\nCostruita nel 1844 sui disegni di George Gilbert Scott, dal 1916 venne utilizzata per i prigionieri nazionalisti irlandesi. Nel 1920 venne chiusa e fu poi utilizzata come base nella seconda guerra mondiale.\nPrigionieri famosi.\nFra tutti i personaggi che destarono scalpore, il pi\u00f9 illustre fu Oscar Wilde, poeta irlandese, rinchiuso dal novembre 1895 al maggio 1897 per una condanna per atti di sodomia. Durante questi due anni scrisse il \"De profundis\" e, appena uscito, The Ballad of Reading Gaol un racconto basato sulla sua esperienza di prigionia in quel luogo. Pass\u00f2 parte del tempo della sua reclusione collaborando al funzionamento della biblioteca della prigione."}
{"id": "2090266", "revid": "834", "url": "https://it.wikipedia.org/wiki?curid=2090266", "title": "Gander", "text": "Gander \u00e8 una cittadina canadese situata sull'isola di Terranova, precisamente nella parte a nordest. L'isola \u00e8 situata circa 90\u00a0km ad est di Grand Falls-Windsor e a 25\u00a0km a sud della baia di Gander. La cittadina \u00e8 nota per ospitare un aeroporto internazionale (Gander International Airport) punto di appoggio dei voli transatlantici, che una volta aveva un ruolo molto pi\u00f9 importante per la ridotta autonomia degli aerei, ed il centro di controllo dello spazio aereo dell'Atlantico occidentale."}
{"id": "2090270", "revid": "124123", "url": "https://it.wikipedia.org/wiki?curid=2090270", "title": "Paolo Ettorre", "text": "Biografia.\nDopo la maturit\u00e0 classica, trascorre un anno negli Stati Uniti, ad Angleton, Texas, dove consegue il diploma della Scuola Superiore. Si laurea in Giurisprudenza presso l'Ateneo di Firenze nel 1970.\nNel 1972 frequenta uno Studio di Diritto Internazionale a Londra, ma l'anno dopo decide di lasciare la professione legale per trasferirsi a Roma ed iniziare la sua attivit\u00e0 di pubblicitario, nel reparto marketing della Saatchi &amp; Saatchi, agenzia dove percorre tutte le tappe della sua carriera. Cinque anni dopo si trasferisce nella sede di New York per lavorare sul pi\u00f9 importante Cliente dell'Agenzia, Procter &amp; Gamble. Al ritorno dal periodo di lavoro negli Stati Uniti, diventa prima Direttore Generale nel 1985 e, successivamente, nel 1993 Presidente ed Amministratore Delegato, della sede italiana.\nNel 2002 viene nominato Chairman Europeo, la pi\u00f9 alta carica mai ricoperta da un pubblicitario italiano all'interno di un network internazionale.\nNel corso della sua pi\u00f9 che trentennale carriera, Paolo Ettorre presta la sua consulenza per le campagne pubblicitarie di importanti societ\u00e0 multinazionali come Procter &amp; Gamble, Johnson &amp; Johnson, British Airways, IBM, Renault, Pfizer, Avis, e nazionali come Enel, Autostrade, Poste Italiane, Telecom, Tim, Alitalia, Bulgari, Monopoli di Stato, Mondadori, Finmeccanica. Dalla collaborazione con la Banca di Roma, nel 1992 nascono i famosi spot con protagonista Paolo Villaggio, per la regia di Federico Fellini: gli spot si aggiudicano il prestigioso Leone d'Oro all'International Festival of Creativity di Cannes. Nello stesso anno Paolo Ettorre cura la realizzazione per la Coop di cinque spot, scritti e diretti da Woody Allen.\nDal 1990, Paolo Ettorre ha l'intuizione di impegnare, sempre a titolo gratuito, la Saatchi &amp; Saatchi nell'area della comunicazione sociale per tantissime realt\u00e0 del settore: WWF, Unicef, Greenpeace, Medici Senza Frontiere e la Comunit\u00e0 di Sant'Egidio.\nNel 2008, ad un anno dalla morte di Paolo Ettorre, la moglie, Annette Pickford, e i figli Mario Andrea, Lorenzo e Francesca Ettorre, fondano l'Associazione \u201cSocially Correct\u201d, con l'obiettivo di contribuire a creare un senso di responsabilit\u00e0 sociale nei giovani talenti, sensibilizzando l'opinione pubblica su uno specifico problema sociale e, nello stesso tempo, premiando l'eccellenza creativa italiana attraverso un concorso annuale dedicato agli studenti delle scuole di arte e comunicazione. La stessa Associazione si avvale della collaborazione della Fondazione Festival dei Due Mondi di Spoleto e dell'Agenzia Saatchi &amp; Saatchi per l'organizzazione del concorso, il cui premio consiste in un periodo di stage di sei mesi presso il reparto creativo dell'Agenzia Saatchi &amp; Saatchi, dove Paolo Ettorre ha trascorso 35 anni della sua carriera."}
{"id": "2090271", "revid": "115533", "url": "https://it.wikipedia.org/wiki?curid=2090271", "title": "Pil\u00e2tre de Rozier", "text": ""}
{"id": "2090272", "revid": "2373", "url": "https://it.wikipedia.org/wiki?curid=2090272", "title": "Orso di Bergman", "text": "L'orso di Bergman (\"Ursus arctos piscator\" ) \u00e8 una presunta sottospecie di orso bruno, probabilmente estinta, che viveva nella Kam\u010datka. Venne identificato e battezzato dallo zoologo svedese Sten Bergman nel 1920.\nBergman ritenne che si trattava di una distinta sottospecie dopo aver esaminato una pelle (la cui pelliccia era molto diversa da quella degli altri orsi del luogo) ed una serie di impronte di 36,8 \u00d7 25,4 cm che giudic\u00f2 molto pi\u00f9 grandi di quelle degli altri orsi della Kam\u010datka.\nAlcuni pensano che la Guerra Fredda possa aver aiutato la popolazione ad aumentare di numero, dato che in quel periodo l'esercito sovietico aveva bloccato l'accesso all'area.\nL'interesse riguardo a quest'orso torn\u00f2 alla ribalta durante gli anni sessanta. Il cacciatore Rodion Sivobolov riport\u00f2 testimonianze di alcuni nativi della Kamchatka riguardo ad un orso insolitamente grande che chiamavano sia \"Irkuiem\" (che tradotto alla lettera significa \u00abcalzoni tirati gi\u00f9\u00bb a causa dell'aspetto delle zampe posteriori) od \u00abOrso Divino\u00bb, per le sue grandi dimensioni.\nSulla base della descrizione di Sivobolov, il biologo N. K. Vere\u0161\u010dagin ha suggerito che gli orsi divini potrebbero trattarsi di esemplari relitti di \"Arctodus simus\", un gigantesco orso ormai estinto. Quest'ipotesi per\u00f2 \u00e8 stata accolta con freddezza dalla comunit\u00e0 scientifica; i resti di \"Arctodus\" non sono mai stati trovati al di fuori delle Americhe e, cosa pi\u00f9 importante, quest'orso apparteneva ai Tremarctini, che differiscono considerevolmente nell'aspetto dagli orsi \u00abtipici\u00bb (Ursini). In particolare, i Tremarctini hanno zampe lunghe e pi\u00f9 snelle (secondo gli standard degli orsi), caratteristica che non concorda con il nomignolo di \u00abcalzoni tirati gi\u00f9\u00bb."}
{"id": "2090274", "revid": "751106", "url": "https://it.wikipedia.org/wiki?curid=2090274", "title": "Project Runway", "text": "Project Runway \u00e8 un talent show statunitense trasmesso su Bravo e Lifetime condotto da Heidi Klum.\nIn Italia va in onda in prima visione sul canale satellitare Sky Uno e dal maggio 2010 \u00e8 in replica sul canale del digitale terrestre Cielo.\nA febbraio 2014 \u00e8 andata in onda sul canale satellitare Fox Life (canale 113 di Sky) la prima versione italiana di Project Runway, prodotta da Fremantle per Fox Channels Italy. A condurre la versione italiana \u00e8 stata Eva Herzigov\u00e1, mentre la giuria era composta da Alberta Ferretti e Tomaso Trussardi. Il mentore \u00e8 stato Ildo Damiano.\nSvolgimento del programma.\nI concorrenti gareggiano tra loro per creare i migliori vestiti osteggiati da limiti di tempo, materiali, budget e tema. I loro progetti sono giudicati ogni settimana tramite un defil\u00e9. La giuria \u00e8 composta da Heidi Klum, dallo stilista Michael Kors, dalla fashion director, prima di \"Elle\" poi di \"Marie Claire\", Nina Garcia e da un giudice ospite diverso per ogni settimana. Tim Gunn \u00e8 invece il mentore degli stilisti, si occupa del lancio del tema, assiste e supervisiona il loro lavoro in laboratorio, li aggiorna sul tempo di ogni sfida, oltre che accompagnarli ad acquistare il materiale, congratularsi con l'eliminato e visitare i finalisti nelle proprie case prima di giungere alla sfilata iniziale.\n\"Project Runway\" usa l'eliminazione progressiva fino a selezionare 3 o 4 designer per la sfida finale, che consiste nella presentazione di una collezione completa di abiti che sfiler\u00e0 alla prestigiosa settimana della moda che si tiene ogni anno a Bryant Park, New York.\nIn ogni episodio, i concorrenti si sfidano nella creazione di un abito o pi\u00f9, secondo un preciso obiettivo: per esempio, un abito da ballo, o un \"look\" da red carpet, o ispirati a opere d'arte, o ancora abiti creati con i materiali pi\u00f9 disparati. Le sfide misurano l'ingegnosit\u00e0 e la creativit\u00e0 dei designer nei progetti ma devono tenere conto del loro stile. Queste sfide potrebbero includere la creazione di un capo di vestiario usando materiali non tradizionali, come mobili, materiali riciclabili, alimentari, piante e fiori, abiti smessi; pu\u00f2 essere loro richiesto di creare un abito per una persona di primo piano (come Brooke Shields, Christina Aguilera, Sasha Cohen, o Miss USA Tara Conner), una linea di moda commerciale (per esempio Banana Republic; Diane von F\u00fcrstenberg, INC di Macy's), o per un tema particolare.\nLa sfida ha luogo a New York (con una fermata breve a Parigi nella Stagione 3, anche se un'edizione, la sesta, si \u00e8 tenuta a Los Angeles); i designer lavorano in una workroom alla prestigiosa scuola Parsons The New School for Design. I materiali vengono di solito acquistati al negozio \"Mood\" a New York\u00a0\u2013 a meno che la sfida richieda altrimenti (per esempio i giubbotti di jeans Levi's, la pasticceria ed i souvenir al Negozio dell'Hershey a Times Square, o il tessuto alla Casa dello Spandex nella Stagione 4). I designer abitano insieme in un residence e non possono lasciare gli appartamenti o comunicare con la famiglia o gli amici senza autorizzazione, n\u00e9 usare Internet per fare ricerche sui progetti. Gli stilisti non possono portare con loro cartamodelli o libri di design durante la gara (nella 3 stagione uno stilista \u00e8 stato squalificato per questo).\nNel corso delle edizioni il premio del vincitore \u00e8 cambiato. Ad un premio pressoch\u00e9 immutato che consiste in 100.000$ per avviare l'attivit\u00e0 di stilista e un servizio su un magazine di moda (Elle/Marie Claire), si \u00e8 affiancato nel corso delle edizioni la vincita di una macchina (fino all'edizione 5), la possibilit\u00e0 di vendere capi su internet (stagioni da 4 a 9, esclusa la 6) o un anno di collaborazione con Designers Management Agency (fino alla stagione 3).\nLa modella abbinata allo stilista vincente ottiene una somma di denaro (25.000$) e un servizio fotografico su una rivista di moda. Il percorso delle modelle \u00e8 dettato dalla volont\u00e0 di uno stilista, non sempre all'eliminazione dello stilista assegnatario corrisponde quella della modella, che pu\u00f2 essere ripescata o riassegnata ad un concorrente ancora in gioco.\nEdizioni italiane.\nPrima edizione.\nLa prima edizione italiana, che prende il nome di Project Runway Italia, prevede la partecipazione di 12 stilisti e 12 modelle. \u00c8 andata in onda a partire dal 26 febbraio 2014 alle ore 21 su Foxlife per 10 episodi. \nEdizioni U.S.A..\nLe attuali edizioni del programma sono 16 a cui vanno affiancate sei edizioni All-Stars.\nLa prima di esse \u00e8 partita dopo la 9\u00aa edizione con gli stilisti provenienti dalle prime otto edizioni.\nPrima edizione.\nLa prima edizione ha visto la partecipazione di 12 stilisti e altrettante modelle. Si \u00e8 svolta dal 1\u00ba dicembre 2004 al 23 febbraio 2005 per un totale di 11 episodi.\nTra i giudici ospiti che si sono avvicendati nell'edizione troviamo: le stiliste Betsey Johnson e Patricia Field, l'attrice Parker Posey, la presentatrice Nancy O'Dell e la cantante Sarah Hudson.\nGli stilisti che hanno partecipato alla competizione:\nSeconda edizione.\nAlla seconda edizione del programma, suddivisa in 14 episodi, andata in onda dal 7 dicembre 2005 all'8 marzo 2006, prendono parte 16 stilisti.\nTra gli ospiti di questa stagione troviamo: Diane von F\u00fcrstenberg, Cynthia Rowley, Alessandra Ambrosio, Nicky Hilton, Sasha Cohen, Debra Messing, Iman.\nGli stilisti che hanno partecipato alla competizione:\nTerza edizione.\nDal 12 luglio 2006 al 18 ottobre 2006 si svolge la terza edizione del programma. Consta di 15 episodi, includendo il 12\u00b0, la riunione. Vi prendono parte 15 stilisti. Alcuni episodi si tengono a Parigi.\nOspitati in questa terza serie: Diane von F\u00fcrstenberg, Kate Spade, Rachel Zoe, Ivanka Trump, Vera Wang, Miss USA 2006 Tara Conner, Francisco Costa, Catherine Malandrino, Fern Mallis, Zac Posen.\nHanno partecipato alla competizione:\nQuarta edizione.\nLa quarta edizione del programma si svolge dal 14 novembre 2007 al 5 marzo 2008 in 14 puntate.\nOltre ad Heidi Klum, Nina Garcia e Michael Kors si sono susseguiti come ospiti: Roberto Cavalli, Traver Rains, Alberta Ferretti, Zac Posen, Donna Karan, Sarah Jessica Parker, Victoria Beckham, Monique Lhuillier, Tiki Barber e le wrestler Maria Kanellis, Kristal Marshall, Michelle McCool, Candice Michelle, Layla El e Torrie Wilson (presenti come modelle/pseudo-clienti nell'episodio 10).\nI 15 stilisti che hanno partecipato alla quarta stagione sono:\nQuinta edizione.\nSedici Sono gli stilisti che prendono parte alla quinta edizione del programma svoltasi, tra il 16 luglio 2008 e il 15 ottobre 2008, in 14 episodi.\nTra i vari ospiti che si sono avvicendati al pannello di giudizio troviamo: Natalie Portman, Sandra Bernhard, Apolo Ohno, Brooke Shields, RuPaul, Diane von F\u00fcrstenberg, Cynthia Rowley, Francisco Costa, LL Cool J, Georgina Chapman.\nI 16 stilisti in gara sono:\nSesta edizione.\nLa sesta edizione del programma si svolge in 14 episodi, coinvolgendo 16 stilisti tra il 20 agosto 2009 e il 19 novembre 2009. L'episodio pilota \u00e8 stato anticipato da un episodio di due ore con una sfida All-Stars con otto stilisti delle passate edizioni. In un'unica sfida il vincitore si portava a casa 100.000$.\nDaniel Vosovic (2\u00aa edizione) vince, dietro di lui, sul podio, troviamo Korto Momolu (5^) e Sweet P (4^); gli altri concorrenti sono: Santino Rice (2^), Jeffrey Sebelia, Uli Herzner e Mychael Knight (3^), Chris March (4^).\nTra i giudici ospiti di questa edizione troviamo: Rebecca Romijn, Lindsay Lohan, Monique Lhuillier, Max Azria, Rachel Bilson, Tommy Hilfiger, Eva Longoria, John Varvatos, Christina Aguilera, Milla Jovovich, Arianne Phillips, Cindy Crawford, Kerry Washington, Bob Mackie, Tamara Mellon, Cynthia Rowley, Suzy Menkes, Zanna Roberts Rassi.\nGli stilisti in gara sono:\nSettima edizione.\nSvoltasi tra il 14 gennaio 2010 e il 22 aprile 2010, la settima edizione \u00e8 suddivisa in 15 episodi e vede confrontarsi 16 stilisti.\nIntervengono, come giudici, in questa stagione: Jessica Alba, Joanna Coles, Faith Hill, Georgina Chapman, Vivienne Tam, Molly Sims, Roland Mouret, Francisco Costa, Cynthia Rowley, Isabel Toledo, Tory Burch.\nGli stilisti che prendono parte alla competizione sono:\nOttava edizione.\nL'ottava edizione del programma si \u00e8 avuta tra il 29 luglio 2010 e 28 ottobre 2010 Divisa in 14 episodi, ha visto la partecipazione di 17 stilisti.\nIn quest'edizione hanno affiancato la solita giuria nei vari episodi: Selma Blair, Betsey Johnson, Joanna Coles, January Jones, Rachel Roy, Kristen Bell, Jessica Simpson, Georgina Chapman, Philip Treacy, Norma Kamali, Cynthia Rowley.\nGli stilisti che prendono parte alla competizione sono:\nNona edizione.\nSi \u00e8 svolta nel periodo che va dal 28 luglio 2011 al 27 ottobre 2011. Un totale di 14 episodi racconta le varie fasi di gara. Inizialmente sono 20 i designer a prendervi parte, ma quattro di essi (Serena, Amanda, Gunnar, David) vengono eliminati prima dell'inizio della gara, riducendo cos\u00ec i partecipanti a soli 16.\nAl cast ufficiale di giudici (Klum, Garcia, Kors) si sono alternati come ospiti: Christina Ricci, Zoe Saldana, Malin \u00c5kerman, Joanna Coles, Rachel Roy, Kim Kardashian, Rose Byrne, Kenneth Cole, Zanna Roberts Rassi, Adam Lambert, Kerry Washington, Erin Wasson, Olivia Palermo, Francisco Costa, L'Wren Scott.\nI 16 stilisti finalisti sono:\nDecima edizione.\nLa decima edizione del programma si \u00e8 svolta tra il 19 luglio e il 18 ottobre 2012.\nIl cast di sempre \u00e8 stato riconfermato. Si sono affiancati come ospiti: Lauren Graham, Patricia Fields, Dylan Lauren, Krysten Ritter, Hayden Panettiere, Rachel Roy, Debra Messing, Hilary Duff, Zoe Saldana, Jennifer Hudson.\nLa rosa finale degli stilisti \u00e8 di 16 concorrenti:\nUndicesima edizione.\nL'undicesima edizione di Project Runway va in onda dal 24 gennaio al 25 aprile del 2013.\nVede una novit\u00e0 nella giuria. Dopo 10 edizioni Michael Kors lascia lo show e viene sostituito da Zac Posen. Altri giudici intervenuti: Michael Kors, Bette Midler, Susan Sarandon, Kristin Davis, Miranda Lambert, John Legend, Joan e Melissa Rivers, Jordana Brewster, Emmy Rossum, Rachel Roy.\nI 16 stilisti che prendono parte sono:\nDodicesima edizione.\nLa dodicesima edizione del programma ha inizio il 18 luglio 2013.\nI giudici dell'edizione precedente (Klum, Garcia, Posen) \u00e8 riconfermato. Tra gli ospiti: Kate Bosworth, Kaley Cuoco, Eric Daman, Kelly Osbourne, Jesse Tyler Ferguson, Allison Williams.\nI 16 concorrenti:\nTredicesima edizione.\nLa tredicesima edizione di Project Runway \u00e8 andata in onda dal 24 luglio al 23 ottobre del 2014. Inizialmente sono 19 i designer a prendervi parte, ma tre di essi (Tim, Niziga, Emmanuel) vengono eliminati prima dell'inizio della gara, riducendo cos\u00ec i partecipanti a soli 16.\nI giudici intervenuti: Julie Bowen, Garance Dor\u00e9, Anne Fulenwider e Amanda de Cadenet, Bethany Mota, Lindsey Vonn, Dita Von Teese e Chiara Ferragni, Caroline Scheufele, Caitlin FitzGerald, Elisabeth Moss e Heather Northrop, Asha Leo e Michelle Monaghan, Christian Siriano, Shay Mitchell.\nI 16 stilisti che prendono parte sono:\nEdizioni All Stars U.S.A..\nPrima Edizione.\n\u00c8 il primo spin-off della serie. Si svolge tra il 5 gennaio 2012 e il 22 marzo 2012 in 12 puntate.\nAngela Lindvall conduce il programma e fa da giudice al fianco di Isaac Mizrahi e Georgina Chapman. Tra gli ospiti giudici troviamo: Miss Piggy, Miranda Kerr, Diane von F\u00fcrstenberg, Pharrell Williams, Sean Avery, Cynthia Rowley, Sutton Foster, Tommy Hilfiger, Catherine Malandrino, Ken Downing, Nanette Lepore.\nJoanna Coles \u00e8 il mentore dei partecipanti (al posto di Tim Gunn).\nI 13 protagonisti sono scelti dalle passate edizioni (esclusa la 9^) e sono:\nSeconda Edizione.\nIl 25 ottobre 2012 parte la seconda edizione All-Stars (termina il 17 gennaio 2013) con Carolyn Murphy conduttrice (al posto di Angela Lindvall). Isaac Mizrahi e Georgina Chapman hanno confermato la posizione di giudici cos\u00ec come Joanna Coles nel ruolo di mentore. Si sono avvicendati come ospiti nel corso dell'edizione: Katie Holmes, Kylie Minogue, Gretchen Mol, Liv Tyler, Rafe Totengco, Jason Wu, Diane von F\u00fcrstenberg, Tavi Gevinson, Charlotte Ronson, La La Anthony, Elie Tahari, Cynthia Rowley, Margherita Missoni ed altri.\nI 13 stilisti ripescati dalle passate edizioni sono:\nTerza Edizione.\nPartita il 24 ottobre 2013, l'edizione vede un ulteriore cambio di conduzione con Alyssa Milano. Ad affiancarla i giudici Isaac Mizrahi e Georgina Chapman mentre come mentore viene proposta Zanna Roberts Rassi.\nTra gli ospiti del programma: Debbie Harry, Jennifer Meyer, Michael Urie, Gabourey Sidibe, Bar Rafaeli, Elie Tahari, Abigail Breslin, Stacey Bendet, Elisabeth Moss, Nina Garcia, Gayle King e partecipanti di altre edizioni.\nGli 11 concorrenti in gara sono:"}
{"id": "2090275", "revid": "204012", "url": "https://it.wikipedia.org/wiki?curid=2090275", "title": "Lady Wilde", "text": ""}
{"id": "2090279", "revid": "107154145", "url": "https://it.wikipedia.org/wiki?curid=2090279", "title": "Melursus ursinus inornatus", "text": "L'orso labiato dello Sri Lanka (Melursus ursinus inornatus ) \u00e8 una sottospecie di orso labiato. \u00c8 diffuso specialmente nelle foreste secche di pianura dell'isola da cui prende il nome.\n\u00c8 onnivoro. Si nutre di noci, bacche e radici, ma anche di carogne e carne. Uno dei suoi cibi preferiti sono gli insetti, che scova dai ceppi in decomposizione e dagli alberi con il suo muso lungo e privo di peli e con le labbra, anch'esse glabre. Uccide altri animali solo molto raramente. Quest'orso \u00e8 inoltre ghiotto di miele.\nUno dei luoghi pi\u00f9 rinomati per osservare quest'animale \u00e8 il Parco nazionale di Yala.\nRispetto alla sottospecie nominale dell'India \"(Melursus ursinus ursinus)\" l'orso labiato dello Sri Lanka tende ad avere dimensioni leggermente inferiori, pelo pi\u00f9 corto e spesso manca della striscia di pelo chiara sul petto forma il cosiddetto \"collare\". \nConservazione.\nL'orso labiato dello Sri Lanka \u00e8 estremamente minacciato, dato che ne rimangono meno di 1000 esemplari (forse solo 500) suddivisi in varie popolazioni isolate il cui numero continua a diminuire. La minaccia principale alla sua sopravvivenza \u00e8 l'abbattimento delle foreste naturali secche, poich\u00e9, diversamente da altri grandi mammiferi dell'isola, dipende moltissimo dal suo ambiente per il cibo.\nOltre all'uomo, l'orso non ha praticamente nemici in natura, poich\u00e9 l'unico animale in grado di cacciarlo in Sri Lanka, il leopardo (nella sottospecie dello Sri Lanka), lo evita e attacca molto raramente gli orsacchiotti isolati o le giovani femmine."}
{"id": "2090280", "revid": "324636", "url": "https://it.wikipedia.org/wiki?curid=2090280", "title": "Melursus ursinus ursinus", "text": ""}
{"id": "2090282", "revid": "61051", "url": "https://it.wikipedia.org/wiki?curid=2090282", "title": "Avro CF-105 Arrow", "text": ""}
{"id": "2090284", "revid": "120533559", "url": "https://it.wikipedia.org/wiki?curid=2090284", "title": "Oscar Wilde al Reading Gaol", "text": "Lo scrittore irlandese Oscar Wilde fu tra le persone pi\u00f9 note che furono detenute nel carcere di Reading Gaol (che accoglieva in quel periodo 170 carcerati, di cui 13 di sesso femminile).\nLa prigionia di Wilde, in seguito alla condanna subita per il processo per sodomia che tanto scandalo aveva suscitato in Inghilterra, dur\u00f2 dal novembre 1895 al maggio 1897.\nDurante la detenzione Wilde scrisse il \"De profundis\" e la \"The Ballad of Reading Gaol\", un racconto basato sulla sua dolorosa esperienza di prigionia.\nWilde pass\u00f2 parte del tempo nella prigione collaborando al funzionamento della biblioteca. \nArrivo.\nMentre attendeva il trasferimento dal primo carcere dove era stato vittima di numerosi incidenti tra i quali, per una caduta, il ferimento ad un orecchio, fu lasciato ammanettato sotto una pioggia battente mentre veniva dileggiato dalla folla accorsa a vederlo.\nAppena giunto nella nuova sede, per quanto Oscar si opponesse, fu rasato a zero prima di essere messo in cella.\nNel nuovo carcere ormai Wilde si era rassegnato a subire l'ingiusta condanna e non pensava pi\u00f9 al suicidio. Si considerava un detenuto come tutti gli altri e a chi diceva che egli soffriva questa condizione pi\u00f9 di tutti lo stesso poeta affermava che non era cos\u00ec poich\u00e9 in quel luogo tutti soffrivano allo stesso modo.\nSogno premonitore.\nOscar era sempre stato superstizioso: si racconta che una volta era fuggito terrorizzato quando un chiromante gli aveva predetto un infausto futuro (che del resto si realizz\u00f2 con la prigionia).\nL'angusta cella di Wilde ospitava vari insetti e quando un secondino schiacci\u00f2 un ragno che si aggirava sul pavimento Wilde ne fu superstiziosamente terrorizzato, convinto com'era che ne sarebbero derivate sventure ancora pi\u00f9 gravi di quelle che gi\u00e0 lo affliggevano. Quella stessa sera sogn\u00f2 sua madre, Lady Wilde, dall'aspetto triste vestita per uscire di casa mentre Oscar, nel sogno, cercava invano di trattenerla. Pochi giorni dopo gli diedero la notizia della morte di sua madre.\nCondizioni mediche.\nLe condizioni di Wilde non erano affatto buone nonostante il parere contrario del medico del carcere: oltre all'ascesso all'orecchio, da cui continuava a perdere sangue, si era ammalato di gotta e aveva un principio di anemia. Per la sua passione per le lunghe letture e a causa della scarsa illuminazione della cella ebbe anche dei fastidi agli occhi.\nIn realt\u00e0 le sue condizioni generali migliorarono rispetto a quando si trovava nell'infermeria del primo carcere in cui era rimasto per molto tempo; ma in entrambi i luoghi le cure che ricevette non furono sufficienti. Al Reading Gaol per\u00f2 riusciva pi\u00f9 facilmente a prendere sonno e quindi non era pi\u00f9 affetto dai problemi dell'insonnia che lo avevano precedentemente afflitto.\nLa paura di impazzire.\nQuello che pi\u00f9 terrorizzava Wilde era il timore di impazzire in prigione. Per questo scrisse al direttore del carcere sperando in una diminuzione della condanna. Nella lettera Wilde ammetteva tutte le sue colpe, la sua \u00abfollia sessuale\u00bb che chiamava una malattia da curare . Scriveva che la sua mente non poteva pi\u00f9 reggere a quelle triste condizioni come, per esempio, all'insufficienza di libri da studiare. Diceva di non poter resistere pi\u00f9 in quella che era una sorta di tomba per chi non era ancora del tutto morto. In risposta alla lettera fu inviato al direttore un rapporto del medico che diede assicurazione delle buone condizioni di salute di Wilde.\nFrank Harris invi\u00f2 una petizione al ministero degli interni smentendo i certificati medici che attestavano la salute perfetta del prigioniero. Il ministero decise di inviare una commissione d'indagine.\nRapporti dentro la prigione.\nRapporto con i prigionieri.\nA Wilde accadde di venire coinvolto in una lite con un altro prigioniero per cui entrambi furono chiamati davanti al direttore del carcere con lo scopo di punire chi aveva iniziato la disputa. Il giovane detenuto confess\u00f2 la sua colpa ma Wilde per evitargli un mese di severe restrizioni dichiar\u00f2 che anche lui era colpevole. Furono entrambi puniti con due settimane di isolamento.\nUn prigioniero che dest\u00f2 molto l'interesse di Wilde fu Charles Thomas Wooldridge, soldato delle guardie reali a cavallo che aveva ucciso, tagliandole la gola, la sua moglie ventitreenne. Wilde assistette alla sua esecuzione capitale alle ore 8 del 7 luglio per mano del boia Billington.\nRapporto con i direttori.\nDurante la prigionia incontr\u00f2 due direttori:\nQuesti mal sopportava qualunque tipo di insubordinazione. Permise a Wilde di leggere qualche libro ma gli viet\u00f2 di scrivere. Aveva \u00abl'anima di un ratto\u00bb come disse Wilde, di cui si raccontava di come gli fosse impossibile far colazione se prima non avesse punito qualcuno per un motivo qualunque. A lui veniva riferito ogni screzio dei prigionieri.\nAppena arrivato incontr\u00f2 Oscar e gli porse un libro che aveva appena finito di leggere. Fu grazie alla sua intercessione che lo scrittore pot\u00e9, anche se in forma di lettera, continuare a scrivere.\nRapporto con i secondini.\nWilde verso la fine della prigionia strinse amicizia con i secondini che gli ponevano anche domande su gli scrittori da Dickens a Corelli\nRiusc\u00ec a scoprire le identit\u00e0 delle persone che pi\u00f9 lo colpirono, ad esse quando venne rilasciato procur\u00f2 un po' di denaro. Gli ultimi giorni si preoccup\u00f2 di alcuni bambini che erano stati arrestati per il furto di conigli, pagando per loro l'ammenda per farli liberare.\nWilde chiese l'ammontare della somma da versare ad un certo Warder Martin, un secondino che per aver dato un biscotto ai bambini era stato licenziato.\nRapporti fuori la prigione.\nCon i figli.\nAi suoi due figli Vyvian e Cyril non fu raccontato nulla del reale motivo dell'imprigionamento del loro padre poich\u00e9 la madre era convinta che fosse un bene che rimanessero all'oscuro dello scandalo dicendo piuttosto loro che Oscar era in prigione per i numerosi debiti.\nNei dialoghi fra i due ragazzi trasmessi a noi dal lavoro di Vyvian si scopre che in realt\u00e0 i figli sapevano molto pi\u00f9 di quanto si volesse far loro credere.\nCon la moglie.\nConstance Wilde non abbandon\u00f2 mai il marito nei due anni di prigionia, arrivando a dirgli che lo avrebbe aspettato una volta uscito dal carcere, ma, anche per le sue cattive condizioni di salute non mantenne fede alla promessa.\nLa moglie incontr\u00f2 Oscar il 19 febbraio 1896: si salutarono con un bacio e parlarono soprattutto dei figli. Oscar si raccomand\u00f2 alla moglie che non li viziasse e che avessero piena confidenza con lei nel raccontarle anche le cose cattive poich\u00e9 solo cos\u00ec si poteva insegnare loro cosa fosse la redenzione. Fra gli altri discorsi toccati in quei giorni vi era anche la parte di reddito che sarebbe andata ad Oscar, che fu concordato in 200 sterline alle quali, alla morte di lei, si aggiunse un terzo del patrimonio.\nCon il fratello.\nFra Oscar e il suo unico fratello Willie Wilde non correva buon sangue gi\u00e0 prima della prigionia, quando il rapporto peggior\u00f2. Lo scrittore riusciva a mandare alla madre un po' di denaro che invece intascava Willie. Durante i due anni di prigionia il fratello non venne mai a fargli visita.\nCon gli amici.\nNei due anni costretto in quelle mura un amico venne spesso a fargli visita:\nRobert Harborough Sherard, suo amico dai tempi di Parigi che venne con More Adey.\nCon l'amato.\nRobert Ross, suo primo amore omosessuale, grande amico che non lo abbandon\u00f2 mai e che anche dopo la morte dello scrittore, bad\u00f2 ai suoi figli. Quando Ross mor\u00ec le sue ceneri vennero unite a quelle di Wilde. Quando Ross visit\u00f2 in carcere Wilde fu straziato dal vederlo invecchiato, molto dimagrito, con molti meno capelli e in preda alle lacrime.\nChi si rifiut\u00f2 di incontrarlo.\nAlfred Douglas era da tutti ritenuto il vero colpevole della prigionia di Wilde, che cominci\u00f2 a disprezzarlo quando parlando di lui non lo chiamava pi\u00f9 affettuosamente \"Bosie\", come aveva sempre fatto, ma solo con il suo vero nome.\nDouglas possedeva diverse lettere compromettenti di Wilde che voleva far pubblicare per dimostrare il suo amore per lo scrittore, come lui diceva, ma in realt\u00e0 cercava qualcuno che lo pagasse bene per la pubblicazione.\nRoss cerc\u00f2 di farlo desistere ma senza successo tanto che, alla fine, l'epistolario venne pubblicato ma senza la dedica a Wilde.\nOpere.\nNella seconda lettera del 24 marzo (firmata \"l'autore di The Ballad of Reading Gaol\" il 23 marzo) 1898 parlava delle condizioni di prigionia in generale."}
{"id": "2090287", "revid": "22356", "url": "https://it.wikipedia.org/wiki?curid=2090287", "title": "Tremarctos floridanus", "text": "L'orso delle caverne della Florida (Tremarctos floridanus ) \u00e8 una specie estinta di orso nordamericano vissuta nel Pleistocene. \"T. floridanus\" era largamente diffuso a sud della zona dei ghiacci continentali, lungo la Costa del Golfo e in Florida, spingendosi a nord fino al Tennessee, e in tutti gli Stati Uniti meridionali, fino alla California.\nIl suo parente vivente pi\u00f9 stretto \u00e8 l'orso dagli occhiali del Sudamerica; entrambi sono classificati nella vasta famiglia degli orsi dalla faccia corta, i Tremarctini. Si estinse alla fine dell'ultima era glaciale, a causa di una combinazione di cambiamenti climatici e della caccia da parte dei Paleo-Indiani, arrivati da poco sul continente."}
{"id": "2090288", "revid": "271875", "url": "https://it.wikipedia.org/wiki?curid=2090288", "title": "N\u00e1utico Capibaribe", "text": ""}
{"id": "2090289", "revid": "271875", "url": "https://it.wikipedia.org/wiki?curid=2090289", "title": "N\u00e1utico", "text": ""}
{"id": "2090290", "revid": "120858685", "url": "https://it.wikipedia.org/wiki?curid=2090290", "title": "Muristenes", "text": "I muristenes o le cumbessias (a seconda della zona e del dialetto in cui si trovano) sono dei piccoli alloggi per pellegrini ed noveranti tipici di alcune chiese e di santuari campestri della Sardegna. Se per alcuni studiosi in epoca antichissima (verosimilmente medievale) potessero essere erano alloggi di monaci, per altri studiosi essi erano talvolta anche spazi dedicati ai mercanti. Si differenziano dalle \"lollas\" che sono invece loggiati generalmente occupati dai venditori ambulanti durante le manifestazioni religiose."}
{"id": "2090292", "revid": "15756", "url": "https://it.wikipedia.org/wiki?curid=2090292", "title": "GSG-9", "text": "Il GSG 9 der Bundespolizei (fino al 2005, GSG 9 - Grenzschutzgruppe 9) \u00e8 un reparto di teste di cuoio tedesche, utilizzato per operazioni anti-terrorismo nazionale e internazionale, operazioni speciali di ordine pubblico, liberazione ostaggi, lotta al crimine organizzato, scorta di capi di stato e incursioni terrestri e marittime della Repubblica Federale Tedesca, appartenente fino al 1\u00ba luglio 2005 alla Bundesgrenzschutz, la Guardia di frontiera federale tedesca e dal 1\u00ba luglio alla Bundespolizei, la Polizia Federale Tedesca.\nStoria.\nIl GSG 9 venne creato nel 1973, dopo il Massacro di Monaco (5 - 6 settembre 1972) alle olimpiadi estive, in cui sia il corpo delle Guardie di Frontiera federali Bundesgrenzschutz sia la polizia, entrambe prive di un corpo speciale d'intervento, fallirono miseramente il tentativo di liberare gli 11 ostaggi israeliani all'aeroporto di F\u00fcrstenfeldbruck, rapiti da un commando di terroristi palestinesi appartenenti alla organizzazione Settembre Nero. Nel tentativo di liberazione morirono 5 degli 8 rapitori, un poliziotto tedesco e tutti e 11 gli ostaggi, due dei quali uccisi nel villaggio olimpico il giorno prima, dopo aver tentato senza successo di opporre resistenza.\nOrigini.\nDopo l'incidente, la Guardia di Frontiera costitu\u00ec il Grenzschutzgruppe 9 (GSG 9) che fu organizzato e comandato dal tenente colonnello Ulrich Wegener, il quale fu tra i testimoni della tragedia di Monaco. L'unit\u00e0 si avvalse anche di istruttori del 22^ SAS regiment dell'Esercito britannico e divenne ufficialmente operativa il 17 aprile 1973, come parte del \"Corpo delle Guardie di Frontiera Federale\", un corpo militare con compiti di polizia. Il GSG 9 \u00e8 usato in casi di salvataggio-ostaggi, rapimento, terrorismo, estorsioni, speciali operazioni di cecchinaggio, protezione di importanti figure politiche tedesche e straniere e cattura di latitanti particolarmente pericolosi.\nDurante gli anni settanta i dirottamenti di aerei erano frequenti ma il reparto appena nato non era sufficientemente addestrato per questo tipo di operazioni. Le prime operazioni del Grenzschutzgruppe-9 furono condotte specialmente contro i terroristi della \"Rote Armee Fraktion\" che all'epoca non esitava a uccidere politici e personaggi di spicco nel mondo tedesco.\nOperazione \"Feuerzauber\".\nIl 13 ottobre 1977 il volo Lufthansa 181, un Boeing 737 con a bordo 86 passeggeri e 5 membri dell'equipaggio, venne dirottato da 4 terroristi del Fronte Popolare per la Liberazione della Palestina (due uomini e due donne) mentre passava sopra Marsiglia, chiedendo il rilascio di alcuni membri della Rote Armee Fraktion oltre un riscatto di 15 milioni di dollari.\nI terroristi fecero cos\u00ec atterrare l'aereo in diversi aeroporti: Roma, Larnaca, Dubai, Aden (dove viene ucciso il pilota Jurgen Schumann per aver cercato di negoziare con le autorit\u00e0 locali) e infine a Mogadiscio, dove atterr\u00f2 il 17 ottobre. Il governo tedesco, per guadagnare tempo, finse di cedere a un ultimatum dei terroristi, facendogli credere di aver liberato i membri della Rote Armee Fraktion per poter inviare soccorsi, e mise a punto l'operazione \"Feuerzauber\".\nVennero cos\u00ec inviati sul posto un commando di 30 militari del GSG-9 accompagnati da 2 militari appartenenti al SAS (il maggiore Alistair Morrison e il sergente Barry Davies), in quanto nel corpo tedesco non v'era personale sufficientemente esperto nell'uso di esplosivi per l'apertura delle porte.\nAlle 2:07 del 18 ottobre un team entr\u00f2 nell'aereo sparando ai primi 3 dirottatori, uccidendoli tutti. Il terzo terrorista morente ebbe il tempo di far esplodere una granata all'interno dell'aereo ferendo un assistente di volo e 3 passeggeri prima di essere ucciso. Il quarto terrorista (una ragazza) venne ferita gravemente nella toilette dell'aereo e consegnata pi\u00f9 tardi alle autorit\u00e0 somale. Il bilancio finale dell'operazione fu 3 dei 4 dirottatori uccisi, il ferimento del quarto dirottatore, di un assistente di volo e di un operatore del GSG-9. Dopo il successo dell'operazione il GSG 9 ebbe numerose richieste di training per operatori e specialisti di analoghe unit\u00e0 speciali di altri paesi.\nDal 1973 al 2003 l'unit\u00e0 ha raggiunto la soglia delle 1.500 missioni compiute, solo in 5 delle quali \u00e8 stato necessario sparare. Al S.W.A.T. World Challenge del 2005, il GSG 9 vinse 7 eventi su 7, battendo altre 17 squadre e vincendo il titolo. L'anno seguente lo mantenne, ma lo perse nel 2007, classificandosi quinto.\nNella Bundespolizei.\nAl 1\u00ba luglio 2005 ha assunto la denominazione \" GSG 9 der Bundespolizei\".\nDal 2008 al 2011 il GSG-9 ha istruito i corpi di sicurezza del presidente bielorusso Aljaksandr Luka\u0161\u0117nka.\nNel 2018 la Polizia federale ha deciso di aumentare l'organico dell'unit\u00e0 di un terzo e di creare una seconda sede a Berlino.\nArmamento.\nPer missioni all'estero rapide, esiste un accordo dal 1\u00ba giugno 2012 per dei voli charter con la Volga-Dnepr Airlines.&lt;ref name=\"Drs.\u00a017/10006\"&gt;Deutscher Bundestag, 17. Wahlperiode \u2013 Drs.\u00a017/10006: Antwort der Bundesregierung vom 14. Juni 2012 auf die Kleine Anfrage der Abgeordneten Jelpke, Gehrcke, van Aken u. a. und der Fraktion DIE LINKE betr. Ausr\u00fcstung der GSG9 und deren Zusammenarbeit mit milit\u00e4rischen Kr\u00e4ften (Drs.\u00a017/9822) (PDF).&lt;/ref&gt;\nMissioni note al pubblico.\nGran parte delle missioni di questa unit\u00e0 sono riservate, e le informazioni pubbliche non sono disponibili. Su pi\u00f9 di 1500 missioni alla quale il GSG 9 ha partecipato, solo in 5 \u00e8 stato necessario sparare:\ne altre due dove le armi da fuoco furono usate per abbattere i cani delle persone arrestate.\nFormazione.\nI poliziotti della Bundespolizei e della Landespolizei (polizia locale, regionale) con almeno due anni di servizio possono richiedere il processo di addestramento del GSG-9. Le prove consitono in:\nIl successivo periodo di addestramento di 22 settimane comprende 13 settimane di formazione di base e 9 settimane di addestramento specializzato. Gli agenti possono scegliere le specializzazioni di paracadutista, cecchino e sommozzatore. Dopo aver superato l'addestramento l'agente ricever\u00e0 il titolo di \"Polizeivollzugsbeamter f\u00fcr besondere Verwendung\" (Agente per operazioni speciali)."}
{"id": "2090297", "revid": "1305772", "url": "https://it.wikipedia.org/wiki?curid=2090297", "title": "Federico Sirigu", "text": "Note biografiche.\nLa famiglia.\nFrancisco D'Intremontes, all'anagrafe Federico Sirigu, fu terzogenito di quindici fratelli. Il padre \"Federico Giuseppe\" fu maresciallo di Pubblica Sicurezza, gi\u00e0 reduce della Prima guerra mondiale dove combatt\u00e9 nella Brigata Sassari e per questo fu decorato cavaliere di Vittorio Veneto. La madre \"Elena Bellandi\" fu casalinga, di nobili origini toscane. Durante gli anni dell'infanzia la famiglia sempre pi\u00f9 numerosa si spost\u00f2 seguendo le diverse assegnazioni del padre, fra Padova, Nuoro, Cagliari, Imperia e finalmente Genova dove si stabil\u00ec definitivamente nel 1940. Fortunatamente, la guerra non ebbe alcuna conseguenza sulla famiglia Sirigu. Il giovane Federico, come gli altri fratelli maggiori, trov\u00f2 negli anni del dopoguerra terreno fertile per la propria fantasia e intraprese ben presto la carriera artistica.\nGli amici.\nVisse un'esistenza libera e nomade, lavorando per vivere: dotato di uno straordinario senso commerciale, usava le sue opere come merce di scambio, riuscendo a procurarsi ogni cosa senza bisogno di toccare denaro. Si vantava di non pagare il conto di alberghi e ristoranti, eseguendo in cambio il ritratto del malcapitato direttore o proprietario su un tovagliolo o sul retro del conto. Ci\u00f2 nonostante, o forse proprio per il suo straordinario lato eccentrico, era da molti rispettato e conosciuto come \"Il Maestro\", ma gli amici lo chiamavano affettuosamente \"Francisco\". Probabilmente il pi\u00f9 fraterno dei suoi amici fu il cantante Piero Ciampi, conosciuto nel 1957 a Genova. Piero Ciampi il suo nome lo scriveva addirittura con la \u201cZ\u201d, \"Franzisco\", una specie di sigillo spadaccino e quando a lui si rivolgeva per una richiesta o proposta particolare bissava il richiamo: \"Franzisco\u2026 Franzischinoooo\u2026\".\nIl nome.\nForse suggestionato da lontane origini nobiliari (era bis-nipote della contessina \"Agata Rovini\" di Pistoia, diseredata in seguito al matrimonio con uno dei propri butteri), ma pi\u00f9 probabilmente durante una delle inarrestabili bevute con gli amici, coni\u00f2 per se stesso lo pseudonimo \"Francisco D'Intremontes\". Il termine \"d'intremontes\" \u00e8 parola sarda, con questo nome venivano identificati gli appartenenti alla civilt\u00e0 nuragica dei \"Pelliti\", stanziali delle zone attorno a Orroli, citt\u00e0 natale del padre di Federico.\nLo stesso cognome d'arte fu usato anche dal fratello primogenito \"Antonio (Tom) Sirigu D'Intremontes\", giornalista e autore di un saggio su Luigi Pirandello. La showgirl genovese Angela Cavagna \u00e8 figlia di Maria Jos\u00e8 Sirigu, una delle sorelle di Federico.\nNel 1944 un \"Francesco Sirigu D'Intremontes\" era accreditato fra i redattori del settimanale genovese \"Che l'inse\" ma si \u00e8 poi chiarito che si trattava\ndel fratello giornalista Antonio. \nNon si spos\u00f2 mai, ma ebbe un figlio. \u00c8 sepolto al Cimitero di Staglieno a Genova.\nL'opera.\nPittore ma anche scultore, sperimentava sempre nuove idee e anche grazie a finanziamenti statali fond\u00f2 scuole e laboratori d'arte a Milano, Roma, Genova, Livorno e Bussana Vecchia, il famoso villaggio di artisti vicino a Imperia. Visse il suo tempo senza preoccuparsi di lasciare eredit\u00e0 artistiche ai posteri. Rese nobile la tecnica del carboncino, fino ad allora tipica di caricaturisti e artisti di strada, impiegandola nel paesaggio e nel ritratto. Per quest'ultimo possedeva un talento davvero unico: non riproduceva i propri soggetti come apparivano, ma aveva il dono di prevederne la fisionomia a venire, come una immagine proveniente dal futuro.\nEventi.\nIl 25 febbraio 2006 si \u00e8 svolto a Livorno il \"Francisco Festival\", manifestazione celebrativa dell'amicizia tra Federico e il cantante Piero Ciampi. A \"Franzisco\" il cantante livornese aveva dedicato la canzone \"Ha tutte le carte in regola\"."}
{"id": "2090301", "revid": "225274", "url": "https://it.wikipedia.org/wiki?curid=2090301", "title": "Dirty Dozen", "text": ""}
{"id": "2090303", "revid": "767487", "url": "https://it.wikipedia.org/wiki?curid=2090303", "title": "Rx Bandits", "text": "Gli Rx Bandits sono un gruppo musicale pop punk/ska punk di Seal Beach, California. Il gruppo si \u00e8 formato nel 1996 nella Contea di Orange e all'inizio il gruppo si \u00e8 chiamato The Pharmaceutical Bandits.\nStoria.\nIl gruppo si \u00e8 formato nel 1996 sotto il nome di The Pharmaceutical Bandits. La formazione iniziale \u00e8 costituita dal cantante e chitarrista Matt Embree, il batterista Christopher Tsagakis, il trombonista Rich Balling, il bassista Franz Worth ed il sassofonista Noah Gaffney. Nel 1997 pubblicano \"Those Damn Bandits\", il loro primo album di studio. L'album include canzoni da un demo precedente, quattro inedite ed una traccia fantasma. Sebbene \"Those Damn Bandits\" sia distribuito originariamente dalla Antedote Records, successivamente \u00e8 stato ripubblicato dalla Drive Thru Records, che ha ingaggiato il gruppo dopo l'album di debutto.\nIl gruppo ha pubblicato il suo secondo album sotto il nome di The Pharmaceutical Bandits nel 1998, \"Halfway Between Here and There\". Dopo l'uscita del disco la formazione ha cominciato a suonare con altri gruppi della third wave of ska come Goldfinger e Reel Big Fish. Dopo aver acquisito una certa notoriet\u00e0, il gruppo ripubblica \"Halfway Between Here and There\" con tracce e illustrazioni nuove come Rx Bandits. Tra l'uscita di quest'album e quella del terzo, il bassista Worth e sassofonista Gaffney lasciano il gruppo, sostituito il primo da James Salomone al basso.\nIl 2001 porta il terzo album del gruppo, \"Progress\", Durante il tour di promozione Balling e Salomone abbandonano gli Rx Bandits, che vedono aggiungersi Chris Sheets alla tromba e alla chitarra, Steve Choi alla tastiera e Steve Borth al sassofono. Dopo vari avvicendamenti al basso, Joe Troy viene ingaggiato permanentemente. La formazione di Embree, Tsagakis, Choi, Troy, Sheets, e Borth sar\u00e0 quella definitiva negli album successivi.\nL'album \"The Resignation\", uscito nel 2003, viene registrato quasi interamente dal vivo ed con un ammontare limitato di riprese. Nel 2006, pubblicano \"...And the Battle Begun\", seguito nel 2009 da \"Mandala\"."}
{"id": "2090304", "revid": "174925", "url": "https://it.wikipedia.org/wiki?curid=2090304", "title": "Julien Offroy de La Mettrie", "text": ""}
{"id": "2090311", "revid": "109013496", "url": "https://it.wikipedia.org/wiki?curid=2090311", "title": "Aenictopecheidae", "text": "Aenictopecheidae \u00e8 una famiglia di insetti dell'Ordine dei Rhynchota Heteroptera, compreso nella superfamiglia degli Enicocephaloidea.\nMorfologia e habitat.\nGli adulti sono insetti di piccole dimensioni, con corpo lungo 3-10 mm, delicato.\nIl capo \u00e8 allungato e suddiviso longitudinalmente in due lobi da un restringimento dietro gli occhi e con ocelli disposti sul lobo posteriore. Gli occhi sono a volte ridotti. \u00c8 provvisto di antenne lunghe e di un breve rostro composto di 4 segmenti.\nIl torace ha il pronoto di forma subtrapezoidale. Le ali sono bene sviluppate oppure pi\u00f9 o meno ridotte. Quella anteriore \u00e8 interamente membranosa, ha una venulazione semplificata e mostra un'interruzione della costa (frattura costale); una seconda frattura decorre all'interno longitudinalmente, come nei Dipsocoromorpha. In posizione di riposo, le ali si dispongono orizzontalmente sovrapponendosi a vicenda, senza formare la tipica commissura clavale ricorrente nella maggior parte degli Eterotteri. Le zampe anteriori sono talvolta di tipo raptatorio.\nBiologia e diffusione.\nGli Aenictopecheidae sono insetti piuttosto rari, rappresentati nelle regioni neotropicale, afrotropicale, orientale e australasiana.\nSistematica.\nLa famiglia comprende 20 specie ripartite fra 10 generi. La suddivisione interna si articola in 4 sottofamiglie:"}
{"id": "2090317", "revid": "1543377", "url": "https://it.wikipedia.org/wiki?curid=2090317", "title": "Zemene Mesafint", "text": "La Zemene Mesafint (nome in lingua ge'ez, tradotto talvolta come \"Era dei Giudici\", con riferimento al Libro dei Giudici, ma anche come \"Era dei Principi\") fu un periodo della storia d'Etiopia compreso fra la met\u00e0 del XVIII secolo e il 1855, in cui il paese fu teatro di una grande instabilit\u00e0 politica e di frequenti conflitti. In quest'epoca, il potere dell'imperatore era fortemente circoscritto, e numerosi signori della guerra si contendevano il controllo del territorio. Il secolo fu caratterizzato da un ristagno nello sviluppo sociale e culturale dell'impero, che fu attraversato da conflitti religiosi sia all'interno della Chiesa ortodossa etiope sia tra la Chiesa stessa e i musulmani.\nTradizionalmente, l'inizio della Zemene Mesafint viene fatto coincidere con la deposizione dell'imperatore Iyoas I d'Etiopia a opera del ras Mikael Sehul (1\u00ba maggio 1769); alcuni storici lo riconducono invece all'incoronazione di Iyoas (26 giugno 1755) o, ancora prima, all'assassinio di Iyasu I (13 ottobre 1706), evento a cui si pu\u00f2 attribuire la successiva decadenza del potere imperiale in Etiopia. La fine della Zemene Mesafint si fa in genere coincidere con l'incoronamento dell'imperatore Teodoro II, che attraverso una serie di sanguinose battaglie (dalla battaglia di Gur Amba del 17 settembre 1852 a quella di Derasge del 1855) riprese il controllo del paese.\nSviluppi storici.\nIl primo tentativo da parte dell'aristocrazia etiope di prendere il controllo dell'impero ai danni della dinastia salomonica avvenne alla morte dell'imperatore Tewoflos. I nobili riuscirono a far salire al trono un loro protetto, Yostos, che per\u00f2 regn\u00f2 solo per breve tempo. A Yostos successe un nuovo rappresentante della dinastia salomonica, Iyasu II, che era di fatto controllato da sua madre Mentewab. Mentre Iyasu II era solo un bambino, Mentewab riusc\u00ec a farsi incoronare corregnante insieme a suo figlio, un fatto senza precedenti nella storia dell'impero.\nNel 1755, alla morte di Iyasu II, fu incoronato Iyoas I, suo figlio. Mentewab cerc\u00f2 di mantenere il trono continuando a corregnare col nipote come aveva fatto con il figlio. Questo cre\u00f2 un conflitto fra Mentewab e Wubit, vedova di Iyasu, che reclamava il posto per s\u00e9. Il conflitto fra le due regine diede origine all'ostilit\u00e0 fra i rispettivi sostenitori: i Kwaran in sostegno a Mentewab e gli Oromo a Wubit. I due gruppi non giunsero a uno scontro armato grazie all'intermediazione del Ras Mikael Sehul. Lo stesso Sehul, in seguito, inizi\u00f2 ad accampare pretese al trono dando vita a una terza fazione. Quando Mentewab e Iyaos iniziarono a intrecciare rapporti con gli Oromo, Sehul si vide minacciato e depose l'imperatore il 7 maggio 1769 facendolo assassinare una settimana dopo.\nIl 7 maggio 1769, con la deposizione dell'imperatore Iyoas I da parte del Ras Mikael Sehul, ebbe inizio l'Era dei Principi, caratterizzata da una forte instabilit\u00e0 politica e sociale. Il potere degli imperatori venne fortemente ridotto, in favore di quello dei reggenti che tuttavia non riuscirono mai a controllare i vari Ras dell'Etiopia, che cominciarono a combattersi l'un l'altro per espandere i propri feudi, facendo cadere il paese in una lunga guerra civile.\nLa morte di Iyaos viene spesso indicata come il punto di svolta della storia etiope che diede inizio all'era dei principi (Zemene Mesafint) in cui il potere della dinastia reale divenne sempre pi\u00f9 debole. Un nuovo successore alla corona, Giovanni II fu assassinato da Sehul, che infine mise sul trono un suo giovane protetto, Tekle Haymanot II. Nei secoli successivi periodi di stabilit\u00e0 si alternarono a scontri interni e lotte per il potere (nel XVIII secolo, per esempio, l'imperatore Tekle Giyorgis I sal\u00ec al trono e ne fu deposto ben sei volte). I conflitti interni contribuirono a isolare l'Etiopia dai paesi europei. Nel 1805, gli inglesi inviarono una missione nell'impero allo scopo di ottenere il permesso di utilizzare un porto nel Mar Rosso come misura preventiva in seguito all'espansione della Francia nell'area. Questa missione ebbe successo e pose le basi di un rapporto stabile fra Etiopia e Regno Unito. Nello stesso periodo, il ras Wolde Selassi\u00e8 del Tigr\u00e8 sal\u00ec al trono dopo un duro scontro con il pretendente Gugsa di Yejju.\nA partire dal 1852, il Ras di Qwara Kassa Hailou intraprese una grande campagna militare per sconfiggere i signori della guerra e riunificare l'impero: l'impresa venne completata nel 1855, con la sua incoronazione a imperatore sotto il nome di Teodoro II. Il nuovo sovrano, non appartenente alla dinastia salomonica, inaugur\u00f2 un importante processo di modernizzazione dello stato etiope. Con la salita al potere di Menelik II nel 1889, si ristabil\u00ec la continuit\u00e0 dinastica sul trono d'Etiopia."}
{"id": "2090319", "revid": "14691", "url": "https://it.wikipedia.org/wiki?curid=2090319", "title": "Era dei Giudici", "text": ""}
{"id": "2090320", "revid": "709406", "url": "https://it.wikipedia.org/wiki?curid=2090320", "title": "Popkomm", "text": "Popkomm \u00e8 un'esposizione internazionale legata alla musica e al mondo dell'\"entertainment\", all'interno della quale si svolgono anche un congresso ed un festival. Si tiene a Berlino, ma coinvolge almeno 55 paesi diversi. \u00c8 organizzato dalla Popkomm GmbH di Berlino.\nStoria.\nPopkomm fu organizzato per la prima volta nel 1989 a D\u00fcsseldorf, come \"meeting\" di piccoli artisti indipendenti. Nel 1990 fu spostato a Colonia, assumendo un profilo internazionale e configurandosi come un momento d'incontro per l'industria musicale. Colonia ospit\u00f2 lo \"show\" fino al 2003, mentre l'edizione del 2004 fu a Berlino.\nIl congresso.\nIl Popkomm Congress \u00e8 l'evento in cui vengono discusse le pi\u00f9 importanti questioni relative all'industria musicale. \u00c8 presentato da figure chiave nel mondo dell'industria musicale, come Feargal Sharkey, \"frontman\" degli Undertones e direttore dell'UK's Live Music Forum, Gilberto Gil, musicista di fama internazionale e Ministro della Cultura del Brasile, paese \"partner\" del Popkomm, Claude Nobs, fondatore del Montreux Jazz Festival, e l'impresario Lou Pearlman.\nNel 2007, in accordo con i tempi, gli argomenti di discussione principale furono la musica digitale, la musica dal vivo, l'entertainment legato al mondo dei cellulari e l'industria creativa. Oltre a sottolineare questi aspetti, all'interno del Popkomm vi sono anche \"attrazioni\", organizzate per ogni paese, per fare un esempio, nel 2006 l'attenzione era centrata sul Giappone, sul Brasile e sulla Russia.\nLa fiera.\nPer chi lavora nel \"music business\", il Popkomm \u00e8 una fiera fondamentale, che d\u00e0 una forte spinta economica all'industria e che ha una notevole importanza anche a livello culturale.\nIl festival.\n\u00c8 il terzo elemento del Popkomm. Si tratta di un festival che coinvolge diversi artisti da numerosi paesi nel mondo. Nel 2006 pi\u00f9 di 2000 artisti da 26 paesi si esibirono, per un totale di 600 ore di musica, dislocate in vari club di Berlino. Tra i grandi nomi presenti: Billy Talent, Chicks on Speed, Joy Denalane, Kaizers Orchestra, \u00a1Forward, Russia!, the Aggrolites, the Long Blondes, Sugarplum Fairy, Juliette and the Licks e i Lunik.\nPopkomm IMEA: i premi.\nPopkomm IMEA \u00e8 un acronimino che sta per \"Innovation in Music and Entertainment Awards\" (Premio per l'innovazione nella musica e nell'entertainment), un premio che mira a celebrare le nuove idee, specialmente nel cambio della musica digitale o dell'\"entertainment\" per telefoni cellulari.\nPopkomm Classics.\nLa musica classica sta aumentando la sua importanza all'interno del Popkomm. Etichette discografiche e \"media\" legati alla musica classica sono rappresentati al Classic Lounge, luogo dedicato alla promozione nonch\u00e9 ad esibizione \"live\". Anche il Popkomm Congress si \u00e8 occupato di musica classica, per esempio nel 2006, nell'ottica di un innovativo programma educativo."}
{"id": "2090321", "revid": "14691", "url": "https://it.wikipedia.org/wiki?curid=2090321", "title": "Era dei Principi", "text": ""}
{"id": "2090322", "revid": "14691", "url": "https://it.wikipedia.org/wiki?curid=2090322", "title": "Zemene mesafint", "text": ""}
{"id": "2090323", "revid": "1250335", "url": "https://it.wikipedia.org/wiki?curid=2090323", "title": "Imperatore dell'Etiopia", "text": ""}
{"id": "2090339", "revid": "19580", "url": "https://it.wikipedia.org/wiki?curid=2090339", "title": "Torta Karelian", "text": ""}
{"id": "2090340", "revid": "1442080", "url": "https://it.wikipedia.org/wiki?curid=2090340", "title": "Live und direkt", "text": "Live und direkt \u00e8 un doppio album della band hip hop tedesca Die Fantastischen Vier, composto da una parte live e da una parte registrata in studio. La parte dal vivo fu registrata durante tre concerti del Lauschgift-tour: all'Huxleys Neue Welt di Berlino il 19 febbraio 1996; al Turbinenhalle di Oberhausen il 22 febbraio 1996 e diramte il Bear Music Days a Stoccarda, presso il teatro Wangen, il primo Giugno 1996.\nLa parte in studio contiene tracce precedentemente inedite e remix a cura di Waxdoctor, Kenny \"Dope\" Gonzalez, Die Krupps, Aphex Twin e Guru dei Gang Starr.\nCome bonus il Cd \"direkt\" contiene una parte multimediale, tra cui uno screensaver e tre videoclips del gruppo."}
{"id": "2090350", "revid": "290948", "url": "https://it.wikipedia.org/wiki?curid=2090350", "title": "Reattore continuo e discontinuo", "text": ""}
{"id": "2090351", "revid": "1573940", "url": "https://it.wikipedia.org/wiki?curid=2090351", "title": "Sminthopsis youngsoni", "text": "Sminthopsis youngsoni \u00e8 un piccolo marsupiale carnivoro della famiglia Dasyuridae.\n\u00c8 una specie abbastanza diffusa e comune in Australia, che si trova in molte aree desertiche di Australia Occidentale, Territorio del Nord e Queensland."}
{"id": "2090352", "revid": "834", "url": "https://it.wikipedia.org/wiki?curid=2090352", "title": "Starcaster", "text": ""}
{"id": "2090360", "revid": "1543377", "url": "https://it.wikipedia.org/wiki?curid=2090360", "title": "NBA All-Star Game 1980", "text": "L'NBA All-Star Game 1980, svoltosi a Washington D.C., vide la vittoria finale della Eastern Conference sulla Western Conference per 144 a 136 dopo i tempi supplementari.\nGeorge Gervin, dei San Antonio Spurs, fu nominato MVP della partita."}
{"id": "2090361", "revid": "4711", "url": "https://it.wikipedia.org/wiki?curid=2090361", "title": "Edward Johnson, Jr.", "text": ""}
{"id": "2090365", "revid": "168713", "url": "https://it.wikipedia.org/wiki?curid=2090365", "title": "Mamma Margherita", "text": ""}
{"id": "2090368", "revid": "729019", "url": "https://it.wikipedia.org/wiki?curid=2090368", "title": "Battaglia di Toro", "text": "La battaglia di Toro ebbe luogo a Toro in Spagna, nella provincia di Zamora il 1\u00ba marzo 1476, tra le truppe castigliane dei re cattolici da un lato, e l'esercito portoghese - castigliano di Alfonso V del Portogallo e il principe Giovanni del Portogallo dall'altro, con esito inconclusivo.\nLa battaglia fu combattuta nel contesto della guerra di successione castigliana, 1475-79.\nContesto.\nLa crisi prodotta dalla morte di Enrico IV di Castiglia port\u00f2 alla formazione di una coalizione, guidata da Alfonso V del Portogallo e con l'appoggio di Luigi XI di Francia, che invase la Castiglia dal Portogallo per sostenere le pretese dinastiche della figlia di Enrico, Giovanna la Beltraneja, sua nipote.\nQuesta coalizione si contrappose ad un'altra coalizione formata da Isabella, sorellastra di Enrico IV, e suo marito, Ferdinando, erede al trono d'Aragona (re cattolica).\nLa battaglia.\nLa battaglia ebbe luogo nella piana di Toro (Zamora), vicino alla localit\u00e0 di Peleagonzalo.\nEntrambi i lati proclamarono la vittoria perch\u00e9 mentre l'ala destra castigliana fu sconfitta dalle forze sotto il comando del principe Giovanni del Portogallo - che conquist\u00f2 campo di battaglia -, le truppe di suo padre Afonso V furono vinte dalle forze della sinistra e del centro dell'esercito castigliano comandato dal duca d'Alba e dal cardinale Mendoza.\nIl risultato militare della battaglia di Toro fu inconclusivo, ma le sue conseguenze politiche furono favorevoli alla fazione di Isabella la cattolica, poich\u00e9 i sostenitori di Giovanna la Beltraneja si sciolsero e l'esercito portoghese lasci\u00f2 Castiglia.\nGiorgio Cusatelli (italiano): \"\u201cLa battaglia di Toro ... fra portoghesi e castigliani ebbe esito incerto; ma Alfonso si vide alla fine costretto a sottoscrivere la pace di Alc\u00e1\u00e7ovas (4 settembre 1479)\u201d\".\nConseguenze.\nDopo la battaglia il grosso delle forze portoghesi rimase in Castiglia per pi\u00f9 di tre mesi (fino al 13 giugno 1476), senza essere aggredito, e mantenendo un atteggiamento di guerra, attaccando e bruciando villaggi e castelli.\nMa la perdita di tutti gli alleati castigliani - che si erano schierati con il re cattolici - insieme con l'enorme pressione militare sul confine col Portogallo, le cui forze erano in Castiglia, port\u00f2 al ritorno dell'esercito portoghese. Diversi nobili, citt\u00e0 e fortezze indecisi passarono al fianco di Isabella.\nLa fortezza di Zamora si arrese il 19 marzo 1476, ma la fortezza della citt\u00e0 di Toro rimase saldamente nelle mani dei portoghesi per pi\u00f9 di sette mesi. La sua piccola guarnigione si arrese solo il 19 ottobre, in seguito ad un attacco non legato alla battaglia di Toro.\nPace di Alc\u00e1\u00e7ovas.\nLa guerra fin\u00ec con i castigliani vincitori in terra e il portoghese vincitori nel mare. Questo fu sancito nel trattato di Alc\u00e1\u00e7ovas (4 settembre 1479), dove fu riconosciuta regina Isabella di Castiglia, mentre il Portogallo ricevette una sostanziale compensazione di guerra (106\u00a0676 dobloni d'oro), in aggiunta al controllo esclusivo di tutto l'Oceano Atlantico a sud delle Isole Canarie (terre scoperte e ancora da scoprire).\nCos\u00ec, la Castiglia vide riconosciuti i suoi diritti sulle Canarie, ma fu esclusa dalle miniere d'oro della Guinea - ferocemente contestate dai due paesi durante la guerra e dove fu combattuta la decisiva battaglia navale della Guinea - e anche di altre aree atlantiche (Azzorre, Madeira, Capo Verde)."}
{"id": "2090370", "revid": "484362", "url": "https://it.wikipedia.org/wiki?curid=2090370", "title": "Portauovo", "text": "Il portauovo \u00e8 un piccolo contenitore usato per servire e consumare le uova bollite o \"a la coque\". \nStruttura.\nHa la forma di un bicchiere in miniatura, nella cui coppa l'uovo entra per met\u00e0, la forma tradizionale ha una strozzatura sul gambo, tra la coppa e il piede, che \u00e8 pronunciato per aumentare la stabilit\u00e0. I materiali utilizzati per costruirlo sono i pi\u00f9 vari: legno, ceramica, metallo, plastica, i pi\u00f9 preziosi in argento, peltro e porcellana.\nStoria.\nI portauovo sono stati usati sin dalla preistoria nella civilt\u00e0 Minoica sull'isola di Creta, nel palazzo di Cnosso sono stati trovati portauova dell'et\u00e0 del bronzo risalenti al XVIII secolo a.C..\nI \"bicchieri a portauovo\" rinvenuti nel comasco e nel Canton Ticino risalenti al IV secolo a.C. sono considerati \"marker\" cronologici del periodo celtico in Lombardia, probabilmente il loro uso era quello di bicchiere e il nome attribuito deriva solamente dalla loro forma.\nDa collezione.\nI portauovo sono considerati oggetti da collezione, per questo scopo se ne costruiscono di ogni forma e sembianza, con aspetto di animali e pupazzi."}
{"id": "2090372", "revid": "1111013", "url": "https://it.wikipedia.org/wiki?curid=2090372", "title": "Ryan Choi (personaggio)", "text": "Ryan Choi, noto come Atomo IV, \u00e8 un personaggio dei fumetti DC Comics, creato da Gail Simone e Grant Morrison.\n\u00c8 un giovane professore che lavora come supplente all'universit\u00e0 di Ivy Town, il quarto personaggio a indossare il costume del supereroe Atomo.\nQuesto nuovo Atomo \u00e8 basato su una riscrittura del personaggio realizzata da Grant Morrison. Apparve per la prima volta nel primo numero di \"Brave New World\", quindi nella serie \"The All New Atom\", scritta da Gail Simone.\nBiografia del personaggio.\nNato a Hong Kong, Ryan fu a lungo un protetto di Ray Palmer con cui aveva unn rapporto epistolare. Dopo la scomparsa di Palmer, Ryan si spost\u00f2 ad Ivy Town negli Stati Uniti d'America per assumere l'identit\u00e0 del suo mentore nello staff nella Ivy University.\nSeguendo gli indizi lasciati da Palmer, Ryan scopr\u00ec una \"bio-cintura\" - che manipola presumibilmente la taglia e la densit\u00e0 - usata dal suo predecessore, e divenne il nuovo Atomo con l'apparente benedizione di Palmer.\nSebbene fosse un supereroe, Ryan restava prima di tutto uno scienziato, il che lo portava ad approcciarsi alle sue avventure dalla prospettiva della scoperta scientifica e dell'investigazione.\nDa quando prese il posto del suo mentore, Ryan si \u00e8 trovato al centro di un conflitto tra le forze della scienza e della magia. \u00c8 stato sostenuto che le impossibili gesta eseguite da Ray Palmer nel corso della sua carriera supereroistica causarono la curvatura del tessuto stesso della realt\u00e0 nelle vicinanze di Ivy Town, creando un legame con l'attivit\u00e0 paranormale.\nMolte delle parti in causa, come l'antico \"Dio Cancro\" M'Nagalah e i microscopici alieni conosciuti come \"Gli Attesi\", considerano Ryan una pedina fondamentale nella guerra e hanno pi\u00f9 volte tentato di reclutarlo, catturarlo o ucciderlo.\nNei panni di Atomo, Ryan ha affrontato numerose sfide, tra cui il rimpicciolente serial killer Dwarfstar, il suo rigoroso e disapprovato padre, e fu sedotto, rapito e anche ingoiato vivo dalla criminale cambia-taglia, Giganta. Le sue qualit\u00e0 mentali di purezza e acume gli hanno consentito di restare saldamente al suo posto, attraverso queste peripezie.\nCrisi d'identit\u00e0.\nRyan Choi \u00e8 coinvolto nella ricerca dello scomparso Ray Palmer, viaggiando nel restaurato multiverso insieme a Donna Troy, Jason Todd e un Monitor chiamato \"Bob\". Bruscamente riportato sulla Terra, Ryan lascia il suo posto di viaggiatore dimensionale a Kyle Rayner, ritornando a difendere Ivy Town da un'invasione di mostri. Pi\u00f9 tardi viene portato a credere erroneamente che Ray Palmer sia divenuto un uomo egocentrico, e che Ryan stesso sia solo un pedone delle sue fantasie contorte. Verr\u00e0 rivelato in un secondo tempo che si tratta di uno stratagemma della vecchia nemesi di Ray, Chronos.\nLa serie \"The All New Atom\" finisce con il numero 25, quando Ryan, con un po' di aiuto dal ritornato Ray Palmer, riesce a discernere la verit\u00e0 dalla menzogna supportata da Chronos e dalla sua assistente, Lady Chronos, un'ex fidanzata di Ryan voltasi al crimine. Ryan infine scopr\u00ec che Ray non aveva mai saputo di lui: invece la bio-cintura era un falso dono di Jia, e le lettere false di Ray Palmer scritte da Chronos, forzarono Ryan ad accettare il mantello di Atomo, e prendere la responsabilit\u00e0 di fermare la minaccia che invadeva la citt\u00e0.\nTuttavia, grazie all'abilit\u00e0 di Ryan di risolvere i conflitti, riusc\u00ec a spuntarla sulla coppia Chronos e reinstaur\u00f2 la normalit\u00e0 a Ivy Town, e Ray finalmente gli diede la sua benedizione."}
{"id": "2090376", "revid": "107831", "url": "https://it.wikipedia.org/wiki?curid=2090376", "title": "Stephen Cherono", "text": ""}
{"id": "2090379", "revid": "729019", "url": "https://it.wikipedia.org/wiki?curid=2090379", "title": "Gran Premio del Sudafrica 1973", "text": "Il Gran Premio del Sudafrica 1973, \"VII Grand Prix of South Africa\" di Formula 1 e terza gara del campionato di Formula 1 del 1973, si \u00e8 disputato il 3 marzo sul circuito di Kyalami ed \u00e8 stato vinto da Jackie Stewart su Tyrrell-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2090396", "revid": "1305772", "url": "https://it.wikipedia.org/wiki?curid=2090396", "title": "Nutbush City Limits", "text": "Nutbush City Limits \u00e8 una canzone semiautobiografica scritta e interpretata da Tina Turner, nel quale viene descritta la citt\u00e0 di Nutbush, Tennessee, dove la Turner \u00e8 nata ed ha vissuto fino all'et\u00e0 di 16 anni.\nDescrizione.\nLa registrazione originaria del brano fu prodotta da Ike Turner nel 1973, e pubblicata dalla coppia sotto il nome d'arte di Ike &amp; Tina Turner. La canzone fu estratta dall'album dallo stesso titolo, e risult\u00f2 essere l'ultimo successo del duo, prima del loro scioglimento. La canzone raggiunse la ventiduesima posizione della Billboard Hot 100, e la quarta della Official Singles Chart. In seguito entrer\u00e0 a far parte del repertorio di Tina Turner nella sua carriera da solista.\nUna versione \"live\" del brano fu inclusa nell'album \"Break Every Rule Tour\" e pubblicata come singolo principale dell'album. Tina Turner registr\u00f2 nuovamente il brano nel 1991, in chiave moderna, con un nuovo arrangiamento dance e con il sottotitolo \"The 90s Version\", per il greatest hits del 1991 \"Simply the Best\". Il singolo di \"Nutbush City Limits - The 90s Version\" riusc\u00ec ad entrare nella top 20 di diversi paesi europei. Nuovamente, il brano fu registrato nel 1993 per la colonna sonora del film \"Tina - What's Love Got to Do with It\"\nCover.\nLa prima cover del brano risale al 1975, e fu registrata da Bob Seger. In seguito la canzone \u00e8 stata registrata anche da Melinda Doolittle, Nashville Pussy, Pearl Aday e nel 2008 dai Black Diamond Heavies.\nNel 2013, Naya Rivera, alias Santana Lopez, ha eseguito la canzone nella puntata di Glee 4x13.Diva.\nL'autostrada di Tina Turner.\nNutbush, nel Tennessee \u00e8 il posto dove Tina Turner \u00e8 nata e cresciuta fino all'et\u00e0 di sedici anni. Nutbush \u00e8 posizionata lungo l'autostrada Tennessee State Route 19, che nella canzone viene chiamata \"Highway number nineteen\" (erroneamente citata come \"US-19\" nella versione di Seger).\nNel 2001, un segmento della Route 19 fra Brownsville e Nutbush \u00e8 stata intitolata alla cantante, diventando la \"Tina Turner Highway\".\nIronicamente, la citt\u00e0 di Nutbush non ha una municipalit\u00e0, per cui non ha dei \"limiti\"."}
{"id": "2090399", "revid": "1543377", "url": "https://it.wikipedia.org/wiki?curid=2090399", "title": "Acido laurico", "text": "L'acido laurico, detto anche acido dodecanoico, \u00e8 un acido grasso saturo con una catena atomica a 12 atomi di carbonio, quindi possiede molte propriet\u00e0 tipiche degli acidi grassi a catena media. \u00c8 un solido bianco brillante e fine con un leggero odore di olio di baia o sapone. I sali e gli esteri dell'acido laurico sono noti come laurati.\nFonti.\nL'acido laurico \u00e8 il componente principale dell'olio di cocco, dell'olio di palmisto e in altri oli tropicali. Si ritiene possa avere propriet\u00e0 antibatteriche.\nPropriet\u00e0.\nSebbene il 95% dei trigliceridi a catena media vengano assorbiti attraverso la vena porta, solo il 25-30% di acido laurico viene assorbito attraverso di essa.\nCome molti altri acidi grassi, l'acido laurico \u00e8 economico, ha una lunga durata, non \u00e8 tossico ed \u00e8 sicuro da maneggiare. \u00c8 utilizzato principalmente per la produzione di saponi e cosmetici. Per questi scopi, l'acido laurico viene fatto reagire con idrossido di sodio per dare laurato di sodio, che \u00e8 un sapone. Pi\u00f9 comunemente, il laurato di sodio \u00e8 ottenuto per saponificazione di vari oli, come l'olio di cocco. Questi precursori forniscono miscele di laurato di sodio e altri saponi.\nPotenziali propriet\u00e0 medicinali.\nL'acido laurico aumenta il colesterolo totale nel siero pi\u00f9 di molti altri acidi grassi, ma soprattutto lipoproteine ad alta densit\u00e0 (HDL) (il cosiddetto \"colesterolo buono\" nel sangue). Di conseguenza, si \u00e8 determinato che questa sostanza ha \"un effetto pi\u00f9 favorevole sul colesterolo HDL totale rispetto a qualsiasi altro acido grasso [esaminato], saturo o insaturo\". In generale, un rapporto colesterolo sierico totale/HDL inferiore \u00e8 correlato a una diminuzione del rischio aterosclerotico. Tuttavia, una vasta meta-analisi sugli alimenti che influenza il rapporto colesterolo LDL/siero totale ha scoperto nel 2003 che gli effetti netti dell'acido laurico sugli esiti della malattia coronarica sono rimasti incerti. Una revisione del 2016 sull'olio di cocco (quasi met\u00e0 degli acidi grassi totali di tale olio \u00e8 costituito dall'acido laurico) \u00e8 stata allo stesso modo inconcludente riguardo agli effetti sul rischio di malattie cardiovascolari."}
{"id": "2090411", "revid": "1987129", "url": "https://it.wikipedia.org/wiki?curid=2090411", "title": "Portatovagliolo", "text": "Il portatovagliolo \u00e8 un contenitore per tovaglioli usato nel servizio a tavola."}
{"id": "2090416", "revid": "767487", "url": "https://it.wikipedia.org/wiki?curid=2090416", "title": "Max Raabe", "text": "Carriera.\nRaabe ed il suo gruppo sono specializzati nel ricreare il sound della musica tedesca delle colonne sonore dei film anni venti e trenta, nonch\u00e9 delle canzoni dei Comedian Harmonists, spesso rappresentate con ironia e trovate umoristiche.\nRaabe ha fondato la Palast Orchester nel 1986, quando era studente di canto (baritono) alla Universit\u00e4t der K\u00fcnste di Berlino. La sua carriera e quella della Palast Orchester comincia con un brano d'immediato successo ('Schlager') intitolato \"Kein Schwein ruft mich an\" (letteralmente \"Nessun maiale mi chiama\", che in tedesco corrisponde all'espressione italiana \"Non c'\u00e8 un cane che mi chiami\"), una canzone pop nello stile della musica anni venti che ebbe molto successo in Germania.\nIn seguito Raabe continua a lavorare come musicista e compositore di colonne sonore, ma sar\u00e0 conosciuto al di fuori della Germania principalmente per aver realizzato cover di celebri brani pop come \"Sex Bomb\" o \"Oops!... I Did It Again\" nel suo particolare stile.\nIl 6 maggio 2004 \"Max Raabe\" &amp; la Palast Orchester si esibiscono al Teatro Olimpico di Roma. Nel 2005 entra in scena per la prima volta alla Carnegie Hall di New York.\nIl 3 dicembre 2005 Max Raabe e la Palast Orchester si esibiscono durante il matrimonio di Marilyn Manson e Dita von Teese.\nMax Raabe e la Palast Orchester sono nuovamente a Roma per il concerto \"White Christmas\", grandi successi degli anni Venti e Trenta, presso l'Auditorium Parco della Musica il 13 dicembre 2006. Ospite speciale del concerto \u00e8 la cantante Antonella Ruggiero. Il concerto rientra nella rassegna musicale \"Santa Cecilia It's Wonderful\", organizzata dall'Accademia Nazionale di Santa Cecilia.\nDiscografia.\nCover.\nMax Raabe e la Palast Orchester hanno reinterpretato nel loro stile inconfondibile anche canzoni di varie epoche, tra cui:"}
{"id": "2090418", "revid": "1305772", "url": "https://it.wikipedia.org/wiki?curid=2090418", "title": "Disgrace", "text": ""}
{"id": "2090419", "revid": "834", "url": "https://it.wikipedia.org/wiki?curid=2090419", "title": "Pagan Spain", "text": ""}
{"id": "2090428", "revid": "1305772", "url": "https://it.wikipedia.org/wiki?curid=2090428", "title": "Scum of the Earth", "text": ""}
{"id": "2090433", "revid": "2018598", "url": "https://it.wikipedia.org/wiki?curid=2090433", "title": "Elastico", "text": "Un elastico \u00e8 un sottile anello utilizzato per tener chiuse scatole e pacchi o per tener legati assieme oggetti.\nDescrizione.\nL'elastico \u00e8 solitamente realizzato in gomma, ma pu\u00f2 essere fatto anche di altri materiali, come per esempio plastica o fibre sintetiche dotate di analoga elasticit\u00e0. Il nome viene dalla sostantivazione dell'aggettivo \"elastico\", detto di un materiale che ha la propriet\u00e0 di ritornare quasi alla sua forma originaria se esteso o deformato."}
{"id": "2090438", "revid": "767487", "url": "https://it.wikipedia.org/wiki?curid=2090438", "title": "Facundo Affranchino", "text": "Carriera.\nDiscendente di immigrati italiani, debutta a 17 anni il 10 novembre 2007 nella partita River Plate - Hurac\u00e1n, persa 2-1 dai biancorossi di Buenos Aires. Nel giugno 2008, sempre tra le file del River vince il Torneo di Clausura Argentino. Il 12 gennaio passa in prestito al San Mart\u00edn SJ."}
{"id": "2090440", "revid": "121823092", "url": "https://it.wikipedia.org/wiki?curid=2090440", "title": "Extension", "text": "Le extension sono delle integrazioni artificiali dei capelli umani. A differenza delle parrucche, le extension non hanno la funzione di creare una acconciatura fittizia sulla testa, ma di rinfoltire o di allungare i capelli gi\u00e0 presenti. Possono essere realizzate con veri capelli umani, o con altri realizzati in fibre sintetiche.\nGli effetti delle extension sono simulare un tipo di capelli che normalmente non potrebbe essere realizzato con i propri capelli naturali. Diverse attrici, cantanti e personaggi dello spettacolo hanno fatto uso di extension per anni. La modella Naomi Campbell, per esempio, ha sempre utilizzato extension per ricreare l'effetto di una chioma lunga e liscia, dato che i suoi capelli sarebbero naturalmente afro.\nTecniche di fissaggio.\nEsistono diverse tecniche di applicazione delle extension. La prima tecnica, ovvero a fusione, consiste nel fissaggio delle extension tramite cheratina alla base dei capelli. Esteticamente, questa tecnica ha il migliore risultato possibile, tuttavia il calore delle colle fissanti pu\u00f2 danneggiare i capelli veri e creare irritazioni e allergie alla cute, ma onde evitare ci\u00f2 si possono prendere in considerazione le extension a fusione fredda.\nLa seconda tecnica (detta \"brasiliana\") consiste nell'annodare le ciocche di extension a quelle di capelli veri. Il risultato di questa tecnica \u00e8 apprezzabile, ma la durata nel tempo \u00e8 limitata a circa tre mesi. \nLa terza tecnica (detta \"africana\") consiste nel creare delle treccine parallele con i propri capelli, a cui vengono letteralmente cucite le ciocche di extension. Questa tecnica \u00e8 la pi\u00f9 rapida in assoluto, ma l'effetto della ricrescita dei veri capelli risulta piuttosto evidente.\nOggi vengono utilizzate altre tecniche pi\u00f9 rapide per fissare fasce di capelli gi\u00e0 tessuti come il montaggio con le clips o il nastro biadesivo."}
{"id": "2090441", "revid": "110157", "url": "https://it.wikipedia.org/wiki?curid=2090441", "title": "K\u00e9leshalom", "text": "K\u00e9leshalom \u00e8 un comune dell'Ungheria di 551 abitanti (dati 2005). \u00c8 situato nella provincia di B\u00e1cs-Kiskun."}
{"id": "2090442", "revid": "834", "url": "https://it.wikipedia.org/wiki?curid=2090442", "title": "Executive Orders", "text": ""}
{"id": "2090445", "revid": "103347159", "url": "https://it.wikipedia.org/wiki?curid=2090445", "title": "Ionizzatore", "text": "Lo ionizzatore \u00e8 un dispositivo che applica alta tensione a uno o pi\u00f9 aghi che fungono da emettitori, per caricare elettricamente (ionizzare) le molecole dei gas che costituiscono l'aria. Il capo opposto della tensione \u00e8 collegato a terra.\nLa maggior parte degli ionizzatori in commercio \u00e8 progettata per produrre ioni negativi (anioni), ma \u00e8 anche possibile produrre ioni positivi (cationi). Nel primo caso, gli emettitori prelevano elettroni da terra e li trasferiscono alle molecole dell'aria circostante; nel secondo caso sottraggono elettroni dalle molecole dell'aria e li scaricano a terra. In entrambi i casi, le molecole acquisiscono una carica dello stesso segno di quella presente sugli emettitori e ne sono quindi respinte. Questo \u00e8 verificabile ponendo una mano a pochi centimetri di distanza da uno ionizzatore si pu\u00f2 avvertire un flusso d'aria provenire dagli aghi emettitori. Si tratta di un flusso d'aria dovuto alle molecole caricate elettricamente (ioni) che, per il fenomeno della repulsione elettrostatica Coulombiana, si allontanano dagli aghi (la cui carica ha lo stesso segno) producendo una sorta di leggera brezza."}
{"id": "2090447", "revid": "287204", "url": "https://it.wikipedia.org/wiki?curid=2090447", "title": "Alonso de C\u00f3rdoba", "text": "Biografia.\nNacque a Valdepe\u00f1as, Provincia di Ciudad Real, in Spagna, e spos\u00f2 Olalla di Merlo, anche lei di Valdepe\u00f1as.\nDe C\u00f3rdoba arriv\u00f2 in Per\u00f9 con la moglie nel 1534, ed in Cile nel 1540 insieme a Pedro de Valdivia. Venne nominato encomendero (amministratore) della popolazione indigena di Santiago del Cile e funse da \"regidor\" della citt\u00e0 nel 1548, 1568 e 1580. Fu sindaco (alcalde) di Santiago nel 1559, 1562 e 1581. Acquist\u00f2 i diritti fondando l'insediamento spagnolo di El Quisco. Mor\u00ec a Santiago nel 1589.\nUna strada di Vitacura porta il suo nome."}
{"id": "2090450", "revid": "110157", "url": "https://it.wikipedia.org/wiki?curid=2090450", "title": "Kissz\u00e1ll\u00e1s", "text": "Kissz\u00e1ll\u00e1s \u00e8 un comune dell'Ungheria di 2.878 abitanti (dati 2005). \u00c8 situato nella provincia di B\u00e1cs-Kiskun.\nStoria.\nIl comune fu costituito nella met\u00e0 del XIX secolo dall'unione di sette villaggi. Il nome deriva dall'unione delle parole ungheresi \"Kis\" che vuol dire piccolo e \"sz\u00e1ll\u00e1s\" che significa citt\u00e0."}
{"id": "2090451", "revid": "287204", "url": "https://it.wikipedia.org/wiki?curid=2090451", "title": "Alonso de Cordoba", "text": ""}
{"id": "2090454", "revid": "110157", "url": "https://it.wikipedia.org/wiki?curid=2090454", "title": "K\u00f6mp\u00f6c", "text": "K\u00f6mp\u00f6c \u00e8 un comune dell'Ungheria di 803 abitanti (dati 2005). \u00c8 situato nella provincia di B\u00e1cs-Kiskun."}
{"id": "2090459", "revid": "72396", "url": "https://it.wikipedia.org/wiki?curid=2090459", "title": "Contaminuti", "text": "Il contaminuti \u00e8 un dispositivo usato in cucina per controllare i tempi di cottura. \u00c8 usato per cotture relativamente brevi ove sia necessario il conteggio preciso dei minuti, come nella preparazione delle uova sode o \"alla coque\".\nTipi.\nIl contaminuti si differenzia dal temporizzatore o \"timer\" (analogico e digitale) perch\u00e9 quest'ultimo spegne o accende un apparecchio tipo forno a microonde o piastra elettrica) secondo il tempo programmato, anzich\u00e9 contare solo i minuti."}
{"id": "2090462", "revid": "834", "url": "https://it.wikipedia.org/wiki?curid=2090462", "title": "American Pastoral", "text": ""}
{"id": "2090466", "revid": "110157", "url": "https://it.wikipedia.org/wiki?curid=2090466", "title": "Kunadacs", "text": "Kunadacs \u00e8 un comune dell'Ungheria di 1.768 abitanti (dati 2005). \u00c8 situato nella provincia di B\u00e1cs-Kiskun."}
{"id": "2090468", "revid": "124123", "url": "https://it.wikipedia.org/wiki?curid=2090468", "title": "Josef Haltrich", "text": "Biografia.\nDopo aver condotto gli studi ginnasiali a \"Sch\u00e4\u00dfburg\" (l'attuale Sighi\u0219oara), part\u00ec per Lipsia grazie a una borsa di studio. Durante il suo soggiorno in Germania conobbe Jacob Grimm, uno dei famosi fratelli Grimm, col quale intrattenne un'intensa corrispondenza riguardante gli studi folkloristici.\nTerminati gli studi in Germania torn\u00f2 a Sighi\u0219oara, dove accett\u00f2 la direzione del locale Ginnasio.\nNel 1854 pubblic\u00f2 a Berlino una raccolta di fiabe popolari intitolata \"Deutsche Volksm\u00e4rchen aus dem Sachsenlande in Siebenb\u00fcrgen\" (Fiabe popolari tedesche delle terre sassoni, Transilvania). Inizialmente la raccolta comprendeva settantotto fiabe, che attirarono l'attenzione di Jacob Grimm.\nJoseph Haltrich si occup\u00f2 inoltre della storia di quelle terre, studiando l'evoluzione e il processo di modernizzazione delle citt\u00e0 di Reghin e Sighi\u0219oara. Svolse ricerche anche sui dialetti sassoni.\nTrascorse gli ultimi anni della sua vita in ritiro a \u0218ae\u0219, dove di dedic\u00f2 all'attivit\u00e0 ecclesiastica."}
{"id": "2090469", "revid": "92723", "url": "https://it.wikipedia.org/wiki?curid=2090469", "title": "Nikolaj Aleksandrovi\u010d Romanov", "text": "Nacque a Carskoe Selo, secondo figlio (e primo maschio) dello zarevi\u010d Aleksandr Nikolaevi\u010d, figlio maggiore dell'imperatore Nicola I di Russia, e della principessa Maria Massimiliana d'Assia-Darmstadt. Nel 1855 il nonno paterno mor\u00ec ed il padre gli succedette al trono come zar Alessandro II.\nFidanzamento.\nNicola venne fidanzato nell'estate del 1864 con la principessa Maria Sofia Federica Dagmar di Danimarca, seconda figlia del re Cristiano IX di Danimarca e della principessa Luisa d'Assia-Kassel e cognata di Alberto Edoardo, principe di Galles ed erede al trono britannico. Si ritiene che in letto di morte, Nicola espresse il desiderio che la sua fidanzata diventasse moglie del suo fratello pi\u00f9 giovane e successore nel titolo di zarevi\u010d, Alessandro.\nMorte.\nFino a quando divenne chiaro che si stava ammalando, si pensava che Nicola avesse una costituzione resistente. Si pensava che avesse contratto una bronchite e quindi venne mandato nella Francia meridionale per curarsi; mentre vi si trovava la sua salute peggior\u00f2 e mor\u00ec il 24 aprile 1865 a Nizza, nella regione della Provenza-Alpi-Costa Azzurra. "}
{"id": "2090471", "revid": "24823", "url": "https://it.wikipedia.org/wiki?curid=2090471", "title": "Le vele", "text": ""}
{"id": "2090473", "revid": "287204", "url": "https://it.wikipedia.org/wiki?curid=2090473", "title": "Padraic Delaney", "text": ""}
{"id": "2090474", "revid": "483325", "url": "https://it.wikipedia.org/wiki?curid=2090474", "title": "Capelli a spazzola", "text": "I capelli a spazzola (o capelli a spazzolino) sono un tipo di acconciatura corta, in cui i capelli vengono pettinati dritti, e spesso fissati con l'ausilio di gel. A differenza del taglio militare, la lunghezza del capello deve essere tale da permettere di poter essere modellato.\nNata come moda principalmente maschile negli anni novanta, subito dopo il taglio a spazzola \u00e8 stato adottato anche da molte donne. Data la sua natura di taglio corto e poco elaborato, non richiede particolare cura. Inoltre al pari del fauxhawk, si tratta anch'esso di un look facilmente reversibile, in quanto non comporta modifiche particolari ai capelli."}
{"id": "2090485", "revid": "174925", "url": "https://it.wikipedia.org/wiki?curid=2090485", "title": "Digital native", "text": ""}
{"id": "2090491", "revid": "729019", "url": "https://it.wikipedia.org/wiki?curid=2090491", "title": "Cinzia Maltese", "text": "Biografia.\nSorella di Curzio Maltese, nota firma de \"La Repubblica\", \u00e8 stata a sua volta giornalista per Rai Sport.\nHa condotto dal 1995 al 2001 \"Domenica Sportiva Estate\" assieme a Paola Arcaro, ed \u00e8 stata vice-caporedattore di Rai Sport a Milano, oltre che inviata di numerose trasmissioni sportive.\nAfflitta dal 1998 da una grave neoplasia, ha lavorato comunque instancabilmente, ed \u00e8 morta all'inizio del 2002 all'Istituto Nazionale dei Tumori di Milano, all'et\u00e0 di 40 anni, lasciando il marito e collega Paolo Marchi, giornalista sportivo de \"Il Giornale\" nonch\u00e9 gastronomo, e due figli. Dopo il funerale, la mattina del 10 gennaio nella chiesa di Santa Maria Segreta, \u00e8 stata sepolta al Cimitero Maggiore di Milano; i suoi resti sono stati in seguito posti in una celletta."}
{"id": "2090492", "revid": "125696552", "url": "https://it.wikipedia.org/wiki?curid=2090492", "title": "Guido Tabellini", "text": "\u00c8 stato rettore dell'Universit\u00e0 commerciale Luigi Bocconi di Milano da novembre 2008 a ottobre 2012.\nBiografia.\nLaureato in Economia nel 1980 all'Universit\u00e0 degli Studi di Torino, ha conseguito nel 1984 il dottorato presso la UCLA negli Stati Uniti, dove ha in seguito lavorato cinque anni come assistant professor e associate professor presso la Stanford University. Rientrato in Italia, \u00e8 stato professore ordinario di Economia politica alle universit\u00e0 di Cagliari (1990-1991) e Brescia (1991-1994) prima di passare all'Universit\u00e0 Bocconi, presso la quale insegna dal 1994, ricoprendo dal 2013 l\"'Intesa SanPaolo Chair\" in Political Economics. Dal 2003 al 2008 ha diretto l'istituto IGIER, afferente all'universit\u00e0 e fa parte di altri istituti analoghi di ricerca economica come la \"Econometric Society\" e il \"Canadian institute for advanced research\". Nel 2013 ha fatto parte della commissione di trentacinque esperti nominata dal presidente del consiglio Enrico Letta incaricata di redigere il disegno di legge sulle riforme costituzionali. Collabora con Il Sole 24 ore e ha scritto articoli per importanti giornali d'economia come il Wall Street Journal e il Financial Times.\nAttivit\u00e0 scientifica.\n\u00c8 autore di monografie e di articoli scientifici. I suoi contributi sono nel campo della macroeconomia, dell'economia monetaria e della politica economica, soprattutto nell'analisi del rapporto fra istituzioni politiche e crescita economica. \nDi rilievo \u00e8 l'articolo pubblicato con Torsten Persson, \"Political Economics \u2013 Explaining Economic Policy,\" che ha ricevuto pi\u00f9 di 5900 citazioni. Nell'opera, pubblicata quando l'approccio alla \"political economy\" non era univoco da parte degli economisti, i due autori, rifacendosi alle teorie della politica macroeconomica, della scelta pubblica e della scelta razionale, hanno individuato un comune metodo di analisi e sono arrivati a significativi risultati nel delineare i maggiori argomenti di indagine della \"political economy\". \nSecondo il suo profilo di Google Scholar, il suo H-Index nel 2020 \u00e8 pari a 83, con oltre 57.000 citazioni all'attivo. \nPensiero.\nSul piano politico non ha mai espresso il supporto diretto ad un partito specifico, sebbene intervenga spesso su questioni di politica economica. A questo proposito ha contestato le proposte, rispettivamente di Salvini e Di Maio, in merito alla \"flat tax\" e al reddito di cittadinanza, ritenendoli rimedi inefficaci. \nIn seguito alla crisi del 2008, si \u00e8 espresso in difesa del lavoro svolto dalle banche centrali, sostenendo che la crisi sia \"scoppiata per errori di regolamentazione e supervisione\" e che le banche centrali siano riuscite a smorzare effetti persino pi\u00f9 gravi. \nPremi e riconoscimenti.\nPer il suo contributo in \"political economics\" e macroeconomia, come anche in \"corporate finance\" e organizzazione industriale."}
{"id": "2090495", "revid": "767487", "url": "https://it.wikipedia.org/wiki?curid=2090495", "title": "Gaetano Recchi (1934)", "text": "Biografia.\nEletto nel 1980 consigliere regionale nelle liste del Partito Socialista Italiano, \u00e8 stato Assessore regionale al lavoro, industria e artigianato dal 1980 al 1993.\nDal 1990 Vice Presidente della Giunta regionale delle Marche, sar\u00e0 Presidente della Giunta regionale dal 1993 al 1995.\nA seguito della messa in liquidazione volontaria del PSI nel 1994, aderisce al nuovo soggetto socialista S.I. (Socialisti Italiani), poi divenuto S.D.I. (Socialisti Democratici Italiani), tornato nel 2009 all'originaria denominazione di Partito Socialista Italiano - PSI."}
{"id": "2090502", "revid": "57342", "url": "https://it.wikipedia.org/wiki?curid=2090502", "title": "Vittorio Zincone", "text": "Esponente di spicco del Partito Liberale Italiano.\nImpegno politico.\nSi laurea in Giurisprudenza e in Scienze Politiche. , iniziata l'attivit\u00e0 politica come consigliere comunale di Roma per il PLI, dal 1963 al 1968 fu deputato per lo stesso partito. Negli anni cinquanta e sessanta fu membro degli organi direttivi del partito, all'interno dei quali si schier\u00f2 tendenzialmente a destra.\nFu condirettore del periodico Risorgimento Liberale, direttore de \"Il Resto del Carlino\" (Bologna) e vice direttore de Il Tempo (Roma). Dal 1958 fu anche presidente dell'Associazione Stampa Romana."}
{"id": "2090510", "revid": "22475", "url": "https://it.wikipedia.org/wiki?curid=2090510", "title": "La danza della morte", "text": "La danza della morte \u00e8 un romanzo di Lincoln Child e Douglas Preston.\n\u00c8 in ordine cronologico, la sesta avventura che ha per protagonista l'agente dell'FBI Aloysius Pendergast, la seconda della \"Trilogia di Diogene\".\nTrama.\nLa trama prosegue dalla fine del libro precedente \"Dossier Brimstone\".\nAbbiamo lasciato l'agente dell'FBI Aloysius Pendergast, murato vivo, a Castel Fosco. Tutti lo credono morto, ed in primis il compagno d'avventura Vincent D'Agosta il quale non sa darsi pace per non averlo aiutato a sfuggire all'orrendo destino.\nC'\u00e8 per\u00f2 un colpo di scena, il perfido fratello di Aloysius, Diogenes, lo salva da morte certa, sicuramente non per bont\u00e0 d'animo ma per mettere in atto il suo diabolico piano: distruggere il fratello rendendogli la vita un inferno.\nDa questo punto in poi gli amici di Aloysius cominciano a morire in circostanze alquanto singolari; i delitti infatti rievocano le morti degli avi della famiglia Pendergast, un professore viene avvelenato, un noto artista lanciato dalla finestra della sua abitazione, un agente dell'FBI ammazzato con una baionetta e una delle protagoniste dei precedenti romanzi, Margo Green, pugnalata alla schiena.\nDiventa chiaro che le conseguenze per chi circonda il redivivo Aloysius sono nefaste, e da qui parte la lotta tra i due fratelli: Aloysius, pronto a difendere gli amici che lo circondano fino alla morte e Diogenes, genio criminale che farebbe di tutto pur di cancellare il fratello dalla faccia della terra.\nPersonaggi principali.\nAloysius Pendergast: agente dell'FBI\nVincent D'Agosta: tenente della polizia di New York\nLaura Hayward: capitano della polizia di New York\nDiogenes Pendergast: squilibrato fratello ed antagonista di Aloysius"}
{"id": "2090517", "revid": "106456", "url": "https://it.wikipedia.org/wiki?curid=2090517", "title": "Mercy (Claudius Florimund)", "text": ""}
{"id": "2090523", "revid": "290948", "url": "https://it.wikipedia.org/wiki?curid=2090523", "title": "Pigiama", "text": "Pigiama (dal persiano \u067e\u0627\u064a\u062c\u0627\u0645\u0647 \"p\u0101y-j\u0101me\", letterale \u00abindumento per le gambe\u00bb) \u00e8 il termine con il quale si fa riferimento a una serie di capi di abbigliamento utilizzati a letto.\nIl termine originale faceva riferimento a dei pantaloni larghi e leggeri, utilizzati in Asia da entrambi i sessi. In occidente invece per pigiama si intende un indumento composto da due \u00abpezzi\u00bb, derivato dall'originale, ed utilizzato come capo di abbigliamento per il sonno, ma anche per l'abbigliamento casalingo, sempre da entrambi i sessi.\nStoria.\nIl termine pigiama \u00e8 stato introdotto nelle lingue occidentali dal persiano. Il termine originale \u067e\u0627\u064a\u062c\u0627\u0645\u0647 p\u0101y-j\u0101me aveva il significato di \u00abindumento per le gambe\u00bb. L'utilizzo mondiale del pigiama (sia la parola, che l'indumento) \u00e8 il risultato della presenza britannica nell'Asia del Sud nel diciottesimo e diciannovesimo secolo. Secondo l'Enciclopedia Britannica, il pigiama \u00e8 stato introdotto in Inghilterra nel diciassettesimo secolo, ma la sua moda pass\u00f2 rapidamente. Nel 1870 circa, essi riapparirono nel mondo occidentale come abbigliamento maschile notturno, dopo il ritorno dei coloni britannici.\nVarianti e utilizzo.\nTradizionalmente il pigiama \u00e8 composto di due pezzi: un pantalone, ed una parte \u00absuperiore\u00bb, che pu\u00f2 consistere in una camicia abbottonata sul davanti, o una maglia. Esistono pigiami, per lo pi\u00f9 realizzati per i neonati ed i bambini, in cui le due parti sono unite in un unico capo, fornito di piedi che viene aperto sulla parte anteriore del petto. A seconda della stagione il pigiama pu\u00f2 avere maniche pi\u00f9 o meno corte (o non averle affatto), pantaloni corti o lunghi, ed essere realizzato in cotone o flanella, e nei modelli pi\u00f9 lussuosi, in seta o satin. Esistono anche pigiami realizzati in fibre sintetiche come lycra o poliestere. \nEssendo un capo di abbigliamento, il cui principale obiettivo \u00e8 far avere il massimo comfort al proprio indossatore, il pigiama \u00e8 spesso oggetto di molte personalizzazioni. Non \u00e8 raro per esempio che venga indossato soltanto il pantalone del pigiama, abbinato ad una maglietta o a torso nudo. O che esso stesso consista di due capi di abbigliamento, non specificatamente nati come pigiama (per esempio un pantalone di tuta e una maglietta). L'utilizzo del pigiama \u00e8 spesso esteso anche all'abbigliamento casual famigliare e casalingo, a volte indossato insieme ad una vestaglia per coprirsi maggiormente dal freddo."}
{"id": "2090526", "revid": "834", "url": "https://it.wikipedia.org/wiki?curid=2090526", "title": "O Monte Cinco", "text": ""}
{"id": "2090527", "revid": "57342", "url": "https://it.wikipedia.org/wiki?curid=2090527", "title": "Emidio Massi", "text": " \nBiografia.\nSin dall'immediato secondo dopoguerra, giovanissimo, ha militato nelle file del Partito Socialista Italiano. \n\u00c8 stato Consigliere e Assessore comunale di Ascoli Piceno eletto nella I Legislatura dopo la Liberazione. \n\u00c8 stato Consigliere provinciale di Ascoli Piceno dal 1951 al 1956.\nL'attivit\u00e0 sindacale.\n\u00c8 stato molto impegnato nel sindacato CGIL, di cui \u00e8 stato Segretario della Camera del Lavoro di Ascoli Piceno dal 1947 al 1951, seguendo, tra l'altro, una lunga vertenza nel distretto del cappello a Massa Fermana e Montappone.\nTrasferitosi ad Ancona, fu Segretario della locale Camera del Lavoro dal 1952 al 1963. \nL'impegno nel PSI.\nDal 1963 al 1970 \u00e8 stato Segretario provinciale di Ancona del PSI, vivendo in prima persona il periodo della nascita del centro-sinistra e dell'unificazione, poi abortita, con il PSDI.\n\u00c8 stato anche Vice Presidente dell\u2019Amministrazione Provinciale di Ancona.\nTra i fondatori della Regione Marche.\nFu eletto consigliere per il Partito Socialista Italiano il 1\u00ba agosto 1970 nella nuova istituzione regionale delle Marche, all'atto della sua costituzione. Sar\u00e0 anche, fino al 7 settembre 1978, Vice Presidente della Giunta regionale ed assessore all'Industria, Artigianato, Lavoro e Pesca, in una coalizione di centro-sinistra (DC-PSI-PSDI-PRI), ma partecipando anche al breve periodo di apertura al PCI nel Consiglio regionale marchigiano che port\u00f2 all'elezione a Presidente del Consiglio dell'esponente comunista Renato Bastianelli (14 luglio 1975 - 24 luglio 1980).\nLa Presidenza della Regione e l'impegno per lo sviluppo dell'economia marchigiana.\n\u00c8 stato poi Presidente della Giunta regionale delle Marche, sempre con una coalizione di centro-sinistra, dall'8 settembre 1978 al 22 luglio 1990. Ha ricoperto quindi tale ruolo per 12 anni consecutivi, risultando il pi\u00f9 longevo fra tutti i Presidenti succedutisi nell'incarico.\nCome assessore all'Industria, Artigianato, Lavoro e Pesca prima, e poi come Presidente, memore anche del suo passato di sindacalista, ha sempre rivolto particolare attenzione al mondo del lavoro e delle piccole e medie imprese, che costituiscono il tessuto connettivo del sistema produttivo della regione, secondo il cosiddetto \"modello marchigiano\", espressione coniata dal grande economista Giorgio Fu\u00e0, il padre fondatore dell'ISTAO, Istituto Adriano Olivetti di studi per la gestione dell'economia e delle aziende di Ancona, centro di formazione dell'imprenditoria marchigiana, di cui Massi favor\u00ec lo sviluppo.\nConsapevole della necessit\u00e0 che le piccole aziende sviluppassero attivit\u00e0 consortili per meglio reggere la concorrenza delle grandi imprese, specie estere, ha cercato di favorire la creazione di strutture di servizio alle imprese, come ad esempio il COSMOB di Pesaro per il settore del legno e del mobile, la Meccano S.p.A. di Ancona per il settore dell'industria meccanica, la TecnoMarche s.c.a r.l. di San Benedetto del Tronto per l'innovazione tecnologica delle imprese. In questo senso, dal 1986 al 1990 ha collaborato con il prof Oscar Cangiotti per i servizi alle industrie del settore della moda.\nPer la gestione delle partecipazioni della regione Marche nelle societ\u00e0 di servizi alle imprese e nei consorzi venne creata la \u201cFinanziaria Regionale per la Promozione e lo Sviluppo Economico delle Marche SPA\u201d, che oper\u00f2 anche per garantire processi di ristrutturazione produttiva delle imprese in crisi, allo scopo anche di salvaguardarne l'occupazione, poi messa in liquidazione nel 2000.\nPromosse l'apertura delle imprese della Regione ai mercati esteri, attraverso gemellaggi e viaggi con gli imprenditori nei territori emergenti, come la Cina.\nLa sua ultima intuizione \u00e8 stata all'inizio del 1990 la creazione di un'unit\u00e0 di lavoro tra le regioni italiane che si affacciano sul mare Adriatico e le repubbliche federali della Jugoslavia, prima che divampasse il tragico conflitto in quei territori. Una struttura in qualche modo antesignana della Iniziativa Adriatico Ionica, nata proprio ad Ancona nel 2000 e della strategia della Macroregione Adriatico-Ionica varata dalla Commissione europea a fine 2014.\nGli impegni successivi.\nDal 1990 al 1993 \u00e8 stato Presidente della Societ\u00e0 Adriatica Navigazione.\nPur essendosi da tempo ritirato dalla vita politica, aveva continuato a essere un punto di riferimento, non solo per il suo partito, per la sua grande capacit\u00e0 di analisi e l\u2019acume politico. Dopo il lungo periodo di caos successivo allo scioglimento del PSI del 1994, aveva aderito prima allo Sdi di Enrico Boselli, poi al ricostituito PSI di Riccardo Nencini.\n\u00c8 deceduto il 13 agosto 2016 all'et\u00e0 di 94 anni all'ospedale INRCA di Ancona."}
{"id": "2090528", "revid": "486946", "url": "https://it.wikipedia.org/wiki?curid=2090528", "title": "Esercito della Republika Srpska", "text": ""}
{"id": "2090531", "revid": "107831", "url": "https://it.wikipedia.org/wiki?curid=2090531", "title": "Samuel Wanjiru Kamau", "text": ""}
