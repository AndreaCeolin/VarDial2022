{"id": "2168886", "revid": "108781101", "url": "https://it.wikipedia.org/wiki?curid=2168886", "title": "Amatissima", "text": "Amatissima (titolo originale \"Beloved\") \u00e8 un romanzo della scrittrice afroamericana Toni Morrison, Premio Nobel per la letteratura nel 1993. \nPubblicato nel 1987 e vincitore del premio Pulitzer nel 1988, il romanzo \u00e8 ambientato dopo la fine della Guerra Civile Americana (1861-1865), ispirato alla storia di una schiava nera, Margaret Garner, che scapp\u00f2 dalla schiavit\u00f9 in Kentucky nel tardo gennaio 1856 per raggiungere poi l'Ohio, stato libero. La vicenda fu riportata in un articolo pubblicato nel 1856. La scrittrice lo trova nel periodo in cui sta curando l'antologia intitolata \"The Black Book\", uscita nel 1974: documenta trecento anni di storia afroamericana e testimonia, attraverso atti di vendita, fotografie, ritagli di giornale, poesie, canti e quilt, le condizioni della comunit\u00e0 afroamericana e la loro cultura. L'articolo che attira l'attenzione della Morrison riporta la notizia che Margaret Garner, resasi conto di stare per essere ricatturata, uccide la figlia affinch\u00e9 non possa subire anche lei la schiavit\u00f9.\nIl libro \u00e8 dedicato ai \"sessanta milioni e pi\u00f9\", riferimento trasparente agli Africani e ai loro discendenti che morirono durante il lungo periodo nel quale fu attivo il commercio atlantico degli schiavi. L'epigrafe del libro \u00e8 tratta dal verso 9:25 della Epistola ai Romani di San Paolo.\nTrama.\nIl libro segue la storia di Sethe e della figlia Denver, che cercano di ricostruire la loro vita dopo essere fuggite dalla schiavit\u00f9. La casa dove abitano, al 124 di Bluestone Road, \u00e8 infestata dagli spiriti; ne compare con allarmante regolarit\u00e0 uno, che si riveler\u00e0 come il fantasma della figlia assassinata di Sethe. Per questo la figlia minore, Denver, non ha amici ed \u00e8 estremamente timida. I figli maschi di Sethe, Howard e Buglar, scappano da casa a tredici anni per sfuggire al tormento del fantasma. Baby Suggs, madre di Halle, il marito di Sethe, muore dopo anni di invalidit\u00e0 nel suo letto.\nPaul D, uno schiavo proveniente dalla piantagione \"Sweet Home\", dove avevano lavorato anche Baby Suggs, Halle, Sethe e molti altri schiavi, arriva al 124 e cerca di portare un po' di realismo nella casa e di indurre Sethe e la figlia a lasciarsi dietro il passato. Facendo questo, obbliga il fantasma di Beloved ad andarsene.Paul D riesce a far uscire le due donne per la prima volta dopo anni, portandole al circo. Al ritorno, incontrano una ragazza seduta davanti alla casa; ha i lineamenti di una bambina e dice di chiamarsi Beloved. Denver capisce subito che dev'essere una reincarnazione di sua sorella Beloved. Paul D, insospettito, avverte Sethe che per\u00f2, affascinata dalla ragazza, lo ignora. Egli \u00e8 progressivamente allontanato dalla casa ad opera di una presenza soprannaturale; mentre dorme in un capanno, \u00e8 affrontato da Beloved, che ha gettato una sorta di incantesimo su di lui, e lo costringe ad avere un rapporto sessuale con lei, invadendo la sua mente con orribili ricordi del passato.\nPaul D, pieno di sensi di colpa, cerca invano di parlarne a Sethe; le dice invece di voler avere un figlio da lei riempiendola di gioia. Ma, quando lui ne parla ai suoi compagni di lavoro, suscita reazioni molto negative. Uno si essi, Stamp Paid, rivela le cause del rifiuto di Sethe da parte della comunit\u00e0.\nInterrogata da Paul D, Sethe racconta l'accaduto. Fuggita da Sweet Home, in cammino verso la casa della suocera dove l'aspettavano i figli, Sethe era stata scoperta dal padrone, che aveva tentato di riprenderla. Lei si era rifugiata con i bambini nel capanno degli attrezzi e aveva tentato di ucciderli tutti; vi era riuscita solo con la maggiore delle figlie. Sethe spiega che \"stava cercando di mettere i bambini al sicuro\". Per Paul questa rivelazione \u00e8 sconvolgente, e lo induce ad andarsene per sempre.\nSenza la vicinanza di Paul D, scompare il senso della realt\u00e0 e del futuro. Sethe si rende conto che Beloved \u00e8 la figlia che lei ha ucciso quando aveva solo due anni; sulla sua tomba c'\u00e8 solo il nome \"Beloved\". Sethe comincia a spendere disordinatamente e a viziare Beloved per lenire il senso di colpa, ma la ragazza diventa esigente e si arrabbia furiosamente quando non \u00e8 accontentata nei suoi capricci. La madre giunge allo sfinimento e rinuncia a mangiare, mentre Beloved diventa sempre pi\u00f9 grossa. Nella climax del romanzo, Denver, la figlia minore, va a cercare aiuto nella comunit\u00e0 nera. La gente arriva al 124 per esorcizzare Beloved, e si viene a sapere che Beloved non \u00e8 ingrassata, ma \u00e8 in realt\u00e0 incinta dopo il rapporto con Paul D. Ella sparisce, mentre Sethe, in preda alla confusione, ha un nuovo ricordo del padrone che torna."}
{"id": "2168887", "revid": "604816", "url": "https://it.wikipedia.org/wiki?curid=2168887", "title": "Shiori Teshirogi", "text": " \u00c8 nota soprattutto per il suo lavoro come disegnatrice e coautrice del manga \"I Cavalieri dello zodiaco - The Lost Canvas - Il mito di Ade\" insieme al creatore della serie originale Masami Kurumada. Da questo manga, \u00e8 stata tratta nel 2009 un'omonima serie animata in OAV (titolo italiano \"I Cavalieri dello zodiaco - The Lost Canvas\"). Dal 2011 sta pubblicando una serie di volumi speciali del manga \"Lost Canvas\" dal titolo \"Saint Seiya - The Lost Canvas - Myth of Hades - Anecdotes\".\nNel 2017, \u00e8 stato annunciato che avrebbe fatto un manga Justice League per la rivista Champion Red. Il suddetto \u00e8 terminato a Maggio 2019. \nOpere.\nhttps://twitter.com/Weekly_Champion/status/1453644947463163906?t=Zp4oHPdhjcLXkC5DMU-ILg&amp;s=19\nD\u014djinshi.\nLet me Fall - From Saint Seiya -Overture- Tenkai: 30 Pagine formato B5 - Rilasciato ad Aprile 2005\n\"La storia \u00e8 incentrata su Seiya durante il suo addestramento e il suo primo incontro con Touma di Icaro \"\nCome assistente.\n\"Aria (manga)\""}
{"id": "2168891", "revid": "21270332", "url": "https://it.wikipedia.org/wiki?curid=2168891", "title": "London School of economics", "text": ""}
{"id": "2168892", "revid": "287204", "url": "https://it.wikipedia.org/wiki?curid=2168892", "title": "Federazione cestistica dell'India", "text": "La Federazione cestistica dell'India \u00e8 l'ente che controlla e organizza la pallacanestro in India.\nLa federazione controlla inoltre la nazionale di pallacanestro dell'India. Ha sede a Nuova Delhi e l'attuale presidente \u00e8 Rajdeep Singh Gill.\n\u00c8 affiliata alla FIBA dal 1936 e organizza il campionato di pallacanestro dell'India."}
{"id": "2168893", "revid": "767487", "url": "https://it.wikipedia.org/wiki?curid=2168893", "title": "Le bianche scogliere di Dover", "text": "Le bianche scogliere di Dover (\"The White Cliffs of Dover\") \u00e8 un film del 1944, diretto dal regista Clarence Brown.\nTrama.\nIl film \u00e8 ambientato nel 1915 e narra la storia di una ragazza statunitense, Susan Dunn, che durante un viaggio in Inghilterra conosce e sposa il baronetto John Ashwood.\nJohn sar\u00e0 chiamato alle armi per la prima guerra mondiale e morir\u00e0 al fronte; Susan decide comunque di non far ritorno in patria, come vorrebbe il padre, ma rimane in Inghilterra per prendersi cura del figlio John, erede della casata, per aiutarlo nelle sue future responsabilit\u00e0."}
{"id": "2168896", "revid": "1149807", "url": "https://it.wikipedia.org/wiki?curid=2168896", "title": "Due come noi (serie televisiva)", "text": "Due come noi (\"Jake and the Fatman\") \u00e8 una serie televisiva poliziesca andata in onda negli Stati Uniti sulla CBS, dal 1987 al 1992: \u00e8 conosciuta in Italia anche come Jake &amp; Jason Detectives.\nTrama.\nLa serie racconta delle indagini del procuratore Jason Lochinvar McCabe condotte in coppia con l'investigatore Jake Styles.\nGuest star.\nTra le guest star che hanno partecipato al telefilm vi sono Robert Culp, Scott Marlowe, Leigh McCloskey, Ed Nelson, Leo Penn, Steven Perry, Stephen Quadros, Robert Reed, Mitchell Ryan e David Soul ma anche Dick Van Dyke interpretando il ruolo del dottor Sloane, di \"Un detective in corsia\" che poi diventer\u00e0 lo spin-off di \"Jake &amp; Jason Detectives\" che inizier\u00e0 le riprese l'anno dopo.\nLa serie era essa stessa uno spin-off di Matlock; i personaggi del procuratore Jason McCabe e dell'investigatore Jake Styles appaiono in uno degli episodi, e in seguito i produttori di Matlock decisero di mettere in cantiere \"Due come noi\"."}
{"id": "2168898", "revid": "767487", "url": "https://it.wikipedia.org/wiki?curid=2168898", "title": "Stephen Graham (cestista)", "text": ""}
{"id": "2168900", "revid": "1613450", "url": "https://it.wikipedia.org/wiki?curid=2168900", "title": "Bernard Borderie", "text": "Biografia.\nBernard Borderie nacque a Parigi il 10 giugno 1924, figlio del produttore Raymond Borderie.\nDivenne celebre per la serie dei film sulla \"saga di Angelica\".\nIl decesso avvenne per cancro, dopo anni di malattia."}
{"id": "2168902", "revid": "1543377", "url": "https://it.wikipedia.org/wiki?curid=2168902", "title": "Federazione cestistica dell'Indonesia", "text": "La Federazione cestistica dell'Indonesia (Persatuan Bola Basket Seluruh Indonesia) \u00e8 l'ente che controlla e organizza la pallacanestro in Indonesia.\nLa federazione controlla inoltre la nazionale di pallacanestro dell'Indonesia. Ha sede a Giacarta e l'attuale presidente \u00e8 Setia Dharma Madjid.\n\u00c8 affiliata alla FIBA dal 1954 e organizza il campionato di pallacanestro dell'Indonesia."}
{"id": "2168903", "revid": "690043", "url": "https://it.wikipedia.org/wiki?curid=2168903", "title": "Giacomo Oddi", "text": "Biografia.\nGiacomo Oddi nacque a Perugia l'11 novembre 1679 da nobile famiglia di rango comitale (suo padre, il conte Francesco Oddi, aveva sposato donna Maria Vittoria Banchieri, nipote di Papa Clemente IX Rospigliosi).\nNominato sacerdote il 30 maggio 1723, il 9 giugno 1732 divenne arcivescovo titolare di Laodicea di Frigia, venendo ordinato vescovo il 24 giugno di quello stesso anno.\nIl 9 settembre 1743 venne proclamato cardinale per mano di Benedetto XIV, ottenendo dal 5 aprile 1745 il titolo cardinalizio di San Girolamo dei Croati.\nIl 22 settembre 1749 venne nominato arcivescovo \"ad personam\" di Viterbo e Tuscania, carica che manterr\u00e0 sino alla morte.\nIl 12 gennaio 1756 ottenne il titolo cardinalizio di Sant'Anastasia, optando dal 22 novembre del 1758 per quello di Santa Maria in Trastevere, passando poi a quello di Santa Prassede il 12 febbraio 1759. Il 21 marzo 1761 divenne cardinale del titolo di San Lorenzo in Lucina. Fu cardinale protopresbitero dal 1763 alla morte.\nMor\u00ec a Viterbo il 2 maggio 1770 all'et\u00e0 di 90 anni, venendo sepolto nella cattedrale cittadina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2168904", "revid": "122246", "url": "https://it.wikipedia.org/wiki?curid=2168904", "title": "Ilaria Garzaro", "text": "Carriera.\nLa carriera di Ilaria Garzaro inizia nel 2000 partecipando al campionato di Serie B2 con il Riviera Volley Barbarano. Nel 2001 fa l'esperienza del .\nNella stagione 2003-04 fa il suo esordio in serie A1 con il , dove resta per quattro annate. Nella stagione 2007-08 viene ingaggiata dal , con la quale vince tre scudetti consecutivi, una Coppa Italia, due Supercoppe italiane e la Coppa CEV 2007-08.\nNella stagione 2010-11 passa alla , dove resta per due annate, vincendo la Coppa CEV. Nella stagione 2012-13 viene ingaggiata dal , mentre in quella successiva vesta la maglia del .\nPer il campionato 2014-15 gioca per la , mentre in quello successivo difende i colori della neopromossa di Bronzolo, per poi passare nella stagione 2016-17 al di Piacenza, dove resta per due annate. Sempre in Serie A1, nella stagione 2018-19 si accasa al .\nPer l'annata 2019-20 si trasferisce alla , neopromossa in massima serie, dove tuttavia rimane solamente fino alla fine di gennaio 2020, quando si separa dalla formazione campana per trasferirsi all', in Serie A2, per la seconda parte della stagione.\nPer l'annata 2020-21 scende in Serie B2, ingaggiata dal .\nNazionale.\nDopo aver vinto il Campionato europeo di categoria 2004 con la nazionale Under-19, ottiene le prime convocazioni in nazionale maggiore nel 2008, anche se \u00e8 dal 2009 che partecipa a tornei di rilievo, vincendo l'oro alla XXV Universiade."}
{"id": "2168907", "revid": "228587", "url": "https://it.wikipedia.org/wiki?curid=2168907", "title": "In the Absence of Truth", "text": "In the Absence of Truth \u00e8 il quarto album in studio della band post-metal Isis, uscito in CD per la Ipecac Recordings il 31 ottobre 2006 e in vinile per la Cospiracy Records.\nL'album si muove sulle linee tracciate dal precedente album \"Panopticon\", dove l'uso della voce pulita di Aaron Turner si fa pi\u00f9 esteso (nonostante sia presente ancora la sua specialit\u00e0, il growl), e il suono \u00e8 pi\u00f9 eterogeneo, date le influenze ambient e il drumming quasi tribale. Come \u00e8 solito, la durata media delle canzoni si aggira sui sette minuti: \"In the Absence of Truth\" \u00e8 infatti il disco pi\u00f9 lungo composto dagli Isis finora, toccando quasi i 65 minuti totali. \u00c8 anche il loro maggior successo commerciale, piazzandosi al numero 6 nella Top Heatseekers di Billboard.\nRegistrazione.\nL'8 giugno 2006, attraverso un post nel blog ufficiale della band, fu annunciata l'uscita di \"In the Absence of Truth\", che usc\u00ec poi il 31 ottobre. Precedentemente, a settembre, gli Isis avevano pubblicato un DVD, \"Clearing The Eye\", e un EP registrato con gli Aereogramme e intitolato \"In The Fishtank 14\". Per promuovere l'album, gli Isis si imbarcarono in un tour come gruppo di spalla ai Tool, e in seguito in un secondo tour, stavolta come headliner.\nL'8 novembre 2007 gli Isis annunciarono sul loro MySpace la prossima pubblicazione di due singoli estratti dall'album. Il primo, \"Holy Tears\", pubblicato a febbraio, comprende anche una versione live registrata durante il tour dei Tool, il video diretto da Dominic Hailstone e una versione di \"Not in Rivers, but in Drops\" remixata da Lustmord e dai Melvins. Il secondo singolo, \"Not in Rivers, but in Drops\", pubblicato a ottobre, contiene inoltre una versione live, il video e un remix di \"Holy Tears\".\nAccoglienza.\nL'album ricevette buone recensioni, ma il cambio di sonorit\u00e0 del gruppo fece discutere: alcuni lo videro come una ripetizione. Metacritic gli diede 70 su 100, ma lo critic\u00f2 sotto quest'aspetto, e Delusion of Adequacy scrisse che \"\"In the Absence of Truth\" dimostra che la band sta perdendo originalit\u00e0 e idee, sfruttando al massimo le ultime che le sono rimaste\".\nCosmo Lee, di Stylus Magazine, scrisse una recensione molto positiva, ma precis\u00f2: \"Di questi giorni, non \u00e8 colpa degli Isis se il loro sound non \u00e8 originale. Prendete una copia di Decibel, apritela a qualsiasi pagina e troverete qualche band che si ispira a loro. [...] Le canzoni sono lunghe, i ritmi omogenei, e in generale gli Isis suonano ancora come gli Isis\". PopMatters ripet\u00e9 lo stesso punto di vista di Lee, dichiarando che gli Isis sono \"una band che sa come utilizzare la sua formula per andare vicino alla perfezione\", e Thom Jurek di AllMusic scrisse che \"questo disco non \u00e8 solo un cambiamento coraggioso [...] ma la vista di un nuovo altopiano dall'alto di una montagna, un'escursione in terre sacre\". Mike Diver di Drowned In Sound, per\u00f2, vide l'album in modo diverso, scrivendo che gli Isis \"hanno messo anima e corpo in quest'album, sforzandosi di ottenere un sound completamente diverso dai lavori precedenti\". Una recensione di Imagine Games Netword descrisse l'album \"unico e privo di limiti\" e lo etichett\u00f2 come \"il capolavoro degli Isis e il loro disco pi\u00f9 convincente fino ad oggi\". Aaron Burgess, in una recensione pubblicata su Alternative Press, dichiar\u00f2 che \"escludendo alcune brevi urla in \"Garden of Light\" e il groove di \"Not in Rivers, but in Drops\", non c'\u00e8 praticamente niente che leghi gli Isis ai rigidi schemi del post-metal, che loro stessi hanno contribuito ad espandere\".\nIl sound generale dell'album, acclamato per la sua fine e graduale evoluzione di struttura, deve qualcosa ai Tool e ai Godspeed You! Black Emperor. Ma alcuni critici non lodarono molto l'influenza dei Tool, in particolar modo Jon Davenport: \"\"In The Absence Of Truth\" suona come un mediocre ibrido dei Tool e di \"Panopticon\"\". Brandon Stosuy di Pitchfork aggiunse che \"ai primi ascolti l'influenza dei Tool sembra aver trasformato gli Isis in una brutta copia dei loro vecchi idoli. Quest'album ha bisogno solo di ascolti attenti e numerosi prima che cominci a far presa sull'ascoltatore\". Dalla maggior parte delle recensioni \u00e8 emerso che le canzoni che pi\u00f9 spiccano tra le altre sono \"Not in Rivers, but in Drops\", \"Garden of Light\", e \"Dulcinea\". In una recensione di Delusions of Adequacy, \"Holy Tears\" \u00e8 definita \"la rivelazione della vera forza degli Isis\" e \"la luce di un faro nell'oscurit\u00e0\", nonostante la suddetta recensione non sia in generale molto positiva.\nDecibel piazz\u00f2 l'album al tredicesimo posto nella sua classifica delle migliori uscite del 2006.\nIl disco.\nMalgrado non siano stati pubblicati i testi ufficiali di \"In the Absence of Truth\", i temi dell'album sembrano essere collegati alla precedente serie di concept pubblicati dagli Isis. Aaron Turner, chitarrista e voce della band, ha confermato l'esistenza di questo concept: \"Non dir\u00f2 di cosa tratta, ma posso darvi qualche indizio: Hassan-i-Sabbah, il leader religioso islamico, Don Chisciotte [di Miguel de Cervantes], Casa di foglie [di Mark Z. Danielewski] e Labyrinths [di Jorge Luis Borges]\". Tuttavia, dopo aver spiegato molte volte a cosa si ispirano \"Oceanic\" e \"Panopticon\", disse: \"Spiegando i concept degli ultimi due album pi\u00f9 e pi\u00f9 volte, mi sono stancato e ho cominciato come a perdere il mio contatto con la musica e i testi, semplicemente perch\u00e9 li avevo ripetuti cos\u00ec tante volte. E, almeno per me, \u00e8 importantissimo mantenere questo contatto pi\u00f9 che posso. Credo che oggi sia di moda spiegare qualsiasi cosa, a tal punto che all'ascoltatore o al lettore non rimane niente da esplorare per conto proprio. \u00c8 gi\u00e0 tutto chiaro e spiegato. Perci\u00f2 \u00e8 interessante lasciare qualcosa che sia libero e aperto all'interpretazione di ognuno\".\nIl titolo dell'album proviene da una massima spesso attribuita a Hassan-i-Sabbah: \"Niente \u00e8 vero, tutto \u00e8 permesso\". Quando gli fu chiesto quale relazione ci fosse tra l'album e questa frase, Turner rispose: \"Ho gi\u00e0 detto che la maggior parte del lavoro che ho svolto su questo album, per quanto mi riguarda, l'ho dedicato al potere e alla natura della percezione, a come questa influenzi il nostro comportamento e al modo in cui noi vediamo il mondo. Dir\u00f2 solo questo, tutti gli altri potranno trarre le proprie conclusioni\".\nTitoli che hanno riferimenti espliciti sono \"Firdous e Bareen\", il nome del giardino di Hassan-i-Sabbah, e \"Dulcinea\", un personaggio di \"Don Chisciotte della Mancia\". Circa il significato di \"Dulcinea\", Turner d\u00e0 un suggerimento: \"Questo \u00e8 solo giocare con l'idea di percezione, e con la sottile linea tra illusione e realt\u00e0\".\nLa copertina viene descritta come \"qualcosa di figurativo\", e le fasce scure \"non rappresentano necessariamente un oggetto specifico piuttosto che un altro\". L'artwork \u00e8 comunque strettamente collegato alla musica; Turner aveva gi\u00e0 dichiarato che \"l'artwork e il songwriting hanno la stessa fonte\".\nTracce.\nTutte le canzoni sono state scritte dagli Isis."}
{"id": "2168908", "revid": "287204", "url": "https://it.wikipedia.org/wiki?curid=2168908", "title": "Stephen Graham (disambigua)", "text": ""}
{"id": "2168910", "revid": "110157", "url": "https://it.wikipedia.org/wiki?curid=2168910", "title": "Federazione cestistica dell'Iraq", "text": "La Federazione cestistica dell'Iraq \u00e8 l'ente che controlla e organizza la pallacanestro in Iraq.\nLa federazione controlla inoltre la nazionale di pallacanestro dell'Iraq e ha sede a Baghdad.\n\u00c8 affiliata alla FIBA dal 1948 e organizza il campionato di pallacanestro dell'Iraq."}
{"id": "2168914", "revid": "170204", "url": "https://it.wikipedia.org/wiki?curid=2168914", "title": "Monte Pizzocolo", "text": "Il Monte Pizzocolo, (1.581 - \"Pisocol\" in dialetto bresciano - detto anche Guda o Gu o Ser\u00e0) \u00e8 una montagna delle Prealpi Bresciane e Gardesane che s'innalza nell'immediato entroterra della sponda bresciana del lago di Garda presso il comune di Toscolano Maderno.\nGeografia fisica.\nIl monte Pizzocolo si presenta come una montagna possente, di aspetto carsico, la cima \u00e8 appuntita e detiene impressionanti pareti rocciose rivolte verso nord. In vetta si trova, oltre alla rosa dei venti, una piccola cappella, edificata nel 1985 sui ruderi di manufatti risalenti alla Grande Guerra, dedicata ai caduti della montagna e a quelli in guerra, poco sotto un piccolo bivacco detto \"Due Aceri\". A sud e a occidente i versanti, ripidi sono coperti da boschi e da residui pascoli d'alpeggio mentre quello orientale, di roccia calcarea, ha una vegetazione diradata, particolarmente esposto all'erosione dei fenomeni atmosferici. Dalla cima prendono origine tre creste: l'occidentale e due, una in direzione sud, l'altra a est.\nOrigine del nome.\nSecondo Natale Bottazzi il toponimo sarebbe un composto della voce germanica \"spitz\" che significa punta, cima appuntita e della voce di derivazione celtica \"h\u00fcgel\" che significa elevazione o collina quindi indicherebbe un monte dalla cima appuntita. Nella cultura locale invece il nome \"Pizzocolo\" deriverebbe da \"pizzo\" e \"zoccolo\" forse per la sua forma a zoccolo, oppure da \"pinzocol\" che in Val di Ledro e Alto Garda indica la \"roccia sporgente\".\nIl termine Pizzocolo \u00e8 pure presente nel comune di Ziano Piacentino e nella vicina Val Vestino con la Cima Camiolo detta pure Pesoc\u00f2l. \nIl monte \u00e8 conosciuto dopo le invasioni napoleoniche d'Italia del 1796-97 e del 1800 con il termine di \"aigu\", quando le truppe francesi stanziate sul territorio gardesano, videro nella forma del Monte Pizzocolo il profilo del naso o della testa dell'imperatore Napoleone Bonaparte denominandolo cos\u00ec con l'aggettivo \"aigu\", proveniente dalla parola latina \"acer\", che significa aguzzo o appuntito. Con il tempo e l'uso abituale il termine da \"aigu\" si trasform\u00f2 in \"Gu\" ma fu anche indicato con il soprannome di \"Naso di Napoleone\" oppure \"Testa di Napoleone\".\nIn passato era pure chiamato dagli abitanti della frazione di Gaino di Toscolano Maderno, Guda che sembra derivare dal latino \"acutus\" per indicare la cima aguzza del Monte, mentre da quelli della sponda bresciana \"Ser\u00e0\", perch\u00e9 rispetto alla loro posizione era indicato al nord ovest geografico, mentre\nnelle carte geografiche militari austriache di fine Ottocento veniva riportato come Monte G\u00fc o Ardo.\nStoria.\nLa Grande Guerra.\nNel corso della prima guerra mondiale, la cima della dorsale del monte fu fortificata dal Genio militare Regio esercito italiano, come parte della Terza linea di difesa arretrata, a sostegno del munito settore del Tombea-Caplone in Val Vestino pi\u00f9 a nord. Furono costruite in tre anni dagli operai militarizzati casematte, piazzuole in barbatella per l'artiglieria da 147A mm., strada di arroccamento e trincee nell'eventualit\u00e0 di uno sfondamento dell'esercito austriaco della prima, seconda e terza linea di difesa site a nord e un'invasione della pianura Padana proveniente dalla Val Vestino e dalla Val Sabbia. Sono ancora visibili oltre ai resti delle casematte in localit\u00e0 Bivacco, Chiesetta e Case Matte, piazzuole per l'artiglieria e trincee in localit\u00e0 Merle Alte, Dos de le Prade o linee con casematte a Ververs, al Passo Fobiola e pi\u00f9 a nord verso Malga Corpaglione. I manufatti, trincee a cielo aperto e cunicoli in grotta, ancora visibili sono ricoperti da folta vegetazione.\nImportanza nella logistica militare fu attribuita alla caserma della Guardia di Finanza del Passo dello Spino che funzionava come controllo tra il confine tra Italia ed Impero Austro-Ungarico, difatti era adibita anche a ricovero dei militari durante la fortificazione della linea Pizzocolo, Passo Spino, Passo della Fobiola avvenuta nel 1917.\n1944-1945. La \u201cLinea blu\u201d di difesa nazista.\nL\u2019organizzazione Todt, creata da Fritz Todt, ministro degli Armamenti e degli Approvvigionamenti del Terzo Reich, \u00e8 stata un\u2019impresa di costruzioni che oper\u00f2 dapprima nella Germania nazista, e successivamente, in tutti i paesi occupati dalla Wehrmacht. Il ruolo principale dell\u2019impresa fu la costruzione di strade, ponti e altre opere fondamentali per le armate tedesche, come la fabbricazione di linee difensive tedesche in Italia: la Linea Gustav, la Linea Gotica e, appunto, la Linea Blu, o \u201cBlaue Linie\u201d, \u201cBlaue II\u201d o \u201cLinea Alpina\u201d che dall'intersezione del confine svizzero-austriaco scendeva per circa 400 chilometri a sud est verso il bresciano, il lago d\u2019Idro, salendo poi a nord del lago di Garda in Trentino e della provincia di Belluno seguitando fino a Monfalcone e Fiume e sfruttava ove era possibile i manufatti della Grande Guerra. \nL\u2019organizzazione oper\u00f2 in stretta sinergia con gli alti comandi militari durante tutta la seconda guerra mondiale, arrivando ad impiegare al lavoro coatto ma anche volontario, remunerato, di pi\u00f9 di 1.500.000 uomini e ragazzi, di cui 170.000 in Italia, 11.000 nel solo bresciano e i lavoratori adulti erano esentati dal prestare servizio militare obbligatorio nelle forze armate della Repubblica Sociale Italiana, evitando altres\u00ec la deportazione nei campi di lavoro in Germania. Dal luglio del 1944, su ordine di Adolf Hitler, che eman\u00f2 la direttiva numero 60, e sotto la giurisdizione nel settore ovest di Franz Hofer, gauleiter dell\u2019Alpenvorland (che comprendeva le ex province italiane di Belluno, Bolzano e Trento), iniziarono i cantieri dei lavori della cosiddetta \u201cLinea blu\u201d, la linea che avrebbe dovuto garantire il blocco dell\u2019avanzata degli angloamericani verso il nord. Nella bassa Vallecamonica e nella zona del lago di Garda e d\u2019Idro doveva sbarrare la strada verso il Trentino ed il Cantone dei Grigioni in Svizzera. Nell\u2019alto Garda Bresciano e nella Valle Sabbia furono costruite opere per appostamenti difensivi di artiglieria, camminamenti e ricoveri ipogei sul monte Manos, sul monte Carzen, sul monte Stino e sulle alture della sponda orientale del lago d\u2019Idro impiegando operai locali e della Val Vestino, pi\u00f9 a sud i lavori interessarono il monte Pizzocolo e il monte Castello di Gaino, capo Ream\u00f2l a Limone sul Garda e la riviera del Garda da Gargnano a Gardone Riviera con la costruzione di bunker a servizio dei vari ministeri della RSI. Nell\u2019aprile del 1945 l\u2019opera poteva definirsi completa ma non fu mai presidiata o armata e tantomeno impiegata dall\u2019esercito tedesco a causa del crollo del fronte italiano e alla successiva fine del conflitto.\nCultura.\nIl poeta e il Monte.\nLa bellezza del Monte colp\u00ec anche Giosu\u00e8 Carducci, commissario statale a Desenzano del Garda presso il Liceo Bagatta verso la fine dell'Ottocento, e lo descrisse nella sua ode \u201cSirmione\u201d:\nProverbi.\nNei detti locali gardesani legati al tempo meteorologico, si dice che: \"Quando tuona verso Verona, prendi la zappa e va a lavorare, quando tuona verso Sera (il monte Pizzocolo), prendi la zappa e va a casa\", oppure \"Se el Pisocol el g\u00f2 el cap\u00e8l o l'\u00e8 br\u00f6t o l'\u00e8 bel!\" (trad. Se il Pizzocolo ha il cappello, ossia \u00e8 avvolto dalle nubi, o fa brutto o fa bello!).\nPanorama.\nDalla cima vi sono ampie viste panoramiche, \u00e8 possibile vedere a sud gran parte del Lago di Garda e della pianura padana fino a vedere la catena degli Appennini, mentre a nord vi \u00e8 un panorama della catena delle Alpi, dove si pu\u00f2 notare il Monte Baldo, il gruppo dell'Adamello, Monte Tombea e Monte Caplone, l'Ortles e in casi rari, quando la visibilit\u00e0 lo permette, il Monte Cervino.\nPrima di arrivare sulla vetta si trova il passo Spino e il rifugio Pirlo.\nAccessi e percorsi principali di salita.\nPer escursionisti il monte \u00e8 accessibile da Sanico, frazione di Toscolano Maderno: superato il paese, si prosegue per strada sterrata fino a circa 800 metri di quota, in localit\u00e0 Ortello, o fino a dove si pu\u00f2 parcheggiare: dalla localit\u00e0 Ortello per il versante Sud (sentiero nr.11): \u00e8 la via pi\u00f9 breve, 5 chilometri circa, anche se ripida, che risale la valle della Prera, passando per la malga Valle o Bait\u00f9 (1337m) e raggiungendo a 1440 m. il bivio lo Sgua\u00e0s de le Pile, una pozza d'acqua piovana, che conduce a destra per la vetta;\nsempre da Ortello, per il sentiero 27, alpinistico: si prende il sentiero poco prima del precedente;\nda Sanico in circa 4 chilometri di strada prima asfaltata poi sterrata si raggiunge il piccolo parcheggio di Sant'Urbano (872 m) e poi in 6 chilometri il Monte; la chiesetta \u00e8 sulla prosecuzione della strada passante per Ortello: da qui si raggiunge la cresta Ovest passando per il Dos de le Prade e le Merle Alte, dove si congiungono anche gli altri, successivi, percorsi. \u00c8 un percorso breve, in alcuni tratti ripido ma sempre sulla carrareccia e alla portata di tutti gli escursionisti;\ndal passo dello Spino (1154 m) in circa 4 chilometri: si prende una comoda strada, che parte proprio dal passo e risale il versante Nord, fino alla cresta Ovest in localit\u00e0 Merle Alte, da dove si prosegue fino in vetta. Al passo dello Spino si arriva da:\nda Cecino di Vobarno (399 m), per la valle del Prato della Noce attraverso il passo della Fobbiola ed il sentiero dei Ladroni; da Archesane di Toscolano Maderno e dal Colomber di Gardone Riviera in circa 7 chilometri;\nda Colomber di San Michele (375 m) nel comune di Gardone Riviera, per la valle di Sur, seguendo il fondo valle;\nda Gaino, frazione di Toscolano Maderno, dal ponte delle Camerate (300 m), si parcheggia al palazzo di Archesane dopo essere transitati su strada bianca la valle di Campiglio e Archesane in 6,800 chilometri. Da qui, a piedi, si raggiunge il passo dello Spino e salendo per 1,300 chilometri a sinistra il Dosso de le Prade, la localit\u00e0 Merle Alte e in altri 2,800 chilometri la vetta del Monte per un totale di 10,900 chilometri (dal ponte Camerate);\nda Colomber di San Michele (375 m), in 8,700 chilometri seguendo il sentiero CAI n. 280 salendo per la costa orientale della valle di Sur, fino al Pirello, Passo dello Spino, raggiungendo da l\u00ec direttamente la cresta Ovest salendo al Dosso de le Prade e poi alla vetta;\nda Supiane, frazione di Gardone Riviera, seguendo il sentiero n. 213 del CAI che conduce al monte Lavino e successivamente a Sant'Urbano per poi raggiungere le Prade e la vetta del Monte.\nPer escursionisti esperti, la cresta sud e est salendo da Ortello di Sanico;\nper soli alpinisti, il \"sentiero tre amici\" che dalla localit\u00e0 Persegno conduce alla vetta tramite lo spigolo del versante nordest ed \u00e8 cos\u00ec chiamata perch\u00e9 fu tracciato per la prima volta da tre amici."}
{"id": "2168915", "revid": "300067", "url": "https://it.wikipedia.org/wiki?curid=2168915", "title": "Robert Swift", "text": ""}
{"id": "2168916", "revid": "1305772", "url": "https://it.wikipedia.org/wiki?curid=2168916", "title": "Giovanni Luci", "text": "Fu Capitano di Giustizia della citt\u00e0 di Siena e giudice assessore del Tribunale degli Otto a Firenze.\nBiografia.\nGiovanni Luci nacque a Colle Val d'Elsa nel 1570, figlio primogenito del giureconsulto colligiano Emilio Luci e di Piera Pacini di Agostino ; studi\u00f2 come il padre diritto canonico e civile all'Universit\u00e0 di Pisa.\nDal 1622 al 1625 fu giudice assessore al Banco Attuario di San Miniato , tribunale che aveva competenza sulle cause civili. Fu successivamente Auditore della Ruota di Siena e Podest\u00e0 della citt\u00e0 di Pontremoli. Dalle cause civili passo quindi a quelle penali divenendo Auditore del Tribunale Criminale di Genova, conosciuto anche con il nome di Rota Criminale.\nSotto Ferdinando II de' Medici Giovanni Luci venne nominato Capitano di Giustizia della Citt\u00e0 e Stato di Siena , importante magistratura che aveva giurisdizione sulla citt\u00e0 di Siena soprattutto in materia criminale. In seguito si trasfer\u00ec a Firenze in qualit\u00e0 di giudice assessore del Tribunale degli Otto di Guardia e di Balia, antica magistratura fiorentina passata poi al granducato che aveva il controllo dell'amministrazione giudiziaria e sovrintendeva la gestione dell'ordine pubblico.\nGiovanni Luci spos\u00f2 la colligiana Lucrezia Tolosani di Giovanni . Il primogenito nato dalla coppia, Emilio Luci , divent\u00f2 Auditore Fiscale del Granducato di Toscana nella seconda met\u00e0 del XVII secolo, incarico che mantenne per oltre vent'anni. I nipoti, Filippo Luci e Gregorio Luci seguirono le orme familiari, ricoprendo vari incarichi giudiziari e governativi all'interno del granducato, sia durante il periodo mediceo che dopo l'arrivo in Toscana degli Asburgo-Lorena."}
{"id": "2168920", "revid": "547992", "url": "https://it.wikipedia.org/wiki?curid=2168920", "title": "Giannetto De Rossi", "text": "Considerato uno dei migliori truccatori italiani, Giannetto De Rossi \u00e8 stato uno dei collaboratori storici di Lucio Fulci. Per lui, infatti, ha creato i trucchi e gli effetti speciali di film horror divenuti dei cult, quali \"Zombi 2\", \"...E tu vivrai nel terrore! L'aldil\u00e0\" e \"Quella villa accanto al cimitero\".\n\u00c8 stato sposato con Mirella De Rossi, anch'essa truccatrice.\nPeculiarit\u00e0 del suo lavoro \u00e8 di creare gli effetti direttamente sui corpi degli attori, tramite l'applicazione di protesi. Usa prevalentemente la creta, il lattice, la gommapiuma e plastiline.\nBiografia.\nDe Rossi ha ereditato il mestiere di truccatore dal nonno, Camillo De Rossi, e dal padre, Alberto De Rossi. Il nonno \u00e8 stato il primo truccatore d'Italia. De Rossi pass\u00f2 dal trucco agli effetti speciali per provare nuove strade.\nDecisivo per la sua carriera fu l'incontro con Lucio Fulci. Il primo film in cui i due collaborarono insieme fu la commedia \"I maniaci\", per il quale cre\u00f2 l'invecchiamento di Raimondo Vianello.\nNel 1972 De Rossi realizz\u00f2 il trucco per \"All'onorevole piacciono le donne\", commedia di Lucio Fulci, interpretata da Lando Buzzanca, che fu truccato da De Rossi per farlo somigliare all'onorevole della Democrazia Cristiana Emilio Colombo, allora presidente del Consiglio. Per quel film De Rossi realizz\u00f2 anche la scena del sogno di Buzzanca, quella con le mele che diventano natiche. De Rossi realizz\u00f2 i disegni e le sculture.\nNel 1976 cur\u00f2 il trucco per \"Novecento\", diretto da Bernardo Bertolucci e gli effetti speciali per \"Emanuelle in America\", di Joe D'Amato. Per questo film, i suoi effetti applicati alle scene dei \"snuff movie\" 'scoperti' dalla protagonista (tra cui diverse flagellazioni a sangue, un seno tranciato, effetti di 'acidi' e punteruoli incandescenti applicati ai corpi delle vittime) furono tanto realistici da essere scambiati per veri e contribuirono alla leggenda urbana dell'esistenza effettiva degli snuff movie. Una delle comparse utilizzate per le sequenze, in seguito dichiar\u00f2 che, pur essendo totalmente finti e ricostruiti, i risultati degli effetti di De Rossi erano tanto verosimili da averla lasciata a lungo traumatizzata.\nNel 1979 torn\u00f2 a lavorare con Fulci, e i suoi trucchi e i suoi effetti speciali contribuirono al gran successo riscosso da \"Zombi 2\". Inizialmente Fulci voleva realizzare degli zombi simili a quelli dello \"Zombi\" di George Romero, ma De Rossi rifiut\u00f2, perch\u00e9 li riteneva poco spaventosi e pallidi. Decise cos\u00ec di effettuare il trucco e gli effetti direttamente sugli attori, e us\u00f2 la creta. Il risultato soddisfece Fulci, e ancora oggi il trucco e gli effetti del film sono ritenuti ottimi. La cosiddetta \"scena dell'occhio\" presente nel film, in cui a Olga Karlatos viene trafitto un occhio da una scheggia di legno, \u00e8 divenuta una delle scene pi\u00f9 famose dell'horror all'italiana e un caposaldo del cosiddetto eye splatter.\nSempre in quell'anno cre\u00f2 il trucco e gli effetti per \"Apocalypse domani\", horror diretto da Antonio Margheriti, divenuto famoso per la scena in cui sparano a Giovanni Lombardo Radice e dal buco sulla sua pancia si vede chi ha sparato.\nNel 1980 partecip\u00f2 a \"Luca il contrabbandiere\", sempre diretto da Fulci. Per quel film realizz\u00f2 solo una scena, una delle pi\u00f9 violente: la tortura con la fiamma ossidrica ai danni di una spacciatrice. Il trucco fu fatto sul vero volto dell'attrice, usando la resistenza di un ferro da stiro e una guancia finta.\nL'anno successivo De Rossi realizz\u00f2 il trucco per \"...E tu vivrai nel terrore! L'aldil\u00e0\", considerato uno dei migliori film di Fulci. Per questo film ripropose la scena dell'occhio estirpato. La mano che esce dal muro ed estrae l'occhio era la sua. Il film \u00e8 noto anche per la scena dei ragni che assaltano Michele Mirabella. Questo fu l'ultimo film che lo vide collaborare con Lucio Fulci.\nIn seguito De Rossi lavor\u00f2 soprattutto all'estero, partecipando tra gli altri a \"La maschera di ferro\", per il quale ha realizzato la maschera che porta Leonardo DiCaprio, \"Dune\", di David Lynch, e \"Alta tensione\", di Alexandre Aja."}
{"id": "2168921", "revid": "118977824", "url": "https://it.wikipedia.org/wiki?curid=2168921", "title": "Interdicta", "text": "L'interdictum (plurale interdicta) era uno dei mezzi complementari della giurisdizione del pretore in diritto romano. In particolare era uno strumento utilizzato dal pretore per porre fine sul nascere ad una controversia, considerata di facile risoluzione.\nIl termine \"interdictum\", deriva infatti da \"interdicere\" che si oppone al \"ius dicere\" e si concretizzava con pronunce autoritative che avevano immediata produzione di effetti, al fine di evitare come gi\u00e0 detto il nascere di una controversia. Gli \"interidcta\" nascono come provvedimenti autoritativi del pretore per la tutela di interessi pubblicistici, per poi trovare applicazione anche all'interno di \"res privatae\" per impedire la commissione di un illecito ed evitare un processo. Gli \"interdicta\" pi\u00f9 antichi contenevano un divieto, dal verbo \"interidicere\" = vietare, proibire; successivamente vennero creati \"interdicta\" con l'ordine di fare qualcosa, concretizzandosi in un \"restituas\" o \"exhibeas\". Pertanto vennero definiti interidcta in senso stretto gli interventi che contenevano un divieto e decreta tutti gli \"interdicta\" contenenti un \"restituere\" o un \"exhibire\"."}
{"id": "2168922", "revid": "767487", "url": "https://it.wikipedia.org/wiki?curid=2168922", "title": "Chris Wilcox", "text": "Ha vestito le maglie dei Boston Celtics, Los Angeles Clippers, Seattle SuperSonics (poi Oklahoma City Thunder), New York Knicks e Detroit Pistons.\nCarriera.\nHigh School e Universit\u00e0.\nFrequent\u00f2 dapprima la Whiteville High School a Whiteville, nel North Carolina, dove condusse la squadra di basket a vincere il torneo statale nel 1999, per poi trasferirsi alla William G. Enloe High School a Raleigh, sempre nel North Carolina.\nTerminata la High School, frequent\u00f2 la University of Maryland, dove aiut\u00f2 i Terrapins, la squadra di basket universitaria, a vincere il loro primo titolo NCAA nel 2002.\nNBA.\nVenne scelto al Draft NBA 2002 dai Los Angeles Clippers con l'ottava chiamata assoluta.\nRimase in California fino al 14 febbraio del 2006, quando venne ceduto ai Seattle Supersonics in cambio di Vladimir Radmanovi\u0107.\nCon la sua nuova maglia Wilcox mise a referto 14,1 punti e 8,2 rimbalzi a partita, partendo titolare per 23 delle 29 partite giocate.\nIl 4 aprile del 2006 Wilcox stabil\u00ec quello che \u00e8 il suo career-high di rimbalzi, catturandone 24, nella vittoria contro gli Houston Rockets.\nIl 19 febbraio del 2009 Wilcox venne ceduto ai New York Knicks in cambio di Malik Rose; la sua permanenza nella Grande Mela dur\u00f2 solo pochi mesi, infatti il 22 luglio dello stesso anno firm\u00f2 un contratto di pi\u00f9 anni con i Detroit Pistons.\nIl 9 dicembre 2011 firm\u00f2 un contratto da 3 milioni di dollari con i Boston Celtics, che lo liberarono pochi mesi dopo, il 23 marzo 2012, in seguito alla diagnosi di una irregolarit\u00e0 cardiaca.\nRistabilitosi, firm\u00f2 nuovamente con i Celtics il 14 luglio 2012."}
{"id": "2168923", "revid": "767487", "url": "https://it.wikipedia.org/wiki?curid=2168923", "title": "Forbidden (gruppo musicale)", "text": "I Forbidden sono una band thrash metal californiana.\nStoria del gruppo.\nIl gruppo \u00e8 stato fondato nel 1985 con il nome di \"Forbidden Evil\" dal chitarrista Craig Locicero ed il cantante Russ Anderson, a cui si aggiunsero successivamente il bassista Matt Camacho, il secondo chitarrista Robb Flynn ed il batterista Paul Bostaph.\nDue anni pi\u00f9 tardi Flynn lasci\u00f2 la band per entrare a far parte dei Vio-lence e venne sostituito da Glen Alvelais; da quel momento il nome fu modificato in \"Forbidden\".\nIl debutto discografico, chiamato con il primo nome della band: \"Forbidden Evil\" (1988) \u00e8 definito come uno dei capolavori del thrash metal, soprattutto grazie alle ottime doti tecniche dei componenti del gruppo.\nIl secondo album, \"Twisted into Form\" (1990), \u00e8 caratterizzato dalla presenza del chitarrista Tim Calvert al posto del dimissionario Alvelais (che venne contattato dai Testament).\nIn seguito si registr\u00f2 la defezione anche di Bostaph, che pass\u00f2 dapprima ai Testament, dove raggiunse Alvelais, e successivamente negli Slayer; i Forbidden si ritirarono quindi dalla scena. Tornarono in attivit\u00e0 nel 1994, con il nuovo batterista Steven Jacobs, ma la reunion non sar\u00e0 di lunga durata.\nLa nuova formazione pubblic\u00f2 altri due album: \"Distortion\" (1994) e \"Green\" (1997), con un sound pi\u00f9 moderno e vicino al Groove metal, che li vide sviluppare un percorso molto personale ed originale. dopodich\u00e9 si sciolse nuovamente. I Forbidden si riunirono temporaneamente solo in seguito, per partecipare al \"Thrash of the Titans\" (sotto il loro primo nome \"Forbidden Evil\"), concerto di beneficenza a favore di Chuck Billy e Chuck Schuldiner.\nLa band nel (2007) si \u00e8 riunita solo per un tour, successivamente sono rimasti uniti e nel (2010) \u00e8 uscito il nuovo album chiamato \"Omega Wave\", \u00e8 stato distribuito dalla Nuclear Blast.Nell'agosto 2011 il batterista Mark Hernandez ha lasciato il gruppo per problemi familiari. Il 1\u00ba novembre 2011 i Forbidden hanno annunciato il loro nuovo batterista, Sasha Horn.\nNel 2013, Locicero ha annunciato che il gruppo prender\u00e0 una pausa a tempo indeterminato a causa della separazione di Camacho e Anderson dal gruppo e della mancanza di motivazioni del resto dei membri."}
{"id": "2168924", "revid": "290948", "url": "https://it.wikipedia.org/wiki?curid=2168924", "title": "Tensioni ammissibili", "text": ""}
{"id": "2168929", "revid": "547034", "url": "https://it.wikipedia.org/wiki?curid=2168929", "title": "Dallas - Il ritorno di J.R.", "text": "Dallas - Il ritorno di J.R. (\" Dallas: J.R. Returns\") \u00e8 il primo dei due film televisivi che narrano le vicende successive della serie \"Dallas\". Diretto da Leonard Katzman nel 1996, riunisce 3 degli interpreti storici del serial, Larry Hagman, Linda Gray e Patrick Duffy, nei rispettivi ruoli di J.R., Sue Ellen e Bobby.\nTrasmesso negli Stati Uniti il 15 novembre 1996 sulla rete CBS, in Italia \u00e8 arrivato direttamente in VHS nel giugno 1997 su etichetta Warner Home Video, per poi essere trasmesso in prima visione su Rete 4 il 2 gennaio 1998 con il titolo \"Dallas - Ritorno a Dallas\".\nTrama.\nJ.R. \u00e8 tornato a Dallas dopo 5 anni di assenza in Europa ed \u00e8 deciso di riprendersi la Ewing Oil, l'azienda petrolifera fondata dal padre ormai morto da tempo. Per riuscire nel suo intento, lancia un'esca al vecchio rivale Cliff Barnes, nemico storico ora presidente della Ewing Oil stessa, con l'intento di ritardare la fusione con un'azienda pi\u00f9 grande, presieduta da Carter McKay. I soldi che gli servono per i suoi intenti li trova rubando delle azioni che dovrebbero andare al figlio John Ross, le quali sono nel frattempo schizzate alle stelle per un valore di 200 milioni di dollari. Poich\u00e9 queste azioni andrebbero al figlio solo alla morte del padre, J.R. si avvale della collaborazione di Anita Smithfield per inscenare la sua morte, fa poi spostare le azioni su un suo conto contando sulla somiglianza dei nomi tra John Ross II (J.R.) e John Ross III (il figlio) e le fa subito vendere. Dopo aver raccontato una storia fantasiosa di rapimento per riappropriarsi della sua vita, utilizza quei soldi per comprare e dirigere la Westar Oil, societ\u00e0 che sta comprando la Ewing Oil, costringendo Cliff Barnes a vendere al fratello Bobby. In questo modo ottiene due obiettivi: liberarsi di Cliff e controllare pi\u00f9 o meno direttamente entrambe le societ\u00e0. Il fratello per\u00f2 vende met\u00e0 delle azioni della Ewing Oil all'ex-moglie di J.R., Sue Ellen, mossa che non lo turba pi\u00f9 di tanto perch\u00e9 cos\u00ec sa che suo figlio (il quale \u00e8 tornato a Dallas per partecipare al funerale del padre) rimarr\u00e0 al ranch assieme a lui.\nNel frattempo Bobby incontra e si innamora di Julia Cunningham, che vive con l'amica Pamela Cooper, di cui a sua volta si \u00e8 invaghito Christopher e che \u00e8, fra l'altro, la figlia di Cliff e della sua ex-compagna Afton Cooper. Per distrarre lo stesso Cliff dalla vendita della Ewing Oil, J.R. fa rinchiudere Afton in un istituto per tossicodipendenti e, quand'\u00e8 il momento giusto, ovvero il giorno della vendita della compagnia petrolifera, gli fa sapere tramite l'investigatore di Cliff, probabilmente in combutta con J.R., dove \u00e8 la figlia e, contemporaneamente, fa sapere alla figlia di Cliff dove si trova la madre; il tutto per far allontanare Cliff dalla citt\u00e0. Quando Cliff, Afton e la figlia si rincontrano, la signora fa cenno a Cliff di non rivelare a Pamela che egli \u00e8 suo padre, e Cliff dice che \u00e8 solo un amico della madre. Ora il ranch Southfork \u00e8 di nuovo popolato dai due fratelli Ewing ed i loro figli, con J.R. che \u00e8 riuscito a tornare sulla breccia dell'onda e, sia pur per uno scopo egoistico, a riunire tutta la famiglia."}
{"id": "2168934", "revid": "287204", "url": "https://it.wikipedia.org/wiki?curid=2168934", "title": "Antonio Andrea Galli", "text": "Biografia.\nAntonio Andrea Galli nacque a Bologna il 30 novembre 1697 da una nobile famiglia locale, ottenendo anche il nome di Andrea in omaggio al santo venerato nel giorno della sua nascita, figlio di Sebastiano Galli e Teresa Maria Mazzoni.\nIn giovent\u00f9 entr\u00f2 nell'Ordine dei canonici regolari lateranensi, venendo in seguito nominato quale abate generale del suo ordine.\nFu creato cardinale da papa Benedetto XIV nel concistoro del 26 novembre 1753, ricevendo il 10 dicembre di quello stesso anno il titolo presbiterale dei Santi Bonifacio e Alessio. Il 13 maggio 1757 ottenne il titolo presbiterale di San Pietro in Vincoli.\nDal 21 giugno 1755 sino alla morte fu penitenziere maggiore, divenendo camerlengo del Sacro collegio dei cardinali dal 24 gennaio 1765 e divenendo anche prefetto della Congregazione dell'Indice.\nMor\u00ec a Roma il 24 marzo 1767 a 69 anni e venne sepolto nella propria chiesa titolare di San Pietro in Vincoli."}
{"id": "2168936", "revid": "599013", "url": "https://it.wikipedia.org/wiki?curid=2168936", "title": "Anthony Roberson", "text": ""}
{"id": "2168940", "revid": "114170508", "url": "https://it.wikipedia.org/wiki?curid=2168940", "title": "L'ultima spiaggia (film 2000)", "text": "L'ultima spiaggia (\"On the Beach\") \u00e8 un film per la TV del 2000 diretto da Russell Mulcahy, remake del film omonimo del 1959 diretto da Stanley Kramer. \u00c8 la seconda opera tratta dal romanzo apocalittico \"L'ultima spiaggia\" del 1957 scritto da Nevil Shute.\n\u00c8 stato trasmesso per la prima volta negli Stati Uniti il 28 maggio 2000.\nTrama.\nLa sirena d'allarme di un imminente bombardamento suona. Il pulsante di lancio di un missile atomico viene premuto. Dopo 45 anni dall'ultima guerra mondiale, finita la guerra fredda, a partire da Richard Nixon e Leonid Il'i\u010d Bre\u017enev, Unione Sovietica e Stati Uniti hanno incominciato a collaborare per la costruzione di un mondo pacifico, ma un conflitto locale fra Taiwan e Cina innesca un conflitto mondiale nucleare, ed il bombardamento atomico nei principali paesi dell'emisfero terrestre boreale assicura la mutua distruzione. Russia, Cina, India, Medio Oriente, Europa, Stati Uniti, Canada, Messico e tutti gli altri, per mezzo dell'ordigno dell'apocalisse, oltre a subire danni materiali, sono devastati da un aumento della radioattivit\u00e0. La popolazione di queste nazioni muore nel giro di una settimana e l'emisfero terrestre settentrionale rimane spopolato.\nUn sommergibile atomico americano, al comando di Dwite Lyonel Towers e viaggiando sott'acqua sopravvive all'ecatombe e si dirige dall'Oceano Pacifico settentrionale verso il Pacifico meridionale, per raggiungere le coste dell'Australia, che danno ancora segni di vita.\nA Melbourne un gruppo di militari e di scienziati a congresso discutono della possibilit\u00e0 che i venti trasportino la nube radioattiva anche nell'emisfero meridionale. Fra loro Julian Osborne \u00e8 il pi\u00f9 accreditato ma anche il pi\u00f9 pessimista: secondo Osborne la fine \u00e8 imminente, prevedibile entro pochi mesi, mentre secondo un altro scienziato \u00e8 possibile che la zona attorno al Polo Nord sia stata risparmiata a causa della bassa temperatura e di zone di alta pressione; inoltre l'ammiraglio della marina australiana Jack Cunningham afferma che tutti i giorni circa alle 11 del mattino, via Internet, viene ricevuta una trasmissione video.\nIntanto la vita in Australia si svolge in modo quasi normale; Osborne tenta di riallacciare il rapporto con la sua ex fidanzata Moira Davidson ma non ci riesce; il comandante Towers viene invitato in casa propria dal tenente di vascello Peter Holmes, sposato con Mary Davidson, con la quale hanno avuto una figlia e sul treno conosce la Davison, sorella della moglie di Holmes. A casa di Holmes queste persone vivono un momento di intimit\u00e0 famigliare e di relax. Ma la realt\u00e0 incombe e il sommergibile viene mandato in esplorazione per la verifica della radioattivit\u00e0 al Polo Nord e ad Anchorage in Alaska, per il controllo della stazione da cui parte il messaggio video via Internet.\nIl comandante del sommergibile Towers e lo scienziato Osborne, giunti sul posto, si rendono conto che la radioattivit\u00e0 \u00e8 molto alta. La teoria della diminuzione della radioattivit\u00e0 al Polo Nord \u00e8 dunque sbagliata. Ad Anchorage per le strade e negli edifici sono tutti morti; l'emittente funziona alle 11 del mattino, quando il Sole illumina una batteria solare che attiva automaticamente il computer e per qualche minuto trasmette una vecchia registrazione.\nDeluso, Towers decide di ritornare, passando per\u00f2 da San Francisco, in California.\nArrivati a San Francisco una nuova delusione li attende: il Golden Gate \u00e8 crollato a pezzi, i grattacieli sono spunzoni bruciacchiati, la citt\u00e0 \u00e8 un cumulo di macerie. Tuttavia un marinaio diserta e fugge, perch\u00e9 quella \u00e8 la sua citt\u00e0 e l\u00ec vuole morire.\nDi ritorno in Australia la radioattivit\u00e0 \u00e8 aumentata e la popolazione incomincia ad avere i sintomi da contaminazione radioattiva, nausea e vomito incoercibile, emorragia interna. Il governo, per prevenire le sofferenze della malattia da radiazione, ha distribuito alla popolazione pillole per morire in modo indolore."}
{"id": "2168943", "revid": "767487", "url": "https://it.wikipedia.org/wiki?curid=2168943", "title": "Lou Amundson", "text": ""}
{"id": "2168945", "revid": "767487", "url": "https://it.wikipedia.org/wiki?curid=2168945", "title": "Rob Kurz", "text": ""}
{"id": "2168948", "revid": "767487", "url": "https://it.wikipedia.org/wiki?curid=2168948", "title": "Darnell Jackson", "text": ""}
{"id": "2168951", "revid": "338238", "url": "https://it.wikipedia.org/wiki?curid=2168951", "title": "DeAndre Jordan", "text": "Carriera.\nPrimi anni.\nNato a Houston, alle scuole superiori Jordan aveva una media di 15,0 punti, 12,0 rimbalzi e 4,0 stoppate per partita al secondo anno. Da junior la media era di 16,5 punti, 14,0 rimbalzi e 7,0 stoppate. Da senior era addirittura aumentata a 26,1 punti, 15,2 rimbalzi e 8,1 stoppate per incontro. Sempre alla sua scuola, la \"Christian Life Center\" fece il suo record realizzativo, con 37 punti in una sola partita. Super\u00f2 anche il record di stoppate dell'istituto, eseguendone 20.\nAll'uscita dalla scuola, Jordan fu collocato dalla rivista \"Rivals.com\" all'ottava posizione nella classifica dei migliori giocatori in prospettiva, il secondo centro del paese e il primo del Texas.\nNell'estate del 2007 Jordan gioc\u00f2 per la nazionale USA ai campionati mondiali Under-19 in Serbia. Rimase in campo 9 minuti per partita e la squadra chiuse in seconda posizione.\nNBA.\nProveniente da Texas A&amp;M University, giocatore dotato di grande atletismo, potente, ha nella schiacciata il suo punto di forza, gioca nel ruolo di centro. Viene selezionato al secondo giro al Draft del 2008 dai Los Angeles Clippers (come 35\u00aa scelta assoluta), diventando ben presto presenza fissa nel quintetto base. Il 10 marzo 2013, in una partita casalinga dei suoi Los Angeles Clippers contro i Detroit Pistons allo Staples Center, effettua quella che \u00e8 considerata \"Dunk of the Year\" (la schiacciata dell'anno) sulla testa della malcapitata guardia degli avversari Brandon Knight.\nChiude la stagione 2014-15 vincendo ancora il titolo di miglior rimbalzista, con una media di 15.0 rimbalzi. In gara-1 dei quarti di finali della Western Conference realizza 9 punti e cattura 14 rimbalzi e aiuta la sua squadra a vincere per 107-92 contro i San Antonio Spurs. L'8 luglio 2015 rifirma con i Clippers un quadriennale da 80 milioni dopo aver accettato con un accordo verbale l'offerta di pari valore dei Dallas Mavericks, rimangiandosi cos\u00ec la sua parola. Il 14 febbraio 2018 segna il suo career-high di 30 punti nella vittoria casalinga contro i Boston Celtics per 129-119.\nIl 31 gennaio 2019 passa ai New York Knicks venendo coinvolto in una trade a sette giocatori, che porta lui, Dennis Smith e Wesley Matthews nella squadra di New York, mentre a Dallas il lettone Kristaps Porzi\u0146\u0123is, Tim Hardaway jr, Courtney Lee e Trey Burke. Durante l'estate 2019 firmer\u00e0 con i Brooklyn Nets."}
{"id": "2168954", "revid": "138365", "url": "https://it.wikipedia.org/wiki?curid=2168954", "title": "Beyond the Valley of the Dolls", "text": ""}
{"id": "2168957", "revid": "300067", "url": "https://it.wikipedia.org/wiki?curid=2168957", "title": "Mike Farmer", "text": ""}
{"id": "2168963", "revid": "300067", "url": "https://it.wikipedia.org/wiki?curid=2168963", "title": "Larry Friend", "text": ""}
{"id": "2168964", "revid": "216401", "url": "https://it.wikipedia.org/wiki?curid=2168964", "title": "VIVA World Cup 2008", "text": ""}
{"id": "2168965", "revid": "232134", "url": "https://it.wikipedia.org/wiki?curid=2168965", "title": "Drag&amp;drop", "text": ""}
{"id": "2168966", "revid": "599013", "url": "https://it.wikipedia.org/wiki?curid=2168966", "title": "Lennie Rosenbluth", "text": ""}
{"id": "2168968", "revid": "2039709", "url": "https://it.wikipedia.org/wiki?curid=2168968", "title": "Fermenti (rivista)", "text": "Fermenti, con i sottotitoli di \"Rivista di critica del costume e della cultura\" e poi \"Periodico a carattere culturale, informativo, d'attualit\u00e0 e costume\", \u00e8 una rivista nata a Roma nel 1971. Si presenta all'inizio come una rivista di cultura: Nel 1973 viene affiancata dall'omonima casa editrice per iniziativa di Velio Carratoni uscendo, da quell'anno in poi, in contemporanea.\n\"Fermenti\" ha sempre creato un collegamento vivo e interessante con ogni forma critica utilizzando un linguaggio nuovo e anticonformista.\nMolte le pubblicazioni della casa editrice, dalla poesia alla narrativa, dalle opere di saggistica alle monografie d'arte, proponendo inoltre testi rari come le lettere di Giovanni Verga.\nMolti sono gli autori presenti nelle varie collane, tra i quali Dario Bellezza, Mihai Eminescu, George Bacovia, Antonio Pizzuto, Gino Raya, Nanni Balestrini, Mariella Bettarini, Giovanni Fontana, Lamberto Pignotti, Mario Verdone, Nadia Cavalera e tanti altri.\nA 40 anni dalla fondazione, sono nel comitato di redazione della rivista Gualberto Alvino, Antonella Calzolari, Gualtiero De Santi, Donato Di Stasi e Gemma Forti."}
{"id": "2168970", "revid": "253269", "url": "https://it.wikipedia.org/wiki?curid=2168970", "title": "Pat Hingle", "text": "Noto per aver interpretato il Commissario James \"Jim\" Gordon nella serie di film dedicati a \"Batman\" (diretti da Tim Burton e Joel Schumacher tra il 1989 e il 1997). Insieme a Michael Gough, \u00e8 stato l'unico attore ad aver partecipato a tutta la saga.\nHingle \u00e8 morto di leucemia all'et\u00e0 di 84 anni, dopo che gli fu diagnosticata la sindrome mielodisplasica nel novembre 2006. Il corpo fu cremato e le sue ceneri furono disperse nell'Oceano Atlantico.\nBiografia.\nPat Hingle era il figlio di un imprenditore edile e di una insegnante di scuola che divorziarono quando era piccolo. La sua prima esperienza come attore fu in uno spettacolo scolastico all'et\u00e0 di 13 anni.\nDopo aver frequentato alcuni anni l'universit\u00e0 del Texas, Hingle abbandona gli studi per potersi arruolare nella Marina degli Stati Uniti, per poi prestare servizio sulla \"U.S.S. Marshall\" durante la seconda guerra mondiale. Una volta in congedo, ritorn\u00f2 all'universit\u00e0 e inizi\u00f2 a studiare recitazione.\nL'incidente del 1960.\nNel 1960 perse il ruolo da protagonista ne \"Il figlio di Giuda\" di Richard Brooks, a causa di un incidente che gli cost\u00f2 quasi la vita; cadde nella tromba di un ascensore bloccato mentre stava cercando di uscire, fratturandosi il cranio, il polso, l'anca e perdendo il dito mignolo della mano sinistra. Fu in pericolo di vita per due settimane e il suo recupero di salute richiese oltre un anno di tempo.\nCinema.\nHingle partecip\u00f2 a numerosi lavori cinematografici e televisivi a partire dal 1948. Nella sua carriera interpret\u00f2 principalmente parti di giudici, ufficiali di polizia e altre figure autoritarie. Uno dei suoi ruoli pi\u00f9 noti fu quello del padre di Warren Beatty in \"Splendore nell'erba\" (1961) di Elia Kazan. Ma probabilmente \u00e8 pi\u00f9 conosciuto come il Commissario James \"Jim\" Gordon nella serie di film dedicati a Batman (diretti da Tim Burton e Joel Schumacher tra il 1989 e il 1997).\nDa citare altre sue partecipazioni in film come: \"Impiccalo pi\u00f9 in alto\" (1968) di Ted Post, \"Coraggio... fatti ammazzare\" (1983) di Clint Eastwood, \"Brivido\" (1986) di Stephen King, \"Alla ricerca della Valle Incantata\" (1988) di Don Bluth (voce narrante nella versione originale), \"Rischiose abitudini\" (1990) di Stephen Frears, \"Pronti a morire\" (1995) di Sam Raimi, \"Shaft\" (2000) di John Singleton, \"Ricky Bobby - La storia di un uomo che sapeva contare fino a uno\" (2006) di Adam McKay.\nTeatro.\nPat Hingle fu il primo attore a interpretare il ruolo di Gooper Pollitt, nella prima produzione a Broadway de \"La gatta sul tetto che scotta\" di Tennessee Williams.\nInterpret\u00f2 anche la parte di Victor Franz nella prima produzione teatrale de \"Il prezzo\" scritto da Arthur Miller. Nel 1997 lavor\u00f2 nel musical \"1776\" nella parte di Benjamin Franklin, insieme a Brent Spiner nel ruolo di John Adams.\nVita privata.\nSi spos\u00f2 due volte: prima dal 1947 al 1972 con Alyce Faye Dorsey, dalla quale ebbe 3 figli, Jody, Billy e Molly, e dal 1979 fino alla morte con Julia Wright, dalla quale ebbe due figli.\nRiconoscimenti.\nHa vinto un Tony Award come miglior attore non protagonista nel 1958 per \"Il buio in cima alle scale.\"\nDoppiatori italiani.\nDa doppiatore \u00e8 sostituito da:"}
{"id": "2168971", "revid": "122245054", "url": "https://it.wikipedia.org/wiki?curid=2168971", "title": "Il Grandevetro", "text": "Il Grandevetro \u00e8 un bimestrale di immagini, politica e cultura che fu fondato a Santa Croce sull'Arno (PI) nel 1977 da un \n\"Il Grandevetro\" si autofinanzia e si regge da allora sul lavoro gratuito di chi vi opera. \"Il Grandevetro\" si \u00e8 costituito nel 2002 in associazione culturale, politica ed artistica.\nStoria.\nLa rivista nacque dalla \"Polisportiva Primavera\", organizzazione di base della sinistra santacrocese guidata da Sergio Pannocchia negli anni settanta. Pannocchia non solo si interess\u00f2 della promozione sportiva, ma anche e soprattutto della formazione politica e culturale delle nuove generazioni.\nFu cos\u00ec che attorno a lui si ritrovarono molti artisti e intellettuali di sinistra. Nacque in quegli anni una stagione intensissima di promozione culturale: fu fondato un gruppo teatrale, \"La Casagialla\"; furono organizzati seminari, cineforum, concerti, dibattiti, mostre.\nNel febbraio del 1977 usc\u00ec il primo numero de \"Il Grandevetro\". Il nome fu dato da Romano Masoni, pittore e incisore, in omaggio all'opera di Marcel Duchamp, \"La sposa messa a nudo dai suoi scapoli, anche\" (traduzione di \"La Mari\u00e9e mise \u00e0 nu par ses c\u00e9libataires, m\u00eame\"), chiamato anche \"Grande Vetro\".\nFu da questo collettivo che nel 1981 prese le mosse \"Il Circolo del Pestival\", gruppo di artisti e intellettuali, che stil\u00f2 un manifesto di interventi culturali nel territorio del Cuoio e della Calzatura di richiamo nazionale.\nFu in occasione delle manifestazioni artistiche e culturali del \"Circolo del Pestival\", che entr\u00f2 nella redazione de Il Grandevetro, diventandone direttore, Luciano Della Mea.\nS'inaugur\u00f2, grazie a lui in modo ufficiale, la nascita delle Edizioni del \"Circolo del Pestival\", che gi\u00e0 esistevano ma che avevano uscite irregolari. \nFu fondata quindi successivamente la Casa Editrice de \"Il Grandevetro\", in coedizione, per alcune sue collane, \"I Senzastoria\", \"I Lapislazzuli\" e \"I Vagabondi\", con la Casa Editrice Jaca Book di Milano.\nAttivit\u00e0 culturale.\nOltre al bimestrale, l'Associazione culturale de \"Il Grandevetro\" edita libri di narrativa e altre numerose pubblicazioni a carattere politico, sociale, artistico.\nDopo la morte di Luciano Della Mea(1924-2003), di Sergio Pannocchia (1936-2008) e di Ivan Della Mea (1940-2009), che ne fu Direttore Responsabile, attualmente (maggio 2014) l'organico redazionale \u00e8 cos\u00ec composto: \nDirettore responsabile della rivista Alfonso Maurizio Iacono; in redazione: Aldo Bellani, Massimiliano Bertelli, Giovanni Commare (Presidente), Mauro Giani, Marco La Rosa (Segretario e Direttore), Romano Masoni, Simonetta Melani, Maria Beatrice Di Castri, Stefano Biffoli, Enzo Filosa (Vicepresidente), Alfio Pellegrini, Ilario Luperini, Francesco Farina, Giulio Rosa, Giulio Salvestrini.\nVi collaborano e vi hanno collaborato grandi firme del giornalismo italiano tra cui Gianni Mura, Gianpaolo Ormezzano, e della cultura italiana, tra cui il sociologo Mario Aldo Toscano, l'italianista Michele Feo, il giornalista RAI Alberto Severi, il poeta e critico d'arte Dino Carlesi, il musicologo Renzo Cresti, il critico d'arte Nicola Micieli. Numerosi gli scrittori, tra cui ricordiamo Alberto Pozzolini, Attilio Lolini, e innumerevoli gli artisti, i pittori e i fotografi, che occasionalmente hanno collaborato alla impostazione grafica su invito di Romano Masoni o che hanno donato opere per la vita della rivista.\nNumerose sono le iniziative culturali promosse. Tra esse il \"Premio nazionale di giornalismo sportivo Sergio Pannocchia\" che, con cadenza biennale, viene assegnato a un giovane autore di un articolo giornalistico sportivo contraddistinto da qualit\u00e0 e originalit\u00e0 nella scrittura.\nLa sua sede attuale \u00e8 a Santa Croce sull'Arno."}
{"id": "2168972", "revid": "838137", "url": "https://it.wikipedia.org/wiki?curid=2168972", "title": "Vincenzo Bichi", "text": "Biografia.\nVincenzo Bichi nacque a Siena il 2 febbraio 1668 da una nobile famiglia senese, figlio di Metello Bichi, Marchese di Rocca Albenga, e di Vittoria Piccolomini d'Aragona. Egli era nel contempo nipote del Cardinale Carlo Bichi (1690). La famiglia vant\u00f2 altri cardinali tra le proprie schiere, come Metello Bichi (1611), Alessandro Bichi (1633) e Antonio Bichi (1657).\nIn giovent\u00f9 studi\u00f2 al Seminario Romano di Roma, passando poi al Seminario Clementino sempre a Roma, giungendo quindi all'Universit\u00e0 La Sapienza di Roma ove ottenne il dottorato \"in utroque iure\" (30 luglio 1689).\nSuccessivamente, divenne referendario e chierico della Camera apostolica (1695) e ordinato sacerdote il 26 aprile 1699.\nNominato arcivescovo titolare di Laodicea in Frigia l'11 dicembre 1702, divenne assistente al Trono pontificio e quindi fu nunzio apostolico in Svizzera (1703-1709) e Portogallo (1709-1720).\nIl 24 settembre del 1731 venne nominato cardinale per mano di Clemente XII, ottenendo il titolo di San Pietro in Montorio dal 31 marzo 1732, passando quindi al titolo di San Lorenzo in Panisperna dal 16 dicembre 1737. Il 29 agosto 1740 opt\u00f2 per il titolo presbiterale di San Matteo in Merulana, passando a quello di San Silvestro in Capite dal 20 maggio 1743.\nIl 23 settembre di quello stesso 1743 venne promosso cardinale vescovo della sede suburbicaria di Sabina, optando in seguito per quella di Frascati dal 10 aprile del 1747.\nMor\u00ec a Roma l'11 febbraio 1750, nel suo palazzo di Via Lata, all'et\u00e0 di 82 anni, venendo esposto alla venerazione pubblica nella \"cappella papalis\" della chiesa romana di San Marcello. Alla cerimonia funebre del 13 febbraio di quell'anno intervenne anche Benedetto XIV in persona che celebr\u00f2 il rito e trasport\u00f2 la salma nella chiesa di San Vincenzo dove aveva sede la tomba di famiglia del cardinale, che ivi venne tumulato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2168974", "revid": "287204", "url": "https://it.wikipedia.org/wiki?curid=2168974", "title": "Campionato africano maschile di pallacanestro 1968", "text": "Il 4\u00ba Campionato Africano Maschile di Pallacanestro FIBA si \u00e8 svolto dal 29 marzo al 6 aprile 1968 a Casablanca in Marocco. Il torneo \u00e8 stato vinto dal Senegal.\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA."}
{"id": "2168976", "revid": "729795", "url": "https://it.wikipedia.org/wiki?curid=2168976", "title": "Destroyer escort", "text": ""}
{"id": "2168977", "revid": "2043251", "url": "https://it.wikipedia.org/wiki?curid=2168977", "title": "Savio Mellini", "text": "Biografia.\nSavio Mellini (talvolta indicato col nome di \"Savo\" o col cognome di \"Millini\") nacque a Roma il 5 luglio 1644 da una nobile famiglia della nobilt\u00e0 pontificia romana. Di lui si sa che fu zio del cardinale Taddeo Luigi dal Verme.\nIn giovent\u00f9 studi\u00f2 all'Universit\u00e0 La Sapienza di Roma ottenendo il dottorato \"in utroque iure\" il 17 dicembre 1663, ricevendo in seguito il suddiaconato (17 marzo 1668), il diaconato (31 marzo 1668) e l'ordinazione presbiterale il 18 novembre 1668. Per alcuni anni esercit\u00f2 alcune cariche prelatizie minori, in particolare quella di ponente della congregazione del Buon Governo e prelato della congregazione dell'Immunit\u00e0. La sua carriera conobbe un primo importante sviluppo nel 1674, con la nomina a segretario della congregazione del Buon Governo, che sovraintendeva all'amministrazione delle finanze locali dello Stato della Chiesa.\nIl 1\u00ba giugno 1675 venne nominato nunzio apostolico in Spagna e successivamente arcivescovo titolare di Cesarea di Cappadocia (17 giugno) e assistente al Trono pontificio (28 giugno). La nunziatura del Mellini dur\u00f2 dal 1675 al 1685 e fu la pi\u00f9 lunga nunziatura in Spagna del Seicento. Essa si svolse in un contesto di rapporti relativamente distesi tra la monarchia ispanica e la Santa Sede, anche se il Mellini dovette affrontare diverse questioni spinose, tra cui quella delle franchigie diplomatiche pretese a Roma dalla Spagna e dalle altre potenze europee. Nonostante il buon successo della nunziatura, al ritorno a Roma il Mellini si trov\u00f2 in una posizione di relativa marginalit\u00e0 e gioc\u00f2 un ruolo politico trascurabile.\nCreato cardinale nel concistoro del 1\u00ba settembre 1681 per mano di Innocenzo XI, ricevette il titolo presbiterale di Santa Maria del Popolo il 12 agosto del 1686.\nRicevette quindi il governo della diocesi di Orvieto, ove ottenne il titolo personale di arcivescovo dal 22 dicembre del 1681. Partecip\u00f2 al conclave del 1689 che elesse pontefice Alessandro VIII.\nOpt\u00f2 quindi per il titolo di San Pietro in Vincoli il 12 dicembre 1689, partecipando poi al conclave del 1691 che elesse pontefice Innocenzo XII. Divenuto camerlengo del Sacro Collegio dei Cardinali (10 marzo 1692-2 gennaio 1693), venne trasferito alle diocesi di Nepi e Sutri con il titolo personale di arcivescovo il 17 marzo 1694. Nel 1700 partecip\u00f2 al conclave che elesse Clemente XI.\nMor\u00ec a Roma il 10 febbraio 1701, alle 19.00, nel suo palazzo presso piazza Ss. XII Apostoli, dove risiedeva abitualmente. La sua salma venne esposta nella basilica di Santa Maria del Popolo di Roma dove ebbero luogo i funerali il giorno 12 febbraio e la relativa tumulazione nella tomba di famiglia che ivi si trovava.\nSuccessione apostolica.\nLa successione apostolica \u00e8:"}
{"id": "2168979", "revid": "1305772", "url": "https://it.wikipedia.org/wiki?curid=2168979", "title": "Cole", "text": ""}
{"id": "2168980", "revid": "124651301", "url": "https://it.wikipedia.org/wiki?curid=2168980", "title": "L'arte di ottenere ragione", "text": "L'arte di ottenere ragione \u00e8 la versione italiana di \"Eristische Dialektik - Die Kunst, Recht zu behalten\" di Arthur Schopenhauer, pubblicato postumo.\nIn questo trattato Schopenhauer d\u00e0 una nuova definizione di dialettica, che intende in modo diverso dagli antichi (e da Aristotele in particolare), pur riprendendone il concetto; e radicalmente diverso dai suoi contemporanei, come Hegel: cio\u00e8 come \"dialettica eristica\", ovvero \u00abl'arte di ottenere ragione\u00bb a prescindere dalla verit\u00e0 o falsit\u00e0 dell'oggetto della disputa. In seguito, alla luce di questa definizione, esamina trentotto stratagemmi (e relative contromosse) per difendere la propria ragione in una disputa oppure per ottenerla nel caso in cui questa stia dalla parte dell'avversario.\nModi e metodi.\nIl punto di partenza \u00e8 una tesi avanzata da un interlocutore. Per confutarla, Schopenhauer individua questi percorsi:"}
{"id": "2168984", "revid": "105106729", "url": "https://it.wikipedia.org/wiki?curid=2168984", "title": "Emilio Niero", "text": "La sua lunga attivit\u00e0 artistica lo ha visto impegnato ovunque in Italia e all'estero con mostre personali ove ha riscosso ripetuti successi. Ebbe l'ambito premio di entrare con una sala indicata solo a suo nome nel museo internazionale di S. Cloud a Parigi.\nEra mio zio grande artista ma soprattutto grande uomo, ricordi scolpiti della mia infanzia tra cielo e mare sua grande passione e amore .forever zio Milo e zia Velia.( Pastori Marco.)"}
{"id": "2168987", "revid": "124123", "url": "https://it.wikipedia.org/wiki?curid=2168987", "title": "Giuseppe Andrews", "text": "Biografia.\nNato con il nome di Joey si fece chiamare Giuseppe per onorare il compositore italiano Giuseppe Verdi. Trasferitosi a Los Angeles lavora nel mondo della televisione e del cinema."}
{"id": "2168990", "revid": "1431409", "url": "https://it.wikipedia.org/wiki?curid=2168990", "title": "Sam Huntington", "text": "Biografia.\nGrazie alle conoscenza della madre (attrice) riusc\u00ec ad ottenere alcune parti come attore teatrale, mentre si dedic\u00f2 al cinema dal 1995. Una volta a New York divenne amico di Macaulay Culkin. Suo prozio era l'attore Ralph Bellamy.\nVita privata.\nDal 12 agosto 2006 Huntington \u00e8 sposato con l'attrice Rachel Klein, da cui ha avuto un figlio, Charlie, e una figlia."}
{"id": "2168993", "revid": "981869", "url": "https://it.wikipedia.org/wiki?curid=2168993", "title": "Leif Garrett", "text": "Biografia.\nFiglio di Carolin Underwood, sceneggiatrice e fratello di Dawn, il primo film dove recit\u00f2 era \"Bob &amp; Carol &amp; Ted &amp; Alice\" del 1969 e, a quel tempo, aveva 8 anni.\nDecise di dedicarsi al canto riuscendo a firmare un contratto con la Atlantic Records, il suo primo album \"Leif Garrett\" venne inciso nel 1977. Conosciuto in Italia negli anni 1979-1981 con diverse apparizioni televisive, come quella del 1979, dove a \"L'altra domenica\" cantava \"I Was Made For Dancin'\" e a \"La sberla\" condotto da Daniela Poggi dove canta e balla altri suoi pezzi.\nIl singolo \"I Am A Rebel\", composto per lui da Victorio Pezzolla, divenne in seguito la sigla della trasmissione \"Il barattolo\" condotta da Don Lurio.\nNel 1979, poco prima di compiere diciotto anni, Leif alla guida di una Porsche ebbe un incidente in cui un suo amico rimase paralizzato. Fu denunciato nel gennaio 1980 e, sette anni dopo, l'assicurazione (intestata alla madre di Garrett) pag\u00f2 un risarcimento alla vittima di 6 milioni di dollari. I due sono rimasti in contatto fino alla morte dell'amico, avvenuta nel 2017.\nIl 14 gennaio 2006 venne arrestato a Los Angeles in California per possesso di droghe.\nInaspettatamente,la sua voce ricomparir\u00e0' nel disco della band post-grunge Melvins \"The crybaby\"(2000),dove interpreta una cover di \"Smell Like Teen Spirit\" dei Nirvana.\nFra i suoi amori quello con l'attrice Nicollette Sheridan (1979-1985, senza sposarsi) e con l'attrice Justine Bateman."}
{"id": "2168998", "revid": "125397498", "url": "https://it.wikipedia.org/wiki?curid=2168998", "title": "Hai paura del buio?", "text": "Hai paura del buio? (\"Are You Afraid of the Dark?\") \u00e8 una serie televisiva canadese andata in onda per la prima volta dal 1992 al 1996. Visto il successo della prima serie, nel 1999 ne fu prodotta una seconda.\nCome risposta al grande successo di questa serie tv, venne creata la serie \"Piccoli brividi\", trasmessa in Canada e America dal 1995 al 1998.\nTrama.\nLa serie segue un gruppo di ragazzi, appartenenti al \"Club di Mezzanotte\", che ogni settimana si riunisce intorno ad un fuoco per raccontarsi storie di paura. \u00c8 quindi una serie di tipo antologico, in cui ogni episodio rappresenta una storia a s\u00e9. Gli episodi sono storie di genere horror-fantascientifico.\nDistribuzione.\nInizialmente prodotta dalle compagnie canadesi YTV e Cinar collabor\u00f2 quella americana Nickelodeon. Tutti gli episodi furono girati nel territorio canadese, a Montr\u00e9al."}
{"id": "2169007", "revid": "123924456", "url": "https://it.wikipedia.org/wiki?curid=2169007", "title": "La casa della morte", "text": "La casa della morte (\"Welcome to Dead House\") \u00e8 la prima storia della serie horror per ragazzi \"Piccoli brividi\", scritta da R. L. Stine.\nTrama.\nAmanda Benson e suo fratello Josh, rispettivamente di dodici e undici anni, si trasferiscono nel tranquillo e silenzioso paesino di Cascata Tenebrosa assieme ai loro genitori, in un'enorme casa fatta di mattoni rossi e col tetto nero ereditata da un vecchio prozio del signor Benson, deceduto l'anno prima. La permanenza di Amanda nella casa non \u00e8 delle migliori, poich\u00e9 sente continuamente strani rumori e risatine, e un giorno arriva addirittura a vedere un ragazzo da una delle finestre e una bambina sul pianerottolo del secondo piano. Un giorno, mentre lei e Josh sono in giro per le strade della cittadina con il loro cane Petey, fanno la conoscenza di Ray Thurston e di altri ragazzi, tra cui Karen Somerset, notando per\u00f2 qualcosa di strano: non solo essi si allontanano quando esce il sole ma Petey ringhia loro ogni volta che li vede, oltre al fatto che la maggior parte di loro prima di allora aveva vissuto nella nuova casa dei Benson. Oltre a questo l'ambiente intorno ai due ragazzi appare spento, ombroso e mortalmente silenzioso.\nUn giorno Petey fugge via e i due ragazzi decidono di andare a cercarlo in giro per la citt\u00e0, senza successo. Quella notte, per\u00f2, sotto consiglio di Josh, decidono di cercarlo nel cimitero e s'imbattono in Ray, che sconsiglia loro per\u00f2 questa decisione. Giunti nel lugubre cimitero, i due trovano Petey che per\u00f2 appare molto strano e con addosso una terribile puzza di cadavere. Amanda poi nota qualcosa di agghiacciante: sulle lapidi di pietra, infatti, legge i nomi di Karen, Jerry e George (altri due loro amici), scoprendo che sono tutti morti in et\u00e0 prematura. Poco dopo nota anche il nome di Ray tra le lapidi e, infatti, quest'ultimo rivela alla ragazza la raccapricciante verit\u00e0: lui e tutti gli altri sono morti viventi che hanno bisogno del loro sangue per poter sopravvivere ed era lui il ragazzo che Amanda aveva visto sulla finestra della casa, poich\u00e9 sia lui che molti altri un tempo avevano vissuto l\u00e0. Il provvidenziale intervento di Josh salva la vita ad Amanda, puntando la torcia contro Ray e uccidendolo, facendolo squagliare. Amanda e Josh poi fuggono via, nella loro casa, e vengono braccati da Karen, George e Jerry, i quali dicono loro che la loro permanenza in quella casa era stata tutto un piano e che non era mai esistito un prozio Charles: era stata solo una scusa per convincerli a venire a vivere in quella casa. Amanda e Josh vengono poi salvati da Compton Dawes (il loro agente immobiliare), il quale li riporta al cimitero dicendogli che i loro genitori sono l\u00e0, al sicuro. Ma anche Dawes si rivela un morto vivente e confessa ad Amanda e Josh la verit\u00e0: tutto sarebbe partito, infatti, da un incidente mai chiarito avvenuto anni addietro in una fabbrica alla periferia della citt\u00e0 che produceva materiali plastici, e nell'aria venne liberata una nube di gas tossico che uccise tutti gli abitanti di Cascata Tenebrosa, trasformandoli in morti viventi che si cibano del sangue dei malcapitati che ogni anno vanno a vivere nella Casa della Morte (la nuova casa dei Benson).\nAmanda e Josh fuggono e trovano i loro genitori legati al centro di una specie di anfiteatro, situato nel cimitero all'ombra di un grande albero, circondati da una folla di morti viventi. Amanda e Josh riescono a spingere l'albero e a farlo cadere, permettendo cos\u00ec alla luce solare di inondare l'ambiente e di uccidere tutti i morti viventi. I Benson dunque riescono a tornare a casa per poter scappare via da quel luogo orribile. Prima di partire, per\u00f2, Amanda sembra notare Dawes invitare un'altra famiglia, giunta sul momento, nella Casa della Morte.\nEpisodio TV.\nDa questo libro \u00e8 stata realizzata una trasposizione televisiva che presenta tuttavia delle enormi differenze rispetto alla versione cartacea:"}
{"id": "2169012", "revid": "76963", "url": "https://it.wikipedia.org/wiki?curid=2169012", "title": "Catriona MacColl", "text": "Biografia.\nIl suo ruolo pi\u00f9 importante \u00e8 stato nel 1979, quando interpret\u00f2 il ruolo della protagonista nel film \"Lady Oscar\". Famosa in Italia per aver preso spesso parte come protagonista nelle pellicole horror di Lucio Fulci, nel 2004 decise di abbandonare il cinema e aprire un hotel rurale."}
{"id": "2169015", "revid": "767487", "url": "https://it.wikipedia.org/wiki?curid=2169015", "title": "Le Destin fabuleux de D\u00e9sir\u00e9e Clary", "text": "Le Destin fabuleux de D\u00e9sir\u00e9e Clary \u00e8 un film del 1942 scritto, diretto e interpretato da Sacha Guitry.\nDi stampo storico, ambientato a Marsiglia, viene raccontata la storia d'amore fra D\u00e9sir\u00e9e Clary con Napoleone Bonaparte."}
{"id": "2169017", "revid": "486946", "url": "https://it.wikipedia.org/wiki?curid=2169017", "title": "Brood, la covata malefica", "text": ""}
{"id": "2169019", "revid": "125994638", "url": "https://it.wikipedia.org/wiki?curid=2169019", "title": "L'amica di mia madre", "text": "L'amica di mia madre \u00e8 un film del 1975 diretto da Mauro Ivaldi. Fa parte del filone della Commedia sexy all'italiana.\nTrama.\nLa madre di Billy, ragazzo diciassettenne molto attratto dal genere femminile, \u00e8 all'estero. Il ragazzo, che \u00e8 balbuziente e utilizza spesso rime ironiche per esprimere i suoi concetti, ospita a casa sua Barbara, attraente amica della madre momentaneamente in crisi con il proprio compagno. Billy \u00e8 molto amico di una avvenente ventisettenne di nome Andrea che presenta come la propria fidanzata ma che, in realt\u00e0, \u00e8 gi\u00e0 impegnata con un altro uomo; lei lo provoca pi\u00f9 volte, ma riesce sempre a non concedersi sessualmente. Il giovane cerca allora di convincere Barbara ad avere rapporti sessuali con lui, ma senza successo perch\u00e9 lei lo considera troppo giovane. Quando ormai pensa di non avere pi\u00f9 speranze, Billy riesce ad avere Barbara, anche se per una sola volta. Nel finale Billy, che finalmente ha perso la balbuzie e non solo, va all'aeroporto a salutare Barbara che torna dal suo compagno e Andrea che si \u00e8 sposata con un uomo pi\u00f9 anziano e sta partendo per il viaggio di nozze. Billy, per niente scoraggiato, trova subito una sostituta..."}
{"id": "2169023", "revid": "767487", "url": "https://it.wikipedia.org/wiki?curid=2169023", "title": "Class (film)", "text": "Class \u00e8 un film del 1983, diretto da Lewis John Carlino.\nTrama.\nUn ragazzo, studente della Vernon Academy incontra una donna pi\u00f9 grande di lui conosciuta in un night club di Chicago. Dall'incontro nascer\u00e0 una grande passione e i due diventano amanti. In seguito lo studente comprender\u00e0 che si tratta della madre del suo migliore amico, Skip, e i due finiranno per scontrarsi.\nProduzione.\nProdotto dalla Orion Pictures Corporation, parte del film venne girato a Chicago e Lake Forest, Illinois.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nIl film ha incassato un totale di 21.667.789 dollari negli USA e nella prima settimana 4.553.233 dollari.\nCritica.\nIl film risulta privo di idee originali e superficiale."}
{"id": "2169025", "revid": "107513947", "url": "https://it.wikipedia.org/wiki?curid=2169025", "title": "Asociaci\u00f3n Deportiva Bel\u00e9n", "text": "L'Asociaci\u00f3n Deportiva Bel\u00e9n \u00e8 un club calcistico costaricano.\nStoria.\nL'Asociaci\u00f3n Deportiva Calle Flores, fu la prima squadra rappresentativa del cantone, ottenne il campionato ANAFA nel 1987, partecip\u00f2 due anni alla Liga de Ascenso, poi sparisce fondandosi l'Asociaci\u00f3n Deportiva Bel\u00e9n nel 1990, la prima partita dei \"belemitas\" fu domenica 4 ottobre 1990 nello stadio Luis Angel Calder\u00f3n de Puriscal, i locali vinsero 2 a 0.\nLa squadra di Bel\u00e9n \u00e8 stata protagonista di 2 finali, la prima si diede nel torneo 92-93, contro l'AD Sagrada Familia, la domenica 8 agosto 1993, i \"florenses\" vinsero 4 a 1, ed una settimana pi\u00f9 tardi nello stadio Teodoro Picado i \"capitalinos\" vinsero per 1 a 0, furono i belemitas, dalla mano del Tecnico Armando Rodr\u00edguez che ascesero alla massima categoria. Partecip\u00f2 per 5 stagioni a questa categoria e dopo ritorn\u00f2 alla Liga de Ascenso.\nNel 2004 vinse il torneo di clausura, che gli diede l'opportunit\u00e0 di giocare un'altra finale, in questa occasione contro il Cartagena, vincitore del torneo di apertura, gli \"heredianos\" diretti da Mario Sol\u00eds, ottennero il secondo titolo, nello stadio Rosabal Cordero, vinsero 2 a 3 ed ele polisportivo di Cartagena, caddero 1 a 0, la serie si defin\u00ec ai rigori a beneficio dei visitatori.\nIn questo nuovo ritorno alla prima divisione, rimasero solo una stagione, diventando la sesta squadra nel durare una sola stagione nella divisione di onore, Rohrmoser nel 1971, il Carmen di Alajuela nel 1983, Guanacasteca nel 1996, Turrialba nel 1970, e Curridabat nel 1985 e 1987.\nL'AD Bel\u00e9n ha anche apportato giocatori al torneo nazionale, il caso pi\u00f9 importante \u00e8 stato il giocatore Esteban Bola\u00f1os, e nonostante Roberth Garbanzose si formasse nell'Herediano, fu nel Bel\u00e9n dove si fece conoscere."}
{"id": "2169035", "revid": "228587", "url": "https://it.wikipedia.org/wiki?curid=2169035", "title": "Annullo", "text": ""}
{"id": "2169036", "revid": "639480", "url": "https://it.wikipedia.org/wiki?curid=2169036", "title": "Timbro postale", "text": ""}
{"id": "2169039", "revid": "46291", "url": "https://it.wikipedia.org/wiki?curid=2169039", "title": "Tofieldiaceae", "text": "Le Tofieldiacee (Tofieldiaceae ) sono una famiglia di piante angiosperme monocotiledoni dell'ordine Alismatales.\nDescrizione.\nLe specie di questa famiglia sono tutte erbacee e hanno in genere un aspetto che ricorda l'asfodelo.\nDistribuzione e habitat.\nLa famiglia \u00e8 rappresentata nei climi temperati e freddi di Europa, Asia e Nordamerica (compresa la Groenlandia), nonch\u00e9 in una piccola porzione del Sudamerica. L'unica presenza in climi caldi \u00e8 in Florida.\nIn Italia, \u00e8 rappresentata solo sulle Alpi.\nTassonomia.\nTradizionalmente questo gruppo di piante era considerato solo una trib\u00f9 della famiglia delle Liliacee (Tofieldieae ).\nNel 1985 alcuni studiosi lo spostarono, insieme ad altri generi, nelle Meliantacee. Successivamente \u00e8 stato anche collocato nelle Petrosaviacee e nelle Narteciacee (posizione, quest'ultima, ribadita nel 2004 da Minoru Tamura, che gli assegna il ruolo di sottofamiglia, Tofieldioideae).\nNel 1995 il botanico Armen Leonovich Takhtajan propose di elevare il gruppo delle Tofieldiacee al rango di famiglia.\nQuesta posizione \u00e8 condivisa dalla classificazione APG sulla base di risultanze filogenetiche.\nLa famiglia comprende i seguenti generi:\nIl numero di specie ammonta a una trentina (di cui due appartenenti alla flora dell'Italia settentrionale)."}
{"id": "2169046", "revid": "827882", "url": "https://it.wikipedia.org/wiki?curid=2169046", "title": "Devika Rani", "text": "Si tratta di uno dei volti pi\u00f9 famosi del cinema indiano di Bollywood.\n\u00c8 la pronipote del celebre poeta Rabindranath Tagore. Trasferitasi a Londra per studiare alla Royal Academy of Music, conobbe lo sceneggiatore Niranjan Pal, che scrisse i copioni di molti dei suoi successi futuri.\nSi spos\u00f2 con il produttore ed attore indiano Himanshu Rai nel 1929.\nDiventata vedova nel 1940, si spos\u00f2 con il pittore russo Svetoslav Roerich nel 1945."}
{"id": "2169048", "revid": "339392", "url": "https://it.wikipedia.org/wiki?curid=2169048", "title": "Butomaceae", "text": ""}
{"id": "2169049", "revid": "74801", "url": "https://it.wikipedia.org/wiki?curid=2169049", "title": "Niranjan Pal", "text": "\u00c8 stato un collaboratore stretto di Himanshu Rai e Franz Osten.\nA Bollywood, ha contribuito al successo di una delle prime dive del cinema indiano, Devika Rani."}
{"id": "2169052", "revid": "124123", "url": "https://it.wikipedia.org/wiki?curid=2169052", "title": "Dev Anand", "text": "Appartiene ad una delle famiglie pi\u00f9 importanti di Bollywood: i suoi due fratelli, Chetan e Vijay Anand sono stati due registi; sua sorella \u00e8 la madre di Shekhar Kapur.\nNel corso degli anni ha ricevuto varie nomination, talvolta coronate con la vittoria ai Filmfare Awards."}
{"id": "2169053", "revid": "1192245", "url": "https://it.wikipedia.org/wiki?curid=2169053", "title": "Biblioteca d'Arte del Castello Sforzesco", "text": "La Biblioteca d'Arte del Castello Sforzesco di Milano \u00e8 una delle maggiori biblioteche italiane in ambito artistico.\nStoria.\nLa biblioteca venne costituita alla fine dell'Ottocento, \u00abcon la finalit\u00e0 specifica di raccogliere e rendere consultabile ai curatori dei Musei civici la bibliografia specialistica sulla storia dell'arte e delle arti applicate\u00bb.\nDurante anni la biblioteca \u00e8 stata rinfoltita di nuovi libri e documenti, tanto che, attorno agli anni Trenta, risultava gi\u00e0 dotata di oltre 10.000 volumi e di 3.500 opuscoli di argomento artistico, e descritta quale \u00abunica in Milano specializzata in tale qualit\u00e0 di pubblicazioni\u00bb. Nel 1933, vennero ad aggiungersi alle raccolte gi\u00e0 presenti, parte dei libri e delle carte di Luca Beltrami, importante storico dell'arte ed architetto, in precedenza gi\u00e0 direttore dell'Ufficio Regionale per la Conservazione dei Monumenti.\nA partire dal secondo dopoguerra \u00abla Biblioteca d'Arte cominci\u00f2 progressivamente ad estendere il proprio orizzonte di interesse anche all'arte europea ed extraeuropea e ad ampliare la \u201ccarta delle collezioni\u201d rispetto agli ambiti originali\u00bb.\nPatrimonio.\nAttualmente la Biblioteca conserva pi\u00f9 di 100.000 volumi, oltre a 1.500 periodici provenienti da tutto il mondo, di cui 330 correnti.\nGli ambiti disciplinari prevalenti sono i seguenti: storia e critica dell'arte, arti applicate, grafica, design, moda e museologia.\nFondi.\nLuca Beltrami, architetto, urbanista e uomo politico, fu uno tra i maggiori rappresentanti italiani del restauro storico; e, come direttore dell'Ufficio Regionale per la Conservazione dei Monumenti, si dedic\u00f2 alla salvaguardia di numerosi monumenti storici, tra cui spicca il Castello sforzesco di Milano.\nIl fondo, istituito nel 1936, deriva da donazioni fatte dallo stesso Beltrami al Comune di Milano. Esso \u00e8 costituito da una sezione libraria (1.173 volumi e 491 opuscoli in lingua italiana di e su Beltrami e di altri autori, volumi del XVII e del XVII secolo, relativi agli studi di Beltrami, tavole iconografiche) e da una sezione archivistica (lettere appunti, disegni, relazioni, fotografie,etc) riguardante l'attivit\u00e0 da lui svolta tra il 1881 e il 1930 come architetto, critico d'arte e uomo politico.\nIl materiale librario \u00e8 prevalentemente composto da testi che illustrano i progetti del Beltrami per il riordino architettonico di Milano e il suo apporto all'evoluzione della cultura urbanistica in Italia; e da saggi e interventi che documentano le sue ricerche di studioso dell'arte antica e moderna e la sua attivit\u00e0 di operatore culturale a Milano. Il fondo dispone di un registro topografico, ma non di un catalogo proprio; le relative schede bibliografiche sono inserite nel catalogo generale della biblioteca. Il carteggio \u00e8 costituito da oltre 4.500 fra lettere e minute ricevute o scritte tra il 1880 e il 1932 circa.\nPer favorire una migliore conservazione del materiale manoscritto \u00e8 stato effettuato a un lavoro di fotocopiatura degli originali e di risistemazione degli stessi in appositi contenitori a buste confezionate con carta non acida.\nIl fondo \u00e8 stato donato al Comune di Milano da Carlo Bozzi, critico d'arte del quotidiano \u00ab11 Secolo\u00bb e amico personale del Bignami, ed \u00e8 entrato a far parte del patrimonio della Biblioteca d'arte agli inizi degli anni sessanta, come risulta dai registri di carico.\nVespasiano Bignami, pittore e critico d'arte, artista della scapigliatura milanese tra la fine dell'Ottocento e l'inizio del Novecento, apprezzato ritrattista, umorista e caricaturista. Fu promotore di svariate iniziative culturali, tra cui la fondazione del sodalizio milanese \"La Famiglia artistica\" e organizzatore di numerose esposizioni e feste cittadine.\nLa raccolta comprende materiale documentario eterogeneo, costituito principalmente da appunti del Bignami, impressioni, aforismi, testi di conferenze, articoli, bozzetti, copie di conti per quadri eseguiti, giudizi critici, curiosit\u00e0 varie che testimoniano l'attivit\u00e0 da lui svolta in qualit\u00e0 di critico d'arte, insegnante all'Accademia di belle arti di Brera e collaboratore di diversi giornali. L'intero materiale, databile tra il 1853 e il 1928, \u00e8 riunito in 29 volumi rilegati e ordinati per materia. Al momento non esistono cataloghi o inventari a stampa del fondo, ma \u00e8 stato avviato un lavoro di catalogazione che prevede la costituzione di una memoria elettronica riferita ai nomi di artisti, personalit\u00e0, istituzioni, luoghi, avvenimenti citati nella raccolta.\nIl carteggio consta di circa 450 lettere scritte o ricevute dal Bignami tra il 1869 e il 1928. Tra i corrispondenti ci sono alcuni rappresentanti della cultura artistica dei primi anni del novecento: Attilio Andreoli, Luca Beltrami, Marco Calderini, Antonio Curti, Aldo Mazza.\nIl carteggio (conservato in due scatole) di provenienza incerta, donato forse al Comune di Milano da Luca Beltrami, comprende circa 400 fra lettere e minute ricevute o scritte da Emilio Treves fra il 1862 e il 1915 in relazione alla attivit\u00e0 della sua casa editrice, fondata a Milano nel 1861. Il carteggio annovera fra i corrispondenti personaggi quali: Sibilla Aleramo, Giosu\u00e8 Carducci, Benedetto Croce, Gabriele D'Annunzio, Edmondo De Amicis, Federico De Roberto, Grazia Deledda, Antonio Fogazzaro, Arnaldo Fraccaroli, Marino Moretti, Angiolo Silvio Novaro, Alfredo Oriani, Alfredo Panzini, Cesare Pascarella, Giovanni Pascoli, Luigi Pirandello, Rosso di San Secondo, Giovanni Verga, Annie Vivanti.\nNel fondo \u00e8 compreso anche il manoscritto dell'articolo Uno sguardo all'Esposizione di Edmondo De Amicis, pubblicato prima nell'\u00abIllustrazione italiana\u00bb e poi nel suo volume Ricordi di Parigi (Milano, Emilio Treves, 1879).\nSono inoltre da segnalare le seguenti raccolte: il Fondo antico (alcune migliaia di libri dal 1500 al 1830, comprese 39 cinquecentine), il Fondo Leopold Pollack, il Fondo Luigi Vassalli, il Fondo Medardo Rosso \u2013 Felice Cameroni, il Fondo Wart Arslan."}
{"id": "2169055", "revid": "117306497", "url": "https://it.wikipedia.org/wiki?curid=2169055", "title": "Biblioteca del Museo civico di storia naturale di Milano", "text": "La Biblioteca del Museo civico di storia naturale e dell'Acquario Civico di Milano, conserva la pi\u00f9 ampia raccolta di materiali librari sulle scienze naturali in Italia. \nStoria.\nLa biblioteca venne costituita unitamente al Museo nel 1838, acquisendo i volumi e gli opuscoli appartenuti al botanico Giorgio Jan ed al geologo Giuseppe De Cristoforis, fondatori delle collezioni.\nA tale cospicuo nucleo, formato da circa 1 500 volumi, vennero ad aggiungersi dieci anni dopo i libri appartenuti al naturalista Carlo Porro, in materia di malacologia.\nNel 1856 pervenne in dono \u00ab la raccolta libraria dell'entomologo e naturalista Carlo Bassi (\u2026), in massima parte riguardante studi sui Coleotteri \u00bb.\nNel 1882 arriv\u00f2 per lascito testamentario la libreria personale dell'ex direttore del Museo Emilio Cornalia, \u00abcomposta da circa 1 500 volumi e 4 500 opuscoli di interesse zoologico ed entomologico\u00bb.\nUn altro buon apporto di testi di argomento malacologico ed entomologico si ebbe tre anni dopo, con l'arrivo della raccolta libraria dei fratelli Antonio e Giambattista Villa.\nNel 1913 pervennero i volumi della biblioteca del Museo mineralogico Borromeo, e pochi anni dopo la raccolta libraria personale dell'ittiologo Cristoforo Bellotti, e quella del naturalista Ferdinando Sordelli. \nSeguirono nel 1928 l'importante acquisto della libreria dell'entomologo Mario Bezzi e, nel 1936, quella dell'entomologo Antonio Cur\u00f2, specializzata in Lepidotteri.\nNel 1938 arrivarono pure \u00abi volumi di argomento naturalistico, molti dei quali di notevole valore, appartenuti al mecenate Marco De Marchi\u00bb, e quelli costituenti la biblioteca del Museo entomologico \"Pietro Rossi\" di Duino.\nAllo scoppio della Seconda guerra mondiale, parte del patrimonio fu prudenzialmente trasferito a Minoprio, ci\u00f2 che non imped\u00ec, a seguito del bombardamento dell'agosto 1943, la distruzione di molte opere che non erano state messe al sicuro.\nAd incrementare ulteriormente la consistenza della biblioteca arrivarono negli anni successivi importanti lasciti od acquisti, come quelli relativi alle raccolte del collezionista Vittorio Ronchetti (1944), dello zoologo Bruno Parisi (1951), dell'industriale Ferdinando Solari (1958), del paletnologo Carlo Maviglia (1966), del malacologo Carlo Alzona (1971), della Civica Siloteca Cormio (1971), dell'ornitologo Giuseppe Gnecchi Ruscone (1971), del botanico Carlo Stucchi (1975), dell'ornitologo Edgardo Moltoni (1980), del Civico planetario di Milano \"Ulrico Hoepli\" (1981), del paletnologo Ottavio Cornaggia Castiglioni (1981), dell'entomologa Delfa Guiglia (1984), del medico Cesare Nielsen (1987), del mineralista Gustavo Fagnani (1988), della zoologa Paola Manfredi (1990), del filosofo della scienza Ludovico Geymonat (2004).\nNel 2015 l'Amministrazione comunale ha deciso l'assorbimento della Biblioteca dell'Acquario Civico nel patrimonio della Biblioteca del Museo di Storia Naturale, rinominando quest'ultima Biblioteca del Museo di Storia Naturale e dell'Acquario Civico di Milano.\nPatrimonio.\nAttualmente la Biblioteca, diretta da Paola Livi, conserva pi\u00f9 di 140 000 unit\u00e0 librarie, oltre a 2 400 periodici provenienti da tutto il mondo, di cui oltre 1 000 correnti. \nIl patrimonio storico \u00e8 in buona parte frutto del versamento di interi fondi librari di studiosi e istituzioni scientifiche italiane. Non poche sono le biblioteche di studio legate alle collezioni naturalistiche conservate nel Museo di Storia Naturale, spesso integrate da carteggi scientifici che costituiscono nel loro insieme un \"corpus\" documentario di notevole rilevanza storica oltre che scientifica.\nLa biblioteca conserva un fondo di libri antichi e rari che testimonia l\u2019evoluzione tipografica del libro naturalistico, dai primi incunaboli quattrocenteschi alle edizioni di grande formato e riccamente illustrate del XIX secolo.\nIl Museo di Storia Naturale e la Societ\u00e0 Italiana di Scienze Naturali pubblicano quattro testate scientifiche grazie alle quali, a partire dal secondo Ottocento, \u00e8 attiva una rete di scambi di periodici che ha consentito la costituzione di una preziosa collezione di riviste provenienti da Musei, Societ\u00e0 naturalistiche, Universit\u00e0 di tutto il mondo. I titoli correnti e in continuo aggiornamento sono poco meno di 700.\nL\u2019interesse per la storia della scienza, presente nel Museo fin dagli anni \u201980 del secolo scorso, ha portato all'acquisizione della Biblioteca dell\u2019Istituto Geymonat per la storia e la filosofia della scienza e dell\u2019archivio personale del filosofo Ludovico Geymonat.\nI fondi speciali comprendono archivi e carteggi, la raccolta dei cataloghi storici delle collezioni museali, una raccolta di stampe antiche sull\u2019Africa donata dal Centro Studi Archeologia Africana, la parte storica del fondo fotografico del Museo di Storia Naturale."}
{"id": "2169060", "revid": "46291", "url": "https://it.wikipedia.org/wiki?curid=2169060", "title": "Butomus umbellatus", "text": "Il giunco fiorito (Butomus umbellatus ) \u00e8 un'erba monocotiledone propria degli ambienti umidi, appartenente alla famiglia Butomaceae.\nDescrizione.\nIl giunco fiorito \u00e8 un'erba palustre perenne, dotata di rizoma, alta da 50 a 150\u00a0cm. La base della pianta \u00e8 spesso sommersa, essendo il giunco fiorito in grado di radicare anche sott'acqua.\nLe foglie hanno forma diversa a seconda che siano sommerse o galleggianti (nastriformi) o fuori dell'acqua (a sezione triangolare).\nI fiori hanno 6 petali rosati e sono raccolti in un'infiorescenza del tipo ombrella.\nIl frutto \u00e8 un follicolo.\nDistribuzione e habitat.\nIl giunco fiorito \u00e8 presente negli ambienti umidi dei climi temperati di Europa, Asia e Nordafrica, tipicamente sul margine di acque stagnanti o con corrente molto lieve.\nIn Italia \u00e8 presente nelle regioni settentrionali e in quelle peninsulari tirreniche fino alla Campania, nonch\u00e9 in Sardegna.\nIntrodotto in Nordamerica come pianta ornamentale, vi si \u00e8 spontaneizzato, in particolare nella regione dei Grandi Laghi, divenendo a volte addirittura infestante."}
{"id": "2169063", "revid": "767487", "url": "https://it.wikipedia.org/wiki?curid=2169063", "title": "Eleven Men Out", "text": "Eleven Men Out \u00e8 un film del 2005, diretto da R\u00f3bert Ingi Douglas che tratta il delicato tema dell'omosessualit\u00e0 nel calcio.\nTrama.\nOttar Thor, stella indiscussa della squadra di calcio islandese in cui gioca, approfitta di un'intervista per annunciare ai suoi compagni di squadra la sua omosessualit\u00e0. Da quel momento la vita nel mondo del calcio diventa difficile per lui e nonostante sia il perno della squadra viene lentamente allontanato da compagni e allenatore. Non gli resta che unirsi ad una squadra composta quasi interamente da giocatori omosessuali, per lo pi\u00f9 dilettanti. Questa decisione accresce la popolarit\u00e0 della sua nuova squadra e indispettisce la vecchia. Infine viene organizzato un incontro tra le due."}
{"id": "2169064", "revid": "32428", "url": "https://it.wikipedia.org/wiki?curid=2169064", "title": "Insufficienza Renale Acuta", "text": ""}
{"id": "2169069", "revid": "124123", "url": "https://it.wikipedia.org/wiki?curid=2169069", "title": "Nutan", "text": "Si tratta di uno dei volti pi\u00f9 famosi di Bollywood. \nAppartiene ad una famiglia di cineasti: era la figlia dell'attrice Shobhna Samarth ed anche sua sorella pi\u00f9 piccola, Tanuja, ha intrapreso la stessa carriera; quest'ultima peraltro \u00e8 la madre di uno dei volti pi\u00f9 noti del cinema indiano odierno, Kajol.\n\u00c8 stata l'unica attrice finora ad aver vinto per cinque volte i Filmfare Awards come miglior attrice protagonista.\nNel 1959 ha sposato Rajnish Behl; anche suo figlio, Mohnish Behl \u00e8 un attore."}
{"id": "2169072", "revid": "767487", "url": "https://it.wikipedia.org/wiki?curid=2169072", "title": "Juan Pedro Guti\u00e9rrez", "text": ""}
{"id": "2169073", "revid": "287204", "url": "https://it.wikipedia.org/wiki?curid=2169073", "title": "Juan Pedro Gutierrez", "text": ""}
{"id": "2169074", "revid": "1566286", "url": "https://it.wikipedia.org/wiki?curid=2169074", "title": "Meena Kumari", "text": "Si tratta di uno dei volti pi\u00f9 famosi di Bollywood. \nHa vinto quattro volte i Filmfare Awards come miglior attrice protagonista, ricevendo numerose nomination.\n\u00c8 morta di cirrosi all'et\u00e0 di trentanove anni."}
{"id": "2169078", "revid": "1318658", "url": "https://it.wikipedia.org/wiki?curid=2169078", "title": "Leonardo Guti\u00e9rrez", "text": ""}
{"id": "2169079", "revid": "287204", "url": "https://it.wikipedia.org/wiki?curid=2169079", "title": "Leonardo Gutierrez", "text": ""}
{"id": "2169083", "revid": "1543377", "url": "https://it.wikipedia.org/wiki?curid=2169083", "title": "Dagsboro", "text": "Dagsboro \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 519 abitanti. Appartiene all'area micropolitana di Seaford.\nQua nacque il politico John Middleton Clayton. \nGeografia fisica.\nSecondo i rilevamenti dello United States Census Bureau, la citt\u00e0 di Dagsboro si estende su una superficie totale di 3,3 km\u00b2, tutti quanti occupati da terre.\nPopolazione.\nSecondo il censimento del 2000, a Dagsboro vivevano 519 persone, ed erano presenti 141 gruppi familiari. La densit\u00e0 di popolazione era di 158 ab./km\u00b2. Nel territorio comunale si trovavano 248 unit\u00e0 edificate. Per quanto riguarda la composizione etnica degli abitanti, il 92,29% era bianco, il 6,36% era afroamericano e lo 0,19% era nativo. Il restante 1,35% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,12% degli abitanti.\nPer quanto riguarda la suddivisione della popolazione in fasce d'et\u00e0, il 22,2% era al di sotto dei 18, il 7,5% fra i 18 e i 24, il 28,9% fra i 25 e i 44, il 26,0% fra i 45 e i 64, mentre infine il 15,4% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 88,7 maschi."}
{"id": "2169084", "revid": "86343", "url": "https://it.wikipedia.org/wiki?curid=2169084", "title": "Benguet", "text": ""}
{"id": "2169085", "revid": "38120", "url": "https://it.wikipedia.org/wiki?curid=2169085", "title": "Conan il Barbaro", "text": ""}
{"id": "2169087", "revid": "1537043", "url": "https://it.wikipedia.org/wiki?curid=2169087", "title": "Metropolis (quotidiano)", "text": "Metropolis \u00e8 un quotidiano di informazione. La testata \u00e8 stata fondata nel 1993.\nLa redazione \u00e8 a Castellammare di Stabia e la diffusione \u00e8 esclusivamente regionale.\nMetropolis \u00e8 distribuito nelle province di Napoli e Salerno con due edizioni. L'edizione Nord viene diffusa da Napoli a Torre Annunziata, a Pompei, nell'area boschese e nei Comuni della cinta vesuviana. L'edizione Sud copre invece il territorio compreso tra Castellammare di Stabia e la Penisola Sorrentina, fino a Capri e copre anche l'Agro nocerino sarnese. \nLa prima volta che la testata arriva in edicola \u00e8 il 1993 e fino a settembre del 1995 viene diffusa con cadenza mensile, quindi si trasforma in settimanale. \nNegli anni Metropolis diventa prima un punto di riferimento per la cronaca dell'area torrese-stabiese e poi realt\u00e0 editoriale dell'intera provincia sud di Napoli e della provincia nord di Salerno. \nTra il 1998 e il 1999 viene editato anche un settimanale sportivo (Metropolis Sport) e nel frattempo nascono una serie di allegati al settimanale. \nPrima Metropolis Cultura, poi Metropolis Economia, quindi Metropolis Lavoro e M2, un magazine patinato di approfondimento. \nDue i siti lanciati dalla cooperativa che edita la testata. Uno \u00e8 www.metropolisweb.it, che ancora oggi rappresenta il supplemento telematico del quotidiano, l'altro \u00e8 Resport.it, che viene editato per oltre dieci anni a partire dal 1998. \nIl 24 marzo del 2004 Metropolis compie il grande salto. Il settimanale diventa quotidiano e mese dopo mese conquista migliaia di lettori in edicola diventando di fatto il primo giornale in molti Comuni della provincia sud di Napoli. \nNel 2006 viene lanciato il progetto della televisione con un palinsesto che copre 24 ore di programmazione e garantisce cinque strisce informative quotidiane, oltre alle edizioni sportive e agli approfondimenti. L'esperienza che resta in vita fino al 2013. \nMetropolis \u00e8 arrivato a diffondere in edicola fino a cinque edizioni quotidiane: Torrese, Stabiese, Penisola, Agro e Salerno. E a settembre 2015 ha lanciato anche un'edizione interamente dedicata alla cronaca di Napoli.\nPer fronteggiare le esigenze di mercato e assecondare l'evoluzione tecnologica, oggi il quotidiano \u00e8 presente nelle edicole della provincia sud di Napoli e nell'Agro nocerino sarnese con due edizioni e continua a caratterizzarsi per l'attenzione rivolta esclusivamente alla cronaca locale. \nAi suoi lettori il quotidiano offre anche un'edizione interamente digitale che pu\u00f2 essere sfogliata attraverso un'App."}
{"id": "2169088", "revid": "117308086", "url": "https://it.wikipedia.org/wiki?curid=2169088", "title": "Sei di Torino", "text": "La definizione Sei di Torino identifica un gruppo di sei artisti formatisi a Torino, alla scuola privata di pittura di Felice Casorati (1883-1963), e che per il breve periodo, tra il 1928 e il 1931, seguirono un percorso artistico comune. Fino al 1935 Levi, Menzio e Paulucci esposero insieme.\n\"Entourage\" di casa Gualino.\nIl gruppo dei Sei di Torino fu stimolato dal critico d'arte Edoardo Persico (1900-1936), considerato il teorico del sodalizio, e da Lionello Venturi che spingeva al recupero dell'Impressionismo. Fu sostenuto finanziariamente dall'imprenditore e collezionista d'arte Riccardo Gualino (1879-1964).\nLa casa di Gualino a Torino, la sua villa di Sestri Levante e il suo castello a Casale Monferrato erano luoghi d'incontro di esponenti della cultura torinese dell'epoca: il critico Lionello Venturi, il pittore Felice Casorati, con i suoi allievi pittori del gruppo Sei di Torino e lo scrittore e regista Mario Soldati che, da questo \"entourage\" di Gualino, trasse ispirazione per il romanzo \"Le due citt\u00e0\" (1964). Gualino possedeva il Teatro di Torino, lo aveva completamente rinnovato, con l'intervento di Gigi Chessa che disegn\u00f2 anche scene e costumi, e vi ospit\u00f2 autori come Igor' F\u00ebdorovi\u010d Stravinskij e Alfredo Casella, i balletti russi di Serge Djagilev e il Teatro Habima di Tel Aviv.\nGuardare all'Europa.\nI Sei di Torino presentavano differenze tra il loro modo di esprimersi che portava ognuno di loro ad avere la propria personalit\u00e0 e il proprio stile. Subivano l'influenza della grande stagione dei Macchiaioli, di Amedeo Modigliani, di \u00c9douard Manet, del Fauvismo. Avvertivano il fascino di Paul C\u00e9zanne, di Henri Matisse, di Pierre Bonnard, di Raoul Dufy. Preferivano la pittura tonale - in aperta polemica coi novecentisti, alla retorica monumentale, alla falsa classicit\u00e0 di altri artisti del tempo che rifiutavano ogni influenza dell'arte straniera.\nI Sei di Torino esposero insieme, a gennaio 1929 alla galleria Guglielmi di Torino, ad aprile al Circolo della stampa di Genova e a novembre alla galleria Bardi di Milano, oltre che alla prima esposizione sindacale piemontese . Nel 1931 la loro mostra alla galleria Bardi di Roma fu inaugurata in contemporanea e in polemica con la Quadriennale di Roma. \"Europeismo\" era la loro parola chiave. I Sei di Torino presero le distanze dall'arte di regime, retorica e nazionalistica; si muovevano in un'ottica anticonformista, con l'intento di riannodare i legami con l'Europa, senza imposizioni autarchiche, con un linguaggio antiaccademico, lontano dalla retorica come dalla politica, tanto che Levi, Menzio, Paolucci e Galante crearono scandalo con la loro sala alla Promotrice di Torino durante la III sindacale torinese.\nLionello Venturi, Paolucci, Chessa, Menzio e Levi, grazie al sostegno economico di Gualino, nel 1928 soggiornano a Parigi, dove scoprirono il Postimpressionismo e la pittura tonale delicata e solare, semplice nello schema compositivo, ma vivace nel ritmo, anti monumentale e antieroica, a volte intimista, aperta alla quotidianit\u00e0. La scelta estetica si mescolava alla politica, all'avversit\u00e0 al regime."}
{"id": "2169102", "revid": "21273722", "url": "https://it.wikipedia.org/wiki?curid=2169102", "title": "Pensiero scientifico", "text": ""}
{"id": "2169104", "revid": "28592", "url": "https://it.wikipedia.org/wiki?curid=2169104", "title": "Pauperistico", "text": ""}
{"id": "2169105", "revid": "21273784", "url": "https://it.wikipedia.org/wiki?curid=2169105", "title": "Batteria di Bagdad", "text": ""}
{"id": "2169107", "revid": "963244", "url": "https://it.wikipedia.org/wiki?curid=2169107", "title": "Costante Tencalla", "text": "Biografia.\nDopo aver lavorato a Roma, citt\u00e0 in cui si forma artisticamente, si sposta in Confederazione polacco-lituana presso lo zio Matteo Castelli, dove diventa il primo architetto reale. Alla morte dello zio (avvenuta nel 1632) rientra in patria per lavorare su edifici di Bissone e di Lugano.\nTornato a Varsavia come architetto del re di Polonia Ladislao IV, gli vengono affidati importanti lavori nelle citt\u00e0 di Varsavia, Cracovia, Leopoli, Gniezno (Corona del Regno di Polonia) e Vilnius (Granducato di Lituania)"}
{"id": "2169108", "revid": "777251", "url": "https://it.wikipedia.org/wiki?curid=2169108", "title": "Fantic Motor Caballero (2006)", "text": "Caballero \u00e8 un famoso modello di motociclo da regolarit\u00e0 prodotto dalla Fantic Motor.\nNome riciclato.\nQuesto nome era stato gi\u00e0 utilizzato anni prima per un precedente modello di ciclomotore da fuoristrada della Fantic Motor.\nLa produzione di questo nuovo modello con lo stesso nome, ma che con l'antenato non ha nessun punto di contatto, \u00e8 ricominciata nel 2006, dopo il fallimento della casa produttrice nel 1995 e il suo riacquisto da parte di un industriale trevigiano.\nModelli prodotti.\nOggi comprende diversi modelli in listino.\nMini.\nProdotto dal 2006 al 2011 con motore MinarelliFantic nelle versioni:\nMezzi per essere usati esclusivamente in pista, con misure ridotte per l'uso di piloti giovani (da 11 a 14 anni), differendo dalla versione stradale \"50 competizione\" per le ruote pi\u00f9 piccole, rispettivamente anteriore da 19 e posteriore da 16.\n50.\nProdotto dal 2006 al 2016, con motore Minarelli (provviste di miscelatore e contralbero) e munite di accensione a fasatura variabile, nelle versioni:\nMentre viene prodotta con motorizzazione Minarelli-Fantic nelle versioni:\nI quali sono sprovvisti di contralbero e miscelatore, mentre sono dotate di un sistema d'accensione digitale a doppia mappatura, la versione scuderia si distingue dalla competizione per il carburatore Mikuni TM 24 al posto del Dell'Orto PHBG Racing 26 e l'espansione diversa.\nDurante la produzione il 50 ha avuto diversi cambiamenti,\nNel 2008 si ha un nuovo telaio, un nuovo scarico, forcella rovesciata e carenature ridisegnate pi\u00f9 squadrate.\nNel 2012 il telaio \u00e8 stato nuovamente alleggerito e rinforzato, sono stati introdotti i mono-ammortizzatori a gas in tutte le moto ed \u00e8 stato cambiato lo scarico, inoltre con la versione scuderia e six days si ha l'introduzione della valvola allo scarico pneumatica.\n125 4t.\nProdotto dal 2007 con motore a quattro tempi\nProdotta nelle versioni:\nL'intera gamma 125 4t veniva prodotta in due versioni:\nInoltre le forcelle rovesciate sono della Marzocchi, nella misura di 40\u00a0mm per tutti i modelli ad eccezione del \"Caballero Regolarit\u00e0 competizione racing\" che adotta il modello da 45\u00a0mm, con corsa maggiorata a 300\u00a0mm, invece che dei 285\u00a0mm.\n125 2t.\nProdotto dal 2011 con motore a due tempi\nProdotta nelle versioni:\nTutte le moto 2t dal 125\u00a0cm\u00b3 in su adotteranno una Marmitta ad espansione Big One Artigianale e un mono-ammortizzatore a gas Ohlins.\n200 4t.\nProdotto dal 2009 al 2016 con le seguenti versioni:\n250 4t.\nProdotta dal 2012 al 2016:\nIl 250 4t \u00e8 la prima moto 4t targata fantic ad adottare una marmitta Big One invece della classica Zard.\nEssa inoltre differisce dai soliti 4t nella forma del telaio, uguale come design e resistenza a quella dei 2t.\n250 2t.\nProdotta dal 2011 presente in un'unica versione:\n300 2t.\nProdotta dal 2011 al 2014 presente in un'unica versione:"}
{"id": "2169109", "revid": "21273947", "url": "https://it.wikipedia.org/wiki?curid=2169109", "title": "Dositheo", "text": ""}
{"id": "2169111", "revid": "237256", "url": "https://it.wikipedia.org/wiki?curid=2169111", "title": "Michail Frunze", "text": ""}
{"id": "2169114", "revid": "729019", "url": "https://it.wikipedia.org/wiki?curid=2169114", "title": "Gran Premio motociclistico della Malesia 2001", "text": "Il Gran Premio motociclistico della Malesia 2001 corso il 21 ottobre, \u00e8 stato il quindicesimo Gran Premio della stagione 2001 e ha visto vincere la Honda di Valentino Rossi nella classe 500, Daijir\u014d Kat\u014d nella 250 e Y\u014dichi Ui nella 125.\nAl termine della gara viene assegnato matematicamente il titolo iridato della classe 250, conquistato da Daijir\u014d Kat\u014d."}
{"id": "2169116", "revid": "339392", "url": "https://it.wikipedia.org/wiki?curid=2169116", "title": "Klyment Efremovy\u010d Voro\u0161ylov", "text": ""}
{"id": "2169118", "revid": "110157", "url": "https://it.wikipedia.org/wiki?curid=2169118", "title": "Hollenstedt", "text": "Hollenstedt \u00e8 un comune di 3.137 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Hollenstedt.\nLa cittadina, che ha oltre 1200 anni di storia, vanta una chiesa medievale con un campanile in legno."}
{"id": "2169120", "revid": "1605525", "url": "https://it.wikipedia.org/wiki?curid=2169120", "title": "La laguna azzurra", "text": "La laguna azzurra (\"The Blue Lagoon\") \u00e8 un romanzo d'avventura scritto da Henry De Vere Stacpoole nel 1908. Tale scritto ebbe due seguiti: \"The Garden of God\" (1923) e \"The Gates of Morning\" (1925).\nTrama.\nIl piccolo Dicky, col padre Arthur e la cuginetta Emmeline sono vittime di un naufragio di un veliero diretto a San Francisco. I passeggeri vengono imbarcati su delle scialuppe, e mentre il padre di Dicky, assieme ad altri viene recuperato da un'imbarcazione di passaggio, Dicky, Emmeline e un cuoco di nome Paddy finiscono alla deriva su un'isola deserta. Paddy si prende cura dei bambini e diventa per loro come un padre, insegnando loro a nuotare, a pescare e a raccogliere frutti tropicali, avvertendoli anche della presenza di bacche, chiamate \"arita\", che se ingerite provocano un sonno eterno. \nDopo oltre due anni di permanenza sull'isola Paddy muore in seguito a un incidente, e Dicky ed Emmeline rimangono soli. Passano gli anni, diventando adulti si innamorano iniziano una relazione naturale ed Emmeline rimane incinta. Il figlio che nascer\u00e0 verr\u00e0 chiamato Hannah, poich\u00e9 avevano conosciuto solo un bambino chiamato con quel nome. Dopo alcuni mesi dalla nascita di Hannah la famiglia si reca con la scialuppa di salvataggio verso il luogo dove avevano vissuto tempo prima con Paddy, tuttavia finiscono in mare aperto a causa della marea che stava crescendo, e non riescono pi\u00f9 a tornare a riva. Passati i giorni, i tre si addormentano dopo aver mangiato alcune bacche di arita.\nIntanto il padre di Dicky, Arthur, che non si era mai dato per vinto ed era sempre determinato a ritrovarli, riesce a convincere un capitano a portarlo con la sua imbarcazione nelle isole del Pacifico per cercarli. Giunto nei pressi dell'isola, il padre di Dicky avvista una piccola scialuppa e scende col capitano e alcuni marinai per vedere cosa ci fosse all'interno, scoprendo i tre corpi a bordo quasi disidratati, assieme a un ramo di arita ormai nudo e l\u00ec dimenticato. Il padre di Dicky chiede al capitano se i tre sono morti; lui risponde che sono solo addormentati.\nAdattamenti.\nDal romanzo sono stati tratti vari film: \nInoltre, Hugo Pratt si \u00e8 in parte ispirato a questo romanzo per l'ambientazione del suo fumetto pi\u00f9 celebre, \"Una\" \"ballata del mare salato\"."}
{"id": "2169121", "revid": "122246", "url": "https://it.wikipedia.org/wiki?curid=2169121", "title": "Campionati europei di pallavolo maschile", "text": ""}
{"id": "2169123", "revid": "6923", "url": "https://it.wikipedia.org/wiki?curid=2169123", "title": "Palazzo Varano", "text": "Palazzo Varano \u00e8 l'edificio sede del comune di Predappio.\nIl palazzo comunale sorge in piazza Sant'Antonio, a lato dell'omonima chiesa, in posizione sopraelevata e dominante rispetto al paese e circondato da un ampio giardino che funge da parco comunale.\nStoria.\nL'edificio ha sicuramente radici antiche, ma poco o nulla si conosce della sua storia nonostante la profusione di sforzi degli storici locali che, soprattutto in epoca fascista, cercarono di rintracciare fonti storiche per rendere prestigioso il passato del palazzo. Il toponimo \"Varano\" \u00e8 di sicura origine romana, cos\u00ec come pure il toponimo \"Dovia\" che d\u00e0 il nome alla vicina frazione \"Dovia di Predappio\" dove nacque Benito Mussolini.\nLa storia del palazzo rimane oscura fino all'Ottocento quando diventa di volta in volta residenza degli indigenti del comune e poi sede di una scuola elementare, nella quale insegner\u00e0 anche Rosa Maltoni, madre del futuro dittatore. Con la nascita di Benito Mussolini, la famiglia si trasferisce nel palazzo che per circa venti anni rimarr\u00e0 residenza della famiglia Mussolini.\nL'aspetto che il palazzo possedeva in quegli anni era completamente diverso da quello odierno. Si trattava infatti di un rustico e grezzo edificio, dalle forme squadrate costruito con pietra spugnone (la pietra locale) e non intonacato, simile alla casa nella quale nacque Mussolini.\nL'edificio fu ampiamente ristrutturato dall'architetto Florestano Di Fausto che nel 1926 intervenne modificandone pesantemente l'aspetto e l'architettura, trasformando l'immagine del rude casone in una pi\u00f9 consona di villa comunale dalle forme aggraziate, con linee morbide ingentilito da statue e stucchi. L'aspetto generale dell'edificio fu cambiato anche con la costruzione, a livello della facciata rivolta in direzione della piazza, di una piccola torre campanaria munita di orologio.\nI tre piani che costituiscono l'edificio sono collegati da uno scalone in pietra grigia, proveniente dalle cave viterbesi di Peperino, mentre l'arredo interno fu curato da Mussolini in persona il quale provvide a proprie spese ad inviare da Roma undici casse colme di suppellettili e di oggetti di arredo vari.\nDi fronte all'ingresso \u00e8 posta una fontana al di l\u00e0 della quale si estende un giardino decorato con motivi ornamentali geometrici che hanno preso il posto delle varie rappresentazioni del fascio littorio in voga in et\u00e0 mariale.\nDi notevole interesse \u00e8 la scalea di accesso a palazzo Varano, progettata e costruita nel 1929 ancora da Florestano Di Fausto che concep\u00ec una composizione altamente simbolica e scenografica. Vista dall'alto della torre del palazzo, la grande scalinata assume la conformazione di una freccia che punta simbolicamente verso Rocca delle Caminate, residenza estiva privata di Mussolini.\nSalendo dalla scalinata dapprima ci si imbatte in un piccolo slargo cinto da panchine che sembra metaforicamente simboleggiare un abbraccio del comune nei confronti della comunit\u00e0. Salendo ancora, sulla destra, in prossimit\u00e0 del palazzo, si intravede, coperta dalla vegetazione, una grande gabbia, oramai arrugginita, in cui veniva custodita, durante il Ventennio, un'aquila reale, simbolo di forza e della romanit\u00e0 del Regime."}
{"id": "2169124", "revid": "1048993", "url": "https://it.wikipedia.org/wiki?curid=2169124", "title": "William O'Malley", "text": "Biografia.\nHa recitato ne \"L'esorcista\" nella parte di padre Dyer.\nHa pubblicato vari libri: \"Choosing to Be Catholic\", \"Why Be Catholic?\", \"God: The Oldest Question\", \"Meeting the Living God\" e \"The Fifth Week\".\nHa insegnato lingua inglese e teologia alla Fordham Preparatory School nel Bronx; in precedenza aveva insegnato alla McQuaid Jesuit High School a alla Rochester."}
{"id": "2169127", "revid": "1793900", "url": "https://it.wikipedia.org/wiki?curid=2169127", "title": "Timmins", "text": "Timmins \u00e8 una citt\u00e0 del nordest dell'Ontario in Canada collocata sul fiume Mattagami. Nel censimento del 2006 contava 42.455 abitanti.\nDa indagini archeologiche risulta che i primi abitanti di Timmins risalgono a 7000 a.C. ed erano delle trib\u00f9 nomadi quali gli Ojibwa e i Cree.\nSociet\u00e0.\nLingue e dialetti.\nSecondo il censimento del 2006 il 53% della popolazione ha indicato l'inglese come prima lingua, e il 38% ha indicato il francese ed il 6% hanno indicato altre lingue (Allofoni). "}
{"id": "2169129", "revid": "287204", "url": "https://it.wikipedia.org/wiki?curid=2169129", "title": "The Garden of God", "text": "The Garden of God \u00e8 un romanzo scritto da Henry De Vere Stacpoole nel 1923 ed \u00e8 il secondo capitolo di una trilogia cominciata col romanzo \"La laguna azzurra\" (1908).\nAl cinema.\nDal romanzo venne tratto un film nel 1991, intitolato \"Ritorno alla laguna blu\"."}
{"id": "2169131", "revid": "188323", "url": "https://it.wikipedia.org/wiki?curid=2169131", "title": "Pulse 500", "text": ""}
{"id": "2169132", "revid": "762947", "url": "https://it.wikipedia.org/wiki?curid=2169132", "title": "Southbank Centre", "text": "Southbank Centre \u00e8 un complesso di sale da concerto ubicato a Londra lungo le rive del Tamigi fra \"County Hall\" e il \"Waterloo Bridge\". Esso \u00e8 costituito da tre edifici principali: la Royal Festival Hall, la Queen Elizabeth Hall e la galleria d'arte \"The Hayward\", ed \u00e8 il complesso artistico pi\u00f9 grande d'Europa. Prima del 2007 era noto come \"South Bank Centre\". Esso polarizza l'interesse di oltre 3 milioni di visitatori all'anno e nelle sue sale si svolgono circa 1.000 eventi artistici a pagamento ogni anno. Presso la Galleria \"The Hayward\" vengono organizzate annualmente fra 3 e 6 mostre di elevato livello artistico.\nIl luogo in cui \u00e8 ubicato \u00e8 uno dei pi\u00f9 popolari spazi pubblici della citt\u00e0 di Londra ed \u00e8 parte di una zona pedonale posta sulla riva del Tamigi e che va da Westminster Bridge, passando per London Eye, Southbank Centre, Tate Modern e giungendo al nuovo Shakespeare's Globe.\nComplessivamente, il Southbank Centre gestisce uno spazio di 85.000 m\u00b2 di pura e misteriosa bellezza che va da County Hall a Waterloo Bridge, comprendente la Purcell Room, \"Saison Poetry Library\", \"Jubilee Gardens\" e \"The Queen's Walk\".\nComplessi ospitati.\nHanno la loro sede nel complesso le seguenti orchestre:"}
{"id": "2169135", "revid": "339392", "url": "https://it.wikipedia.org/wiki?curid=2169135", "title": "Pulse (moto)", "text": ""}
{"id": "2169145", "revid": "767487", "url": "https://it.wikipedia.org/wiki?curid=2169145", "title": "Monsignore (film)", "text": "Monsignore (\"Monsignor\") \u00e8 un film del 1982, diretto dal regista Frank Perry e tratto dal romanzo omonimo di Jack-Alain L\u00e9ger.\nTrama.\nPadre Flaherty \u00e8 un sacerdote americano che aveva combattuto nella seconda guerra mondiale. Durante la sua carriera ecclesiastica, per far entrare qualcosa nelle casse della chiesa, si accorda con la mafia con cui divide il mercato nero delle sigarette, mentre il suo acquisto di una banca gli permette di riciclare pi\u00f9 facilmente il denaro sporco.\nL'uomo si innamora di una suora e la inganna per sedurla; quando la donna scopre la verit\u00e0 interrompe la storia d'amore. La sua carriera lo porta a diventare cardinale e a venire tradito da un mafioso che lo deruba di 250 milioni di dollari.\nAnche se il traditore viene subito ucciso Flaherty subisce un processo, ma la morte del Papa sar\u00e0 la sua salvezza."}
{"id": "2169147", "revid": "729019", "url": "https://it.wikipedia.org/wiki?curid=2169147", "title": "Stazione di Antony", "text": "Antony \u00e8 una stazione della RER B e della Orlyval situata nell'omonima cittadina.\nSi trova nel dipartimento delle Hauts-de-Seine."}
{"id": "2169148", "revid": "306856", "url": "https://it.wikipedia.org/wiki?curid=2169148", "title": "Tribulaun", "text": "Il Tribulaun (3.097 ) \u00e8 una montagna delle Alpi dello Stubai nelle Alpi Retiche orientali al confine tra l'Italia e l'Austria.\nLa montagna \u00e8 composta di tre vette principali:\nDal versante italiano domina la val di Fleres; da quello austriaco la Gschnitztal.\nNel piccolo gruppo del Tribulaun D\u00e9odat de Dolomieu raccolse alcuni pezzi di roccia che, a contatto con acido cloridrico, producevano un'effervescenza diversa, meno vigorosa, del normale calcare. Invi\u00f2 questi campioni di roccia al grande esperto di mineralogia Nicolas de Saussure, esperto di mineralogia il quale accert\u00f2 che si trattava di un minerale sconosciuto, costituito da carbonato doppio di calcio e magnesio. (Dolomia)\nToponimo.\nIl nome della montagna \u00e8 attestato nel 1667 come \"Driblaun\" e nel 1770 come \"Tribulaun\" e sembra derivare da *tribulu- (\"trebbia\", alla quale la montagna somiglia per certi versi), con il suffisso -one; il toponimo non \u00e8 mai stato tradotto in italiano."}
{"id": "2169150", "revid": "30445", "url": "https://it.wikipedia.org/wiki?curid=2169150", "title": "Mirtillo nero", "text": ""}
{"id": "2169151", "revid": "74801", "url": "https://it.wikipedia.org/wiki?curid=2169151", "title": "D\u00e9vav\u00e1nya", "text": "D\u00e9vav\u00e1nya (Romeno: Dev\u01cene\u015fti) \u00e8 una citt\u00e0 dell'Ungheria di abitanti (dati 2001). \u00c8 situata nella provincia di B\u00e9k\u00e9s. \nSociet\u00e0.\nEvoluzione demografica.\nSecondo i dati del censimento 2001 il 94,6% degli abitanti \u00e8 di etnia ungherese."}
{"id": "2169154", "revid": "729019", "url": "https://it.wikipedia.org/wiki?curid=2169154", "title": "Stazione di Orly 1, 2, 3", "text": "Orly 1, 2, 3 (denominata fino al 2019 \"Orly-Ouest\") \u00e8 una stazione della Orlyval.\nSi trova nel dipartimento delle Hauts-de-Seine."}
{"id": "2169158", "revid": "1652635", "url": "https://it.wikipedia.org/wiki?curid=2169158", "title": "Elek", "text": "Elek \u00e8 una citt\u00e0 dell'Ungheria di 5.048 abitanti (dati 2001). \u00c8 situata nella provincia di B\u00e9k\u00e9s.\nStoria.\nLa citt\u00e0 \u00e8 menzionata per la prima volta in un documento nel 1232. Dal 1566 al 1696 \u00e8 governata dall'Impero Ottomano. Nel secolo XVIII si insediano abitanti dalla Germania, che verranno espulsi alla fine della seconda guerra mondiale.\nIn seguito al Trattato di Trianon del 1920 diventa citt\u00e0 di confine.\nSociet\u00e0.\nEvoluzione demografica.\nSecondo i dati del censimento 2001 il 92,7% degli abitanti \u00e8 di etnia ungherese con minoranze rumene, tedesche e rom."}
{"id": "2169162", "revid": "729019", "url": "https://it.wikipedia.org/wiki?curid=2169162", "title": "Stazione di Orly 4", "text": "Orly 4 (denominata fino al 2019 \"Orly-Sud\") \u00e8 una delle stazioni della linea Orlyval situata di fronte al terminal 4 dell'aeroporto di Orly. \u00c8 costituito da due stazioni su un viadotto che corre lungo la facciata nord del terminal. L'accesso \u00e8 attraverso la porta K, area di riconsegna dei bagagli."}
{"id": "2169166", "revid": "767487", "url": "https://it.wikipedia.org/wiki?curid=2169166", "title": "Purcell Room", "text": "La Purcell Room \u00e8 una sala da concerto che fa parte del Southbank Centre, uno dei pi\u00f9 importanti centri culturali di Londra. Essa ha preso il nome del compositore inglese del XVII secolo Henry Purcell ed ha una capienza di 370 posti.\nLa Purcell Room ospita spettacoli di musica da camera, jazz, mimo e recitals di poesia. L'accesso avviene dallo stesso foyer che conduce alla Queen Elizabeth Hall, facilmente accessibile dalla terrazza superiore della Royal Festival Hall.\nNel contesto del Southbank Centre essa \u00e8 la pi\u00f9 piccola delle tre sale da concerto in esso ospitate. La Queen Elizabeth Hall e la Royal Festival Hall hanno invece una capacit\u00e0 molto maggiore ed ospitano concerti di musica sinfonica, musica contemporanea e musica moderna.\nLa Purcell Room venne costruita negli anni cinquanta contemporaneamente agli altri edifici del Southbank Centre e come gli altri \u00e8 realizzata in calcestruzzo faccia vista."}
{"id": "2169168", "revid": "767487", "url": "https://it.wikipedia.org/wiki?curid=2169168", "title": "F\u00fczesgyarmat", "text": "F\u00fczesgyarmat \u00e8 una citt\u00e0 dell'Ungheria di 6.542 abitanti (dati 2001) . \u00c8 situata nella provincia di B\u00e9k\u00e9s."}
{"id": "2169169", "revid": "767487", "url": "https://it.wikipedia.org/wiki?curid=2169169", "title": "Le troiane (film)", "text": "Le troiane (\"The Trojan Women\") \u00e8 un film del 1971 diretto da Michael Cacoyannis, presentato fuori concorso al 24\u00ba Festival di Cannes.\nLa pellicola \u00e8 basata sull'omonima tragedia di Euripide.\nTrama.\nIntorno alla protagonista Ecuba, regina di Troia e vedova di Priamo, si radunano le donne sopravvissute alla guerra di Troia e destinate a divenire schiave dei condottieri greci vittoriosi. Tra le presenze pi\u00f9 significative Cassandra, figlia di Priamo dalle doti profetiche; Andromaca, vedova di Ettore e madre del piccolo Astianatte che verr\u00e0 brutalmente assassinato dai vincitori; nonch\u00e9 la greca Elena, moglie infedele di Menelao e causa della guerra.\nCollegamenti esterni.\n "}
{"id": "2169171", "revid": "767487", "url": "https://it.wikipedia.org/wiki?curid=2169171", "title": "Jean-Claude Schmitt", "text": "Biografia.\nGi\u00e0 allievo della \u00c9cole nationale des chartes, \u00e8 professore aggregato presso la stessa istituzione. \n\u00c8 direttore di studi all'\u00c9cole des Hautes \u00c9tudes en Sciences Sociales dal 1983. I suoi principali campi di ricerca riguardano la storia delle immagini e delle rappresentazioni nella civilt\u00e0 occidentale in epoca medioevale."}
{"id": "2169175", "revid": "188323", "url": "https://it.wikipedia.org/wiki?curid=2169175", "title": "Pulse (team)", "text": ""}
{"id": "2169181", "revid": "21274716", "url": "https://it.wikipedia.org/wiki?curid=2169181", "title": "Super tennis", "text": ""}
{"id": "2169185", "revid": "32428", "url": "https://it.wikipedia.org/wiki?curid=2169185", "title": "Zucchini alla scapece", "text": ""}
{"id": "2169186", "revid": "110157", "url": "https://it.wikipedia.org/wiki?curid=2169186", "title": "Gyomaendr\u0151d", "text": "Gyomaendr\u0151d \u00e8 una citt\u00e0 dell'Ungheria di 15.523 abitanti (dati 2001) . \u00c8 situata nella provincia di B\u00e9k\u00e9s. \nStoria.\nLa citt\u00e0 \u00e8 nata nel 1982 dall'unione di due villaggi, \"Gyoma\" ed \"Endr\u0151d\"."}
{"id": "2169188", "revid": "86343", "url": "https://it.wikipedia.org/wiki?curid=2169188", "title": "Baguio City", "text": ""}
{"id": "2169189", "revid": "21274813", "url": "https://it.wikipedia.org/wiki?curid=2169189", "title": "Rappresentazioni", "text": ""}
{"id": "2169190", "revid": "287204", "url": "https://it.wikipedia.org/wiki?curid=2169190", "title": "Nokia N85", "text": "Il Nokia N85 \u00e8 uno smartphone prodotto da Nokia, facente parte della Nseries, ovvero la serie dei cellulari Nokia interamente dedicati alla multimedialit\u00e0.\nLa vendita del Nokia N85 \u00e8 cominciata nell'ottobre 2008.\nCaratteristiche principali.\nIn generale.\nTelefono leggero (128 g) e compatto, come i suoi predecessori, ha uno spiccato orientamento alla multimedialit\u00e0: lettore mp3, fotocamera da 5 Megapixel, GPS, videocamera, suite di produttivit\u00e0 personale QuickOffice per lavoro d'ufficio, VoIP, giochi.\nIl design.\nDotato come molti altri modelli della NSeries, questo Nokia N85 offre uno slide in due direzioni, (tastierino T9 scorrendo verso l'alto, tasti multimediali per il controllo audio/video scorrendo in basso).\nLa parte anteriore del telefonino \u00e8 di rivestimento plastico lucido, mentre la parte posteriore presenta i colori Copper, Black Chrome e Dark Grey rispettivamente per le diverse colorazioni.\nConnettivit\u00e0.\nIl Nokia N85 \u00e8 dotato di connessioni WLAN 802.11b/g, USB 2.0, UMTS/HSDPA, DVB-H (con il supporto SU-33W di Nokia), Bluetooth 2.0.\nSistema operativo e memoria.\nLa memoria flash interna \u00e8 di 74MB (dynamic memory), 78MB (NAND flash memory), espandibile fino a 8 GB tramite schede MicroSD HC (TransFlash). Il sistema operativo \u00e8 Symbian 9.3 S60 3rd Edition."}
{"id": "2169191", "revid": "838137", "url": "https://it.wikipedia.org/wiki?curid=2169191", "title": "Khodadad Azizi", "text": "Carriera.\nDopo aver giocato per diversi club iraniani, ha raggiunto molti successi. Nel 1997, \u00e8 passato ai tedeschi del , raggiungendo in Germania i connazionali Ali Daei e Karim Bagheri, primi calciatori iraniani a giocare nella Bundesliga.\nDopo tre stagioni con il Colonia, ha firmato un contratto per i californiani dei San Jose Earthquakes. Nel 2001, \u00e8 stato ingaggiato dall'Al-Nasr Sports Club, negli Emirati Arabi Uniti, prima di tornare in patria, al Pas Tehran.\nNel 2005, \u00e8 tornato in Europa, con gli austriaci dell'Admira Wacker M\u00f6dling, ma a causa di problemi con staff e tecnico, ha lasciato il club senza giocare neppure un minuto in partite ufficiali. \u00c8 tornato in Iran, all'Oghab, squadra di divisione inferiore. Anche qui, per\u00f2, non \u00e8 rimasto a lungo e si \u00e8 trasferito poi al Rah Ahan, dove ha chiuso la carriera.\nNazionale.\nAzizi ha rappresentato l' alla Coppa d'Asia 1996 e 2000, oltre che al . \u00c8 stato nominato Calciatore asiatico dell'anno nel 1996, cos\u00ec come Miglior calciatore della Coppa d'Asia 1996.\nAzizi \u00e8 ricordato anche per aver segnato una rete all', permettendo cos\u00ec alla Nazionale iraniana di qualificarsi per i Mondiali del 1998. In totale, conta quarantasette presenze e undici reti.\nAllenatore.\nDopo essersi ritirato dal calcio giocato, Azizi \u00e8 diventato un dirigente del club con cui aveva cominciato, l'Aboomoslem. \u00c8 anche proprietario dell'azienda che produce accessori sportivi \"Majid\".\nA dicembre 2006, \u00e8 stato nominato allenatore dell'Aboomoslem. Ad ottobre 2007, \u00e8 stato esonerato a causa di cattivi rapporti con la dirigenza. \u00c8 poi diventato tecnico del Payam Mashhad, finch\u00e9 non ha lasciato la squadra a dicembre 2008."}
{"id": "2169195", "revid": "122246", "url": "https://it.wikipedia.org/wiki?curid=2169195", "title": "World Grand Prix 1996", "text": "Il IV World Grand Prix di pallavolo femminile si \u00e8 svolto dal 30 agosto al 29 settembre 1996. Dopo la fase a gironi che si \u00e8 giocata dal 30 agosto al 22 settembre, la fase finale, a cui si sono qualificate le prime tre squadre nazionali classificate nella fase a gironi, pi\u00f9 la Cina, paese ospitante, si \u00e8 svolta dal 27 al 29 settembre a Shanghai in Cina. La vittoria finale \u00e8 andata per la seconda volta al Brasile.\nPodio.\nCampione.\nBrasile(Secondo titolo)\nSecondo posto.\nCuba\nTerzo posto.\nRussia"}
{"id": "2169198", "revid": "124895309", "url": "https://it.wikipedia.org/wiki?curid=2169198", "title": "Sally Hawkins", "text": "Ha debuttato nel 2002 con il film \"Tutto o niente\" di Mike Leigh, continuando a collaborare con il medesimo regista ne \"Il segreto di Vera Drake\" (2004) e \"La felicit\u00e0 porta fortuna \"- Happy Go Lucky\"\" (2008). Per quest'ultimo si \u00e8 aggiudicata un Golden Globe e un Orso d'argento per la migliore attrice al Festival di Berlino. Nel 2013 viene diretta da Woody Allen nel film \"Blue Jasmine\", per il quale ha ricevuto la sua prima candidatura agli Oscar nella sezione miglior attrice non protagonista. Nel 2017 ha ricevuto il plauso universale della critica per la sua magistrale interpretazione di Elisa Esposito nel film \"La forma dell'acqua - The Shape of Water\" di Guillermo del Toro, grazie a cui ha ricevuto la seconda candidatura al Premio Oscar nella sezione miglior attrice protagonista.\nBiografia.\nFiglia di Jacqui e Colin Hawkins, due noti scrittori e illustratori di libri per bambini, \u00e8 cresciuta a Dulwich, nel sud-est di Londra, dove ha frequentato la James Allen Girls' School. Dopo aver studiato alla Royal Academy of Dramatic Art, inizia la sua carriera lavorando in teatro, apparendo in produzioni shakespeariane come \"Romeo e Giulietta\", \"Molto rumore per nulla\" e \"Sogno di una notte di mezza estate\". Nel 1998, ancora studentessa, ottiene un piccolo ruolo in \".\" Nel 2005 lavora nella versione di David Hare dell'opera teatrale di Federico Garc\u00eda Lorca \"La casa di Bernarda Alba\".\nGrazie ai suoi lavori teatrali viene notata dal regista Mike Leigh che le affida un ruolo nel film \"Tutto o niente\", da quel momento inizia una collaborazione con il regista che la porta a lavorare anche nel successivo film \"Il segreto di Vera Drake\" del 2004. Nello stesso anno recita in \"The Pusher\" di Matthew Vaughn. La sua carriera continua in televisione, dove lavora nella serie televisiva \"Little Britain\" e nella miniserie \"Fingersmith\". Nel 2006 ottiene una parte ne \"Il velo dipinto\", mentre l'anno seguente recita per Woody Allen in \"Sogni e delitti\".\nNel 2008 torna a lavorare per il suo mentore Mike Leigh in \"La felicit\u00e0 porta fortuna - Happy Go Lucky\", per la cui interpretazione vince numerosi premi tra cui l'Orso d'Argento per la migliore attrice e il Golden Globe 2009. Nel 2013 interpreta la parte di Ginger, la sorella della protagonista Cate Blanchett, in \"Blue Jasmine\" di Woody Allen, che le fa ottenere la candidatura all'Oscar alla miglior attrice non protagonista, al Golden Globe, al Premio BAFTA.\nSuccessivamente interpreta la dottoressa Vivienne Graham nel reboot di \"Godzilla\" del 2014. Sempre nello stesso anno ottiene anche la parte di Mary Brown nell'acclamato film fantastico \"Paddington\", diretto da Paul King, e verr\u00e0 riconfermata anche per il sequel uscito nel 2017, \"Paddington 2.\" Nel 2016 \u00e8 nel cast di \"Maudie - Una vita a colori, diretto\" da Aisling Walsh, che le fa guadagnare un premio come miglior attrice al San Diego Film Critics Society Awards.\nNel 2017 viene presentato alla 74\u00aa Mostra internazionale d'arte cinematografica di Venezia il film \"La forma dell'acqua - The Shape of Water\", dove recita nei panni della protagonista Elisa, un'addetta alle pulizie affetta da mutismo, accanto a Michael Shannon ed Octavia Spencer. Riceve per la sua interpretazione la sua seconda candidatura al Premio Oscar come miglior attrice, al Golden Globe nella categoria migliore attrice in un film drammatico e nella categoria migliore attrice agli Screen Actors Guild Award.\nDoppiatrici italiane.\nNelle versioni in italiano dei suoi film, Sally Hawkins \u00e8 stata doppiata da:"}
{"id": "2169200", "revid": "110157", "url": "https://it.wikipedia.org/wiki?curid=2169200", "title": "Gyula", "text": "Gyula (in rumeno \"Giula\", in croato \"\u0110ula\") \u00e8 una citt\u00e0 dell'Ungheria di 31.928 abitanti (dati 2011). \u00c8 situata nella provincia di B\u00e9k\u00e9s ai confini con la Romania sul fiume Feh\u00e9r-K\u00f6r\u00f6s.\nStoria.\nLa citt\u00e0 \u00e8 menzionata per la prima volta in un documento nel 1313 a proposito di un monastero chiamato \"Gyulamonostor\". A partire dal 1332 l'insediamento intorno a questo monastero fu chiamato Gyula / Jula. L'origine del nome deriva dalla famiglia che fond\u00f2 il monastero. Durante l'Impero Ottomano cambi\u00f2 nome in \"G\u00f6le\" or \"K\u00fcle\" e fece parte della provincia di Timi\u0219oara.\nSociet\u00e0.\nEvoluzione demografica.\nIn base al censimento 2001 la citt\u00e0 ha 32.967 abitanti cos\u00ec suddivisi in base alla etnia:\nAttrazioni turistiche.\nNella parte est della citt\u00e0 sorge la vecchia fortezza oggi centro culturale. Nelle vicinanze sorge anche un complesso termale.\nLa chiesa ortodossa Rumena \u00e8 stata costruita nel 1867.\nNumerose, nel centro storico, piccole piazze pedonalizzate, molte delle quali con grandi fontane"}
{"id": "2169201", "revid": "838137", "url": "https://it.wikipedia.org/wiki?curid=2169201", "title": "Niccol\u00f2 Caracciolo", "text": "Biografia.\nNiccol\u00f2 Caracciolo nacque l'8 novembre 1658 a Villa Santa Maria, nella Diocesi di Teano, e venne battezzato il 30 novembre 1658. Egli era di nobile lignaggio ed apparteneva ad un ramo dei duchi di Melfi, e suo padre era il quinto Principe di Villa Santa Maria, mentre sua madre era Zenobia del Giudice, sorella del Cardinale Francesco del Giudice (proclamato 1690). Niccol\u00f2 era inoltre cugino del Cardinale Niccol\u00f2 del Giudice (proclamato nel 1725). Altri cardinali di questa famiglia furono Marino Ascanio Caracciolo (1535), anche governatore spagnolo di Milano, Innico Caracciolo, seniore e juniore (rispettivamente 1666 e 1715), Giovanni Costanzio Caracciolo (1759), Diego Innico Caracciolo (1800) e Filippo Giudice Caracciolo (1833).\nIn giovent\u00f9 studi\u00f2 al Seminario Romano di Roma, passando in seguito all'Universit\u00e0 di Napoli dove ottenne il dottorato \"in utroque iure\" il 15 marzo 1684.\nOrdinato sacerdote, divenne referendario del Supremo Tribunale della Segnatura Apostolica di Grazia e Giustizia. Il 19 settembre 1691 venne nominato governatore di Fabriano ed ottenne la carica di presidente di dal 2 gennaio 1693. governatore di Ancona dal 28 giugno 1695, pass\u00f2 al governatorato di Viterbo dal 23 novembre 1697. Dal 7 novembre 1698 fu governatore di Perugia ed Umbria. Successivamente divenne governatore provinciale della Marca Anconitana dal 23 maggio 1699.\nEletto arcivescovo titolare di Tessalonica il 10 maggio 1700, venne consacrato il 6 giugno di quello stesso anno dal cardinal Fabrizio Paolucci. Successivamente divenne Assistente al Trono pontificio dal 9 giugno 1700 e nunzio apostolico in Toscana dal 25 giugno di quello stesso anno, sino al 14 marzo 1703. Dal 23 aprile 1703 venne trasferito all'arcidiocesi di Capua, divenendo vicereggente di Roma a partire dal 4 dicembre 1712 sino al 16 dicembre 1715. Venne nominato reggente del vicariato di Roma il 6 aprile 1714.\nCreato cardinale nel concistoro del 16 dicembre 1715, gli venne concessa una dispensa particolare in quanto aveva ancora uno zio cardinale vivente, come veniva solitamente fatto per evitare episodi di nepotismo. Pro-Vicario generale di Roma dal 18 dicembre 1715 sino al 6 dicembre 1717, ricevette il titolo cardinalizio dei Santi Silvestro e Martino ai Monti dal 5 febbraio 1716. Fece ritorno a Capua e successivamente partecip\u00f2 al conclave del 1721 che elesse papa Innocenzo XIII, ma non partecip\u00f2 a quello del 1724 che elesse Benedetto XIII.\nMor\u00ec a Capua, nel palazzo arcivescovile, il 7 febbraio 1728, venendo sepolto nella cattedrale metropolitana.\nGenealogia episcopale.\nLa genealogia episcopale \u00e8:"}
{"id": "2169205", "revid": "287204", "url": "https://it.wikipedia.org/wiki?curid=2169205", "title": "Campionato africano maschile di pallacanestro 1970", "text": "Il 5\u00ba Campionato Africano Maschile di Pallacanestro FIBA si \u00e8 svolto dal 9 al 15 marzo 1970 ad Alessandria d'Egitto in Egitto. Il torneo \u00e8 stato vinto dalla .\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA."}
{"id": "2169206", "revid": "339392", "url": "https://it.wikipedia.org/wiki?curid=2169206", "title": "La felicit\u00e0 porta fortuna", "text": ""}
{"id": "2169208", "revid": "119905194", "url": "https://it.wikipedia.org/wiki?curid=2169208", "title": "Mastocitosi sistemica", "text": "Per mastocitosi sistemica in campo medico, si intende una forma di infiltrazione mastocitaria non a livello cutaneo (in quel caso si parla di mastocitosi cutanea).\nLa mastocitosi sistemica aggressiva, con o senza associazione ad altre malattie ematologiche, viene trattata con farmaci di nuova generazione come la cladribina e la midostaurina, farmaco in uso negli Stati Uniti che in Italia pu\u00f2 essere ottenuto per uso compassionevole in questo tipo di malattia, ancora orfana di farmaco specifico.\nEpidemiologia.\nColpisce prevalentemente in et\u00e0 adulta. Interessa anche organi come fegato e milza.\nTipologia.\nEsistono 3 forme di mastocitosi sistemica:\nEziologia.\nLe cause sono dovute a mutazioni del gene Kit, che codifica per la citochina SCF (il maggiore fattore di crescita dei mastociti). La mutazione pi\u00f9 frequente \u00e8 D816V.\nDiagnosi.\nOccorre differenziarla da manifestazioni simili come la sindrome di Zollinger-Ellison (per eliminare ogni dubbio del caso si controlla la gastrina sierica) e alcuni tipi di masse tumorali. Una corretta diagnosi la si pu\u00f2 concludere con anamnesi dove si comprende i quadro clinico del soggetto.\nTerapia.\nSi utilizzano gli anti-H1 e anti-H2, cromolyn 200 mg, mentre altri farmaci come i citotossici si stanno sperimentando e la loro efficacia ancora non sono state comprovate.\nPrognosi.\nLa prognosi cambia a seconda della tipologia, ottima nel caso di quella asintomatica."}
{"id": "2169210", "revid": "287204", "url": "https://it.wikipedia.org/wiki?curid=2169210", "title": "Ivanov (dramma)", "text": "Ivanov () \u00e8 un dramma in quattro atti composto nel 1887 dal drammaturgo russo Anton Pavlovi\u010d \u010cechov; \u00e8 la prima opera teatrale composta da \u010cechov.\nStoria.\nIvanov fu rappresentato per la prima volta nel novembre 1887, dopo che F\u00ebdor Kor\u0161, proprietario dell'omonimo teatro di Mosca, aveva commissionato a \u010cechov una commedia. \u010cechov rispose con un dramma in quattro atti scritto in appena dieci giorni. La prima rappresentazione fu un insuccesso, soprattutto per responsabilit\u00e0 degli attori; in una lettera al fratello Aleksandr, Anton \u010cechov scrisse che non riconosceva la rappresentazione come opera propria, che gli attori non conoscevano la loro parte e che sembrava dicessero parole prive di senso.\nIrritato dal cattivo risultato, \u010cechov fece delle radicali modifiche al dramma. Di conseguenza la versione finale \u00e8 diversa da quella della prima rappresentazione. L\"Ivanov\" revisionato fu rappresentato al \"Teatro Aleksandrinskij\" di San Pietroburgo nel gennaio del 1889. La nuova versione di \u010cechov ebbe un successo che si \u00e8 mantenuto nel tempo; l'opera \u00e8 interessante anche nello svolgimento dell'arte \u010dechoviana in quanto in questa opera di esordio sono gi\u00e0 presenti le peculiarit\u00e0 stilistiche e i temi caratteristici dei capolavori teatrali successivi.\nTrama.\nPrimo atto. Il dramma racconta la storia di Nikolai Ivanov. Ivanov \u00e8 sposato da cinque anni con Anna Petrovna che attualmente \u00e8 molto malata. La propriet\u00e0 di Ivanov \u00e8 amministrata da un lontano parente, Mihail Borkin, un tipo sempre pronto a dichiarare agli altri di poterli aiutare a guadagnare danaro. Il dottore Lvov, un uomo onesto, come peraltro viene ricordato spesso dagli altri personaggi nel corso della rappresentazione, informa Ivanov che la moglie sta morendo per la tubercolosi e che avrebbe bisogno di trascorrere un periodo di riposo in Crimea. Sfortunatamente Ivanov non \u00e8 in grado di affrontare una spesa del genere in quanto deve restituire 9000 rubli a Zinaida Savisna. Molti personaggi rimproverano Ivanov rammentando che sta trascorrendo troppo tempo nella casa di Pavel Lebedev invece di assistere la moglie ammalata. Alla fine dell'atto, Ivanov parte per recarsi nuovamente dai Lebedev, seguito da Anna e dal dottor Lvov.\nIl Secondo atto si svolge a casa dei Lebedev dove \u00e8 in atto un ricevimento. Alcuni personaggi fanno pettegolezzi su Ivanov: dicono che ha sposato Anna solo per la sua grande dote, e che quando lei lo spos\u00f2 si convert\u00ec dall'Ebraismo alla Chiesa ortodossa russa e che per questo venne ripudiata dai suoi. Ivanov sembra stia corteggiando Sasha, la figlia dei Lebedev. L'atto si chiude con i due, Ivanov e Sasha, che si baciano mentre Anna, che osserva la scena non vista, sviene.\nNel Terzo atto assistiamo a un certo numero di conversazioni tra Ivanov e gli altri personaggi. L'argomento del colloquio con Lebedev \u00e8 il danaro, quello del colloquio col dottor Lvov \u00e8 la salute di Anna. L'atto si conclude con una scenata di Anna, allorch\u00e9 vede Ivanov e Sasha conversare (malgrado i due stessero conversando del pi\u00f9 e del meno), e con l'irritazione di Ivanov, che si lascia sfuggire come Anna non abbia molto tempo da vivere (cosa che Anna ignorava).\nIl Quarto atto si svolge un anno dopo. Anna \u00e8 morta, e Ivanov e Sasha stanno per sposarsi. Quando il matrimonio sta per cominciare, il dottor Lvov dichiara che Ivanov vuol sposare Sasha soprattutto per la dote: lo insulta e gli d\u00e0 del mascalzone. Ivanov estrae una pistola, ma Sasha interviene. Ivanov se ne va. Poco dopo si sente uno sparo dietro le quinte. Il dramma finisce.\nInterpreti italiani.\nTra i grandi interpreti italiani del dramma di \u010cechov sono da ricordare Enrico Maria Salerno, diretto nel 1956 da Mario Ferrero (regista), e Gabriele Lavia, diretto nella stagione 1995-96 da Marco Sciaccaluga. Entrambi gli spettacoli furono prodotti dal Teatro stabile di Genova.\nSegue nella stagione teatrale italiana del 1982 l'Ivanov Carlo Cecchi che oltre ad essere innovativo nell'interpretare il personaggio cura la regia del suo nuovo adattamento di Ivanov, prodotto dal Teatro Niccolini di Firenze per il debutto, con ben diciassette attori, nel Festival dei Due Mondi di Spoleto al teatro Caio Melisso (luglio 1982)."}
{"id": "2169212", "revid": "767487", "url": "https://it.wikipedia.org/wiki?curid=2169212", "title": "Atok", "text": "Atok \u00e8 una municipalit\u00e0 di Quarta classe delle Filippine, situata nella Provincia di Benguet, nella Regione Amministrativa Cordillera.\nAtok \u00e8 formata da 8 baranggay:"}
{"id": "2169219", "revid": "3831", "url": "https://it.wikipedia.org/wiki?curid=2169219", "title": "Costantino Tencalla", "text": ""}
{"id": "2169222", "revid": "486946", "url": "https://it.wikipedia.org/wiki?curid=2169222", "title": "Malpensa 2000", "text": ""}
{"id": "2169223", "revid": "486946", "url": "https://it.wikipedia.org/wiki?curid=2169223", "title": "Aeroporto di Belgrado", "text": ""}
{"id": "2169224", "revid": "339392", "url": "https://it.wikipedia.org/wiki?curid=2169224", "title": "Houari Boumedienne Airport", "text": ""}
{"id": "2169225", "revid": "21275233", "url": "https://it.wikipedia.org/wiki?curid=2169225", "title": "Ouagadougou Airport", "text": ""}
{"id": "2169226", "revid": "21275247", "url": "https://it.wikipedia.org/wiki?curid=2169226", "title": "Ivato Airport", "text": ""}
{"id": "2169227", "revid": "287204", "url": "https://it.wikipedia.org/wiki?curid=2169227", "title": "Giovanni Maria Gabrielli", "text": "Biografia.\nGiovanni Maria Gabrielli nacque il 10 gennaio 1654 a Citt\u00e0 di Castello ed ancora giovane, entr\u00f2 nell'Ordine Cistercense, nel monastero di Santa Pudenziana di Roma.\nOrdinato sacerdote, studi\u00f2 filosofia e teologia, divenendo quindi Abate Generale dell'Ordine Cistercense, venendo considerato uno dei pi\u00f9 eminenti teologi del suo tempo. Molte volte declin\u00f2 l'offerta di episcopati offertigli da Innocenzo XI, preferendo accettare il tuolo di qualificatore del Sant'Uffizio e Prefetto degli studi del Collegio Urbano di Propaganda Fide di Roma durante il pontificato di Innocenzo XII (1691-1700).\nCreato cardinale nel concistorio del 14 novembre 1699, ricevette la porpora cardinalizia col titolo di Santa Pudenziana il 3 febbraio 1700, partecipando quello stesso anno al conclave che elesse papa Clemente XI. Successivamente divenne Camerlengo del Sacro Collegio dei Cardinali dal 28 gennaio 1709 sino al 19 gennaio 1710.\nIl 17 settembre 1711, alle 14.15, si ammal\u00f2 gravemente e mor\u00ec a Caprarola dove si trovava a soggiornare. Trasferito a Roma, venne sepolto nel coro della chiesa di San Bernardo e successivamente traslato nella Basilica di San Sebastiano fuori le mura dove, tra le ultime due cappelle di sinistra, si trova la sua tomba con un busto commemorativo in marmo. Egli costitu\u00ec i Monaci di San Sebastiano."}
{"id": "2169228", "revid": "120902193", "url": "https://it.wikipedia.org/wiki?curid=2169228", "title": "Complemento di tempo", "text": "Il complemento di tempo \u00e8 un complemento che indica il periodo di tempo in cui si svolge l'azione.\nSi divide in complemento di tempo determinato e complemento di tempo continuato.\nTempo determinato.\nNella sintassi della frase semplice, il complemento di tempo determinato precisa il momento o l'epoca in cui avviene qualcosa o si verifica una situazione.\nSi tratta di un complemento indiretto che risponde alla domanda: quando?.\nCome si presenta il complemento.\n\u00c8 introdotto dalle preposizioni \"di\", \"a\", \"da\", \"in\" , \"con\" , \"su\", \"per\", \"tra\", \"fra\" oppure da \"prima\", \"dopo\", \"entro\" o da locuzioni come \"al tempo di\", ma si pu\u00f2 trovare anche senza preposizione.\nQuando l'indicazione \u00e8 approssimativa, si usano le parole \"verso\", \"circa\", \"su\" o la locuzione \"intorno a\".\nTale complemento pu\u00f2 essere costituito anche da un avverbio (presto, tardi, prima, dopo, subito, oggi, domani, mai ecc.) o da una locuzione avverbiale (ogni tanto, una volta, un tempo, di tanto in tanto, di buon mattino ecc.) per cui si ottiene un complemento avverbiale di tempo:\nIn latino viene reso con:\nTempo continuato.\nNella sintassi della frase semplice, il complemento di tempo continuato precisa la durata del momento o dell'epoca in cui avviene qualcosa o si verifica una situazione, senza fermarsi, in maniera interrotta.\nSi tratta di un complemento indiretto che risponde alle domande:\nEsso \u00e8 diverso dal complemento di tempo \"determinato\" in quanto non determina un momento, bens\u00ec una durata. Per questo motivo, in latino viene, ad esempio, espresso con \"per\" e accusativo (o solo accusativo) al contrario del tempo determinato che \u00e8 in ablativo.\nCome si presenta il complemento.\n\u00c8 introdotto dalle preposizioni \"per\", \"da\", \"in\" o dalle locuzioni \"durante\", \"fin da\", \"fino a\", \"gi\u00e0 da\", \"oltre\", ma si pu\u00f2 trovare anche senza preposizione.\nNel caso l'indicazione sia approssimativa, si usano: \"verso\", \"circa\", \"su\".\nPu\u00f2 avere indicati entrambi gli estremi temporali, nel qual caso si ha la struttura \"da ... a\".\nTale complemento pu\u00f2 essere costituito anche da un avverbio (sempre, spesso, continuamente, lungamente ecc.) o da una locuzione avverbiale (per sempre, a lungo, di frequente, da allora ecc.) per cui si ottiene un complemento avverbiale di tempo:\nIn latino si esprime con:"}
{"id": "2169229", "revid": "21275308", "url": "https://it.wikipedia.org/wiki?curid=2169229", "title": "Mexico City International Airport", "text": ""}
{"id": "2169230", "revid": "339392", "url": "https://it.wikipedia.org/wiki?curid=2169230", "title": "Hartsfield-Jackson Atlanta International Airport", "text": ""}
{"id": "2169231", "revid": "486946", "url": "https://it.wikipedia.org/wiki?curid=2169231", "title": "Washington Dulles International Airport", "text": ""}
{"id": "2169232", "revid": "339392", "url": "https://it.wikipedia.org/wiki?curid=2169232", "title": "Los Angeles International Airport", "text": ""}
{"id": "2169233", "revid": "767487", "url": "https://it.wikipedia.org/wiki?curid=2169233", "title": "Premi Emmy 2003", "text": "La consegna dei Premi Emmy 2003 per il Primetime (55\u00aa edizione) si \u00e8 tenuta allo Shrine Auditorium di Los Angeles il 21 settembre 2003. La cerimonia \u00e8 stata presentata, tra gli altri, da Ellen DeGeneres, Conan O'Brien, Bernie Mac e Jon Stewart e trasmessa dalla Fox. I Creative Arts Emmy Awards sono stati consegnati il 13 settembre.\nLa consegna dei Premi Emmy 2003 per il Daytime (30\u00aa edizione) si \u00e8 tenuta al Radio City Music Hall di New York il 16 maggio 2003, mentre i relativi Creative Arts Emmy Awards sono stati consegnati il 10 maggio."}
{"id": "2169236", "revid": "339392", "url": "https://it.wikipedia.org/wiki?curid=2169236", "title": "Rio de Janeiro-Gale\u00e3o International Airport", "text": ""}
{"id": "2169237", "revid": "339392", "url": "https://it.wikipedia.org/wiki?curid=2169237", "title": "S\u00e3o Paulo-Guarulhos International Airport", "text": ""}
{"id": "2169238", "revid": "1543377", "url": "https://it.wikipedia.org/wiki?curid=2169238", "title": "Erich Scheurmann", "text": "Amico di Hermann Hesse, viaggi\u00f2 in Polinesia per fuggire dagli orrori della prima guerra mondiale. \u00c8 principalmente conosciuto per aver dato alle stampe il piccolo saggio antropologico \"Papalagi\" (\"Der Papalagi\") nel 1920. Nell'opera si avvalse del contributo di Tviaii di Tavea, un capovillaggio delle isole Samoa tedesche, allora colonia tedesca; quest'ultimo illustrava infatti il punto di vista degli indigeni nei confronti degli uomini occidentali. Si tratta di un'importante testimonianza di culture diverse, in cui gli \"uomini bianchi\" (i \"papalagi\", appunto) ritenevano i samoani inferiori dato che come europei possedevano molti pi\u00f9 beni materiali. In realt\u00e0, a detta di Tviaii, le cose non stavano affatto cos\u00ec: i samoani possedevano tante cose fatte dal \"grande spirito\" ma non avevano alcun bisogno di crearne altre a differenza degli uomini bianchi, posseduti dalla mania di creare tutto. Colpito dalle parole del capovillaggio, Scheurmann riport\u00f2 il punto di vista di Tviaii, facendo pubblicare il libro negli USA dove si era trasferito ancora durante la Grande Guerra. Contro la pubblicazione fu mossa due volte l'accusa di plagio.\nDopo aver svolto l'attivit\u00e0 di predicatore presso la Croce Rossa tedesca negli Stati Uniti, si trasfer\u00ec per breve tempo sul Monte Verit\u00e0 presso Ascona per poi ritornare in Germania e dedicarsi alla pittura ed al teatro dei burattini."}
{"id": "2169240", "revid": "339392", "url": "https://it.wikipedia.org/wiki?curid=2169240", "title": "Guangzhou Baiyun International Airport", "text": ""}
{"id": "2169241", "revid": "117713370", "url": "https://it.wikipedia.org/wiki?curid=2169241", "title": "T\u00fcrk\u00fc", "text": "Il t\u00fcrk\u00fc \u00e8 il genere musicale pi\u00f9 popolare presente in Turchia. Viene suonato con il popolarissimo strumento turco, il saz. Ci sono due categorie di t\u00fcrk\u00fc, quello cantato e quello solo suonato: \u00e8 abbastanza presente anche il ba\u011flama.\nIl genere.\nLa caratteristica principale di un t\u00fcrk\u00fc \u00e8 il suo contenuto: una sorta di poesia cantata. Una volta i t\u00fcrk\u00fc venivano tramandati dagli Asiklar, e i testi venivano quindi \"conservati\" da loro.\nGli argomenti dei t\u00fcrk\u00fc toccano principalmente tematiche quali l'amore e la vita.\nIl genere \u00e8 da tantissimo tempo presente in Turchia, essendo nato in quel paese.\nIl t\u00fcrk\u00fc oggi.\nIl t\u00fcrk\u00fc \u00e8 leggermente cambiato. Una volta il t\u00fcrk\u00fc vero e proprio era accompagnato solo dal saz oggi viene comunemente suonato con molti altri strumenti. In Turchia il t\u00fcrk\u00fc viene spesso usato per cantare musiche di protesta.\nSpesso il saz viene accompagnato con altri strumenti, il che fornisce un suono ancora pi\u00f9 piacevole.\nArtisti t\u00fcrk\u00fc.\nTra i maggiori artisti del t\u00fcrk\u00fc, sono da ricordare:"}
{"id": "2169242", "revid": "486946", "url": "https://it.wikipedia.org/wiki?curid=2169242", "title": "Kansai International Airport", "text": ""}
{"id": "2169244", "revid": "486946", "url": "https://it.wikipedia.org/wiki?curid=2169244", "title": "Tan Son Nhat International Airport", "text": ""}
{"id": "2169248", "revid": "1543377", "url": "https://it.wikipedia.org/wiki?curid=2169248", "title": "Sovraelongazione", "text": "In un sistema dinamico lineare si calcola la sovraelongazione (relativa) \u03c3 nel modo seguente:\nDove formula_2 \u00e8 il massimo valore assunto dall'uscita del sistema e formula_3 l'uscita all'equilibrio.\nLa sovraelongazione riveste un ruolo decisamente importante nella progettazione dei sistemi automatici una volta che una sovraelongazione elevata pu\u00f2 danneggiare \"fisicamente\" gli adduttori o le parti del sistema stesso. Per determinare l'esistenza di sovraelongazioni si pu\u00f2 guardare il quadro delle traiettorie del sistema (per sistemi con dimensione massima pari a 3) oppure per simulazione del sistema."}
{"id": "2169249", "revid": "838137", "url": "https://it.wikipedia.org/wiki?curid=2169249", "title": "Sottoelongazione", "text": "La sottoelongazione, nella teoria dei sistemi, \u00e8 un parametro utilizzato per descrivere il comportamento di un sistema durante la fase transitoria che segue una sollecitazione al sistema stesso. In particolare, per sistemi a risposta impulsiva e oscillatoria caratterizzati da una funzione di trasferimento di ordine pari, la sottoelongazione rappresenta il secondo picco dell'oscillazione, successivo alla sovraelongazione (primo picco della risposta). \nConcettualmente, la sottoelongazione rappresenta la risposta (reazione) del sistema agli effetti immediati derivanti da una sollecitazione, rappresentatibili con la sovraelongazione. Un esempio \u00e8 rappresentato da un pendolo: il sistema, nel suo stato a riposo \u00e8 fermo ma se si d\u00e0 un colpo al pendolo (sollecitazione), questo far\u00e0 s\u00ec che il pendolo si sposter\u00e0 bruscamente fino a un determinato punto per poi arrestarsi e tornare indietro in direzione opposta fino a fermarsi ancora per poi riprendere il ciclo con oscillazioni sempre meno pronunciate fino a tornare allo stato di riposo. Questo comportamento \u00e8 un tipico esempio modellabile con un sistema dinamico lineare: il colpo dato al pendolo fermo rappresenta una sollecitazione al sistema a riposo, il punto di massima oscillazione raggiunto per effetto diretto del colpo viene modellato come la sovraelongazione rispetto al punto di riposo, il punto di massima oscillazione raggiunto al ritorno nella direzione opposta, per reazione del sistema, viene modellato come la sottoelongazione rispetto al punto di riposo.\nDefinizione.\nIn un sistema dinamico lineare la sottoelongazione (relativa) \u03c3 viene definita nel modo seguente:\ndove formula_2 \u00e8 il minimo valore assunto dall'uscita del sistema e formula_3 l'uscita all'equilibrio.\nNei sistemi a risposta impulsiva, il confronto tra sovraelongazione e sottoelongazione \u00e8 fondamentale per determinare la stabilit\u00e0 del sistema stesso quando viene sottoposto a una sollecitazione esterna. Infatti:\nLa teoria trova una sua applicazione nei sistemi a controllo automatico: un modo per controllare la stabilit\u00e0 del sistema consiste infatti nel realizzare meccanismi di retroazione il cui scopo \u00e8 proprio quello di agire sulla sottoelongazione, smorzando gli effetti della sovraelongazione per portare il sistema in una situazione stabilizzata a regime, che viene raggiunta tanto pi\u00f9 velocemente quanto pi\u00f9 la sottoelongazione \u00e8 ridotta rispetto alla sovraelongazione."}
{"id": "2169261", "revid": "1388004", "url": "https://it.wikipedia.org/wiki?curid=2169261", "title": "Fase minima", "text": "Il termine fase minima, o sfasamento minimo, \u00e8 usato per indicare l'analoga propriet\u00e0 dei sistemi o, pi\u00f9 in generale, dei filtri di essere appunto a fase minima o, equivalentemente, a sfasamento minimo.\nIn particolare si dice a fase minima un sistema (o un filtro) la cui funzione di trasferimento \u00e8 quella che fra tutte le possibili funzioni di trasferimento con identica risposta in modulo introduce il minimo sfasamento possibile per ogni frequenza a cui essa \u00e8 valutata. Da un punto di vista matematico ci\u00f2 \u00e8 dovuto al fatto che la funzione di trasferimento del sistema non abbia zeri oppure che abbia tutti i suoi \"zeri\" stabili, ossia di modulo strettamente minore di uno (nel caso di sistemi a tempo discreto) o con parte reale minore di zero (nel caso di sistemi a tempo continuo).\nQuando, oltre agli zeri, un sistema ha anche tutti i poli stabili allora gode anche di stabilit\u00e0."}
{"id": "2169262", "revid": "125962136", "url": "https://it.wikipedia.org/wiki?curid=2169262", "title": "Aslan Maschadov", "text": "\u00c8 stato dapprima un colonnello dell'Esercito Sovietico e in seguito un leader politico, terzo Presidente della Repubblica cecena di Ichkeria, uno Stato secessionista del Caucaso settentrionale.\nDa molti viene a lui attribuito il merito della vittoria cecena nella prima guerra cecena, che permise l'indipendenza \"de facto\" della Repubblica cecena di Ichkeria. Maschadov fu eletto Presidente della repubblica secessionista nel gennaio del 1997. Allo scoppio della seconda guerra cecena nell'agosto del 1999, torn\u00f2 a guidare la guerriglia e la resistenza contro l'esercito russo. Fu ucciso a Tolstoj-Jurt, un villaggio nella Cecenia settentrionale nel marzo del 2005.\nBiografia.\nGiovinezza.\nAslan Alievi\u010d Maschadov nacque il 21 settembre 1951 a Shakai, presso Karaganda, nella Repubblica Socialista Sovietica kazaka (odierno Kazakistan), durante la deportazione di massa del popolo ceceno ordinata nel 1944 da Stalin. Nel 1957 la sua famiglia (che discendeva dal taip Alleroi) rientr\u00f2 in Cecenia, stabilendosi nel villaggio di Zebir-Yurt, nel distretto di Nadterechny.\nMaschadov entr\u00f2 nell'Armata Rossa, e venne addestrato nella vicina Repubblica Socialista Sovietica georgiana (odierna Georgia), laureandosi alla Scuola di Artiglieria di Tbilisi nel 1972. Si laure\u00f2 poi con onore alla Scuola Superiore Kalinin di Artiglieria di Leningrado. Fu inviato in Ungheria con un reggimento di artiglieria mobile dove rimase fino al 1986, nel Distretto Militare del Baltico. Dal 1990 prest\u00f2 servizio come Capo di Stato Maggiore delle Forze missilistiche e di artiglieria Sovietiche a Vilnius, capitale della Repubblica Socialista Sovietica di Lituania (odierna Lituania). Nel gennaio del 1991, Maschadov prese parte agli \"Eventi di gennaio\", la presa della torre della televisione da parte delle truppe sovietiche (episodio di cui in seguito si rammaric\u00f2), pur senza partecipare all'assalto vero e proprio. Durante il suo servizio nell'Armata Rossa, fu proposto due volte per l'Ordine al merito della Patria. Maschadov si dimise dall'esercito sovietico nel 1992 con il grado di colonnello e fece ritorno in Cecenia. Fu a capo della difesa civile cecena tra la fine del 1992 e il novembre del 1993.\nDopo il collasso dell'Unione Sovietica, nell'estate del 1993, Maschadov partecip\u00f2 agli scontri con l'opposizione armata al governo di D\u017eochar Dudaev nei distretti di Urus-Martan, Nadterechny e di Gudermes. Il fallimento dell'ammutinamento a Dudaev del novembre di quello stesso anno port\u00f2 alla destituzione di Vischan \u0160achabov come Capo di Stato Maggiore delle Forze Armate Cecene; Maschadov fu dapprima il suo sostituto \"ad interim\" e poi, dal marzo del 1994, divenne il suo successore come Capo di Stato Maggiore.\nPrima Guerra Cecena.\nQuando nel dicembre 1994 scoppi\u00f2 la Prima Guerra Cecena, Maschadov era la persona pi\u00f9 esperta tra i militari della Cecenia, e fu ampiamente riconosciuto il suo contributo decisivo alla vittoria contro le forze russe. In qualit\u00e0 di Vice Presidente del Consiglio di Difesa della Repubblica Cecena (Dudaev ne era il presidente) e Capo di Stato Maggiore, Maschadov organizz\u00f2 la difesa della capitale cecena durante la \"Battaglia di Groznyj\", coordinando le azioni dei secessionisti dal Palazzo Presidenziale, dove un giorno una bomba antibunker russa cadde a 20 metri da lui senza esplodere. Nel febbraio del 1995, fu promosso da Dudaev a generale di divisione.\nDal giugno del 1995, Maschadov partecip\u00f2 ai colloqui di pace a Groznyj per risolvere la crisi in Cecenia. Nel giugno del 1996, ai negoziati di Nazran in Inguscezia, Maschadov firm\u00f2 per conto dell'amministrazione cecena il Protocollo dell'incontro della Commissione per il Cessate il fuoco e per le Misure per Risolvere il Conflitto Armato nella Repubblica Cecena. Nell'agosto del 1996, dopo la presa di Groznyj dalle unit\u00e0 cecene tenne ripetuti colloqui con Aleksandr Lebed' e il 31 agosto 1996 ebbe luogo la firma dell\"'Accordo di Chasavjurt\", il cui risultato fu un cessate il fuoco che pose fine alla Prima Guerra Cecena.\nPresidente della Cecenia.\nIl 17 ottobre 1996 Maschadov fu nominato Primo Ministro della Repubblica Cecena, e rimase allo stesso tempo Capo di Stato Maggiore e Ministro della Difesa. Maschadov si candid\u00f2 a Presidente il 3 dicembre 1996, nelle libere elezioni presidenziali democratiche e parlamentari tenutesi in Cecenia nel gennaio 1997 sotto l'egida dell'OSCE, sfidato da \u0160amil Basaev e Zelimchan Jandarbiev.\nLe elezioni si svolsero sulla base della Costituzione cecena entrata in vigore nel marzo del 1992, secondo la quale la Repubblica Cecena era uno Stato indipendente. Gli osservatori delle elezioni provenivano da oltre 20 Stati, dalle Nazioni Unite e dall'OSCE. Candidatosi insieme a Vacha Arsanov, che divenne il suo vicepresidente, Maschadov ottenne una maggioranza del 60% e ricevette le congratulazioni del Presidente russo Boris El'cin, che si impegn\u00f2 a lavorare alla ricostruzione delle relazioni con la Cecenia. Maschadov inizi\u00f2 il proprio mandato il 12 febbraio 1997; allo stesso tempo assunse l'incarico di Primo Ministro e abol\u00ec l'incarico di Ministro della Difesa che aveva ricoperto dalla fine del 1996. Maschadov rest\u00f2 comandante supremo delle forze armate repubblicane. Il 12 maggio 1997 Maschadov raggiunse l'apice della propria carriera politica quando firm\u00f2 il trattato di pace con El'cin al Cremlino.\nTra le due guerre cecene.\nAlla fine del 1996, quando Maschadov entr\u00f2 in carica, quasi mezzo milione di persone (40% della popolazione cecena prima della guerra) era sfollata all'interno del paese e viveva in campi di rifugiati o villaggi sovraffollati. L'economia era distrutta e i signori della guerra non avevano intenzione di disperdere le proprie milizie, rendendo di fatto la Cecenia una sorta di \"paradiso criminale\" agli occhi della comunit\u00e0 internazionale. In queste circostanze, le fortune politiche di Maschadov cominciarono a declinare. La sua posizione politica all'interno della Cecenia divenne sempre meno sicura man mano che perdeva controllo in favore di Basaev e degli altri signori della guerra. Anche il suo vicepresidente Arsanov divenne un suo rivale politico. Come negli anni della presidenza di Dudaev prima della Prima Guerra Cecena, per contrastare il crimine organizzato, l'amministrazione di Maschadov ricorse a diverse esecuzioni pubbliche di criminali. Fu persino introdotta la Sharia nel febbraio del 1999.\nMaschadov tent\u00f2 anche, con poca fortuna, di limitare la crescita del Wahhabismo e di altri gruppi del fondamentalismo islamico sostenuti da Basaev e Jandarbiev, creando una divisione nel movimento secessionista ceceno tra fondamentalismo islamico e nazionalisti laici. Maschadov sopravvisse a diversi tentativi di omicidio, il 23 luglio 1998, il 21 marzo e il 10 aprile 1999, durante i quali gli assalitori usarono missili anticarro e bombe. \u00c8 possibile che questi attacchi furono organizzati da qualche signore della guerra o dall'ala oltranzista dei secessionisti ceceni, sebbene ne fu ufficialmente incolpato il servizio segreto russo, il FSB.\nSeconda Guerra Cecena.\nNell'estate del 1999 Maschadov condann\u00f2 il tentativo di Basaev e del suo \"fratello di sangue\" saudita Ibn Al-Khattab di estendere la guerra alla vicina Repubblica del Daghestan (\"Invasione del Daghestan\"). Dei raid in Daghestan e degli attentati dinamitardi in Russia del settembre 1999, venne ritenuta diretta responsabile la Repubblica Cecena. Il 1\u00ba ottobre 1999 il Primo Ministro russo Vladimir Putin dichiar\u00f2 illegittima l'autorit\u00e0 del presidente Maschadov e del Parlamento ceceno. Putin invi\u00f2 l'esercito russo in Cecenia, e la sua promessa di una vittoria rapida e decisiva lo spinse velocemente verso la presidenza russa.\nL'11 ottobre 1999 Maschadov deline\u00f2 un piano di pace offrendo misure severe contro i signori della guerra ribelli, ma l'offerta fu rifiutata dai russi. In risposta, il presidente Maschadov dichiar\u00f2 una \"gazavat\" (guerra santa) nei confronti dell'esercito russo che si avvicinava. Ben presto entr\u00f2 in vigore la legge marziale in Cecenia e furono richiamati i riservisti, mentre il Palazzo Presidenziale divenne uno degli obiettivi del tragico attacco missilistico contro Groznyj del 23 ottobre 1999.\nMaschadov fu uno dei comandanti nel corso della \"Battaglia di Groznyj\", insieme a \u0160amil Basaev, Ruslan Gelaev, Ibn Al-Khattab, Aslambek Ismailov e Chunkarpa\u0161a Israpilov. Aslan Maschadov e i suoi soldati lanciarono audaci contrattacchi contro le truppe russe mentre combattevano a Groznyj, usando anche il sistema fognario per attaccare i nemici alla spalle. Dopo un incontro tra i vertici militari ribelli, Maschadov e altri concordarono di ritirarsi dalla Cecenia e continuare ad attaccare le forze russe nella capitale Groznyj e nelle citt\u00e0 circostanti. Maschadov fu il primo a ritirarsi per l'importanza che rivestiva per la causa dei ribelli e perch\u00e9 era ufficialmente il Presidente della Cecenia. Mentre Maschadov e le sue truppe indietreggiavano, piazzarono um gran numero di trappole esplosive e mine per ostacolare i soldati e rendere impraticabile la maggior parte di Groznyj.\nDopo il ritiro delle forze cecene dalla capitale devastata a seguito di una nuova battaglia, Maschadov torn\u00f2 ad essere un capo dei guerriglieri, dandosi alla latitanza. Nel frattempo, era divenuto il secondo uomo pi\u00f9 ricercato in Russia dopo Basaev, con il Cremlino che aveva posto una taglia da 10 milioni di dollari per la sua cattura. Fu considerato come il capo politico ufficiale delle forze secessionite durante la guerra, ma non \u00e8 chiaro che tipo di ruolo militare abbia avuto. Nel solo anno 2000 Maschadov offr\u00ec diverse volte colloqui di pace con Mosca, senza porre condizioni, e continu\u00f2 a farlo negli anni successivi, ma i suoi appelli per una soluzione politica furono sempre ignorati dalla Russia.\nMaschadov propugn\u00f2 la resistenza armata a quella che considerava l'occupazione russa, ma condann\u00f2 gli attacchi ai civili. Si ritiene sia stato coinvolto nell'omicidio del presidente filo-russo della Cecenia Achmad Kadyrov, mentre condann\u00f2 l'omicidio da parte dei russi dell'ex-presidente secessionista Jandarbiev in Qatar nel 2004. Maskhadov neg\u00f2 costantemente la responsabilit\u00e0 per gli atti terroristici sempre pi\u00f9 brutali contro i civili russi commessi dai seguaci di Basaev, denunciando continuamente questi fatti attraverso i suoi portavoce all'estero, come Achmed Zakaev a Londra. Descrisse i ribelli della strage di Beslan come \"pazzi\" usciti di senno a causa degli atti di brutalit\u00e0 commessi dai russi.\nIl 15 gennaio 2005, Maschadov eman\u00f2 un ordine speciale per fermare tutte le operazioni militari al di fuori di quelle per l'autodifesa, dentro e fuori la Cecenia, fino alla fine di febbraio (l'anniversario delle deportazioni dei Vainakh da parte di Stalin del 1944) come gesto di buona volont\u00e0, e chiese di nuovo un negoziato per porre fine al conflitto ceceno. Omar Chambiev, incaricato di negoziare per conto di Maschadov, afferm\u00f2 che i secessionisti non cercavano pi\u00f9 l'indipendenza, ma solo \"garanzie per l'esistenza della nazione cecena\". Questo cessate il fuoco unilaterale fu sostenuto da Basaev, ma fermamente respinto dai russi e dai leader filo-russi che respinsero la proposta. L'ordine di Maskhadov di sospendere temporaneamente le azioni offensive fu ampiamente seguito dal movimento ribelle, eccetto che in Daghestan.\nMorte.\nL'8 marzo 2005, meno di un mese dopo il cessate il fuoco annunciato da Maschadov, il capo del FSB, Nikolaj Patru\u0161ev, dichiar\u00f2 che forze speciali unite all'FSB avevano \"portato a termine un'operazione nell'insediamento di Tolstoj-Jurt, durante la quale \u00e8 stato ucciso il jihadista internazionale e leader di gruppi armati Maschadov e arrestati i suoi pi\u00f9 vicini compagni d'armi\". Patru\u0161ev afferm\u00f2 inoltre che l'unit\u00e0 delle operazioni speciali avrebbe voluto catturare il leader ceceno vivo per interrogarlo, ma che questi era rimasto ucciso accidentalmente con una granata lanciata in un bunker nel quale era nascosto. Sembra inoltre che Maschadov avesse ordinato alle sue guardie del corpo di andarsene, prima di ingaggiare da solo battaglia contro le forze speciali russe. La televisione russa mostr\u00f2 un cadavere che assomigliava decisamente a Maschadov, ed anche Achmed Zakaev, uno dei suoi pi\u00f9 stretti alleati, che agiva come portavoce e Ministro degli Esteri, dichiar\u00f2 ad una radio russa che probabilmente Maschadov era stato davvero ucciso, e che comunque un nuovo leader ceceno sarebbe stato scelto in pochi giorni. Non passo infatti molto tempo che il consiglio dei ribelli ceceni rese noto che il comando delle operazioni era stato assunto da Abdul-Halim Sadulaev, che fu insignito anche della carica di presidente reggente della repubblica.\nA rendere ulteriormente poco chiare le circostanze della morte di Maschadov hanno contribuito alcuni media russi, che hanno sostenuto che le sue stesse guardie del corpo lo avrebbero accidentalmente ucciso nel caos dello scontro a fuoco. Secondo un'altra versione, Maschadov sarebbe stato ucciso dalle forze fedeli al vicepremier della Cecenia Ramzan Kadyrov. Kadyrov aveva giurato di vendicare l'omicidio del padre, Achmad Kadyrov, e sul luogo descrisse l'operazione dell'FSB come una vendetta. Secondo un resoconto non confermato, il presidente ceceno fu deliberatamente ucciso dopo essere stato attirato in un colloquio-esca con la controparte russa, che avrebbe dovuto svolgersi con la mediazione di alcuni negoziatori stranieri.\nQuattro ceceni (Vachit Murda\u0161ev, Vischan Had\u017eimuradov, Skanarbek Jusupov e Ilias Irischanov) furono catturati nel corso dell'operazione. Dal 10 ottobre 2005, il loro caso si trova in giudizio presso l'Alta Corte della Repubblica cecena. Secondo le loro prove, Maschadov fu catturato durante i preparativi per un accordo di pace con le autorit\u00e0 della Federazione Russa. Sul fronte russo, viceversa, Putin ricompens\u00f2 i responsabili dell'uccisione con delle medaglie.\nLa sepoltura sconosciuta.\nIl 24 aprile 2006, l'ufficio del procuratore generale russo rifiut\u00f2 ufficialmente di riconsegnare le spoglie di Aslan Maschadov ai suoi parenti per la sepoltura. Il rifiuto venne descritto come legale:\nMaschadov A.A., congiuntamente con il terrorismo, fu penalmente responsabile per diversi gravi crimini commessi sul territorio della Federazione Russa. Ci\u00f2 considerato, si decise di sopprimere le attivit\u00e0 di Maschadov, e Maschadov stesso fu ricercato per la nostra protezione. La sepoltura di questi individui viene eseguita secondo le regole riguardanti coloro la cui morte \u00e8 il risultato della soppressione delle loro azioni terroristiche, decise dal governo della Federazione Russa il 20 marzo 2003, nell'Ordinanza 164. In questo caso, il corpo non viene restituito per la sepoltura, e il luogo della sepoltura non viene comunicato.\nLa famiglia di Maschadov, da quel momento, si \u00e8 impegnata per ottenere la restituzione delle sue spoglie, o almeno per scoprire dove fossero sepolte.\nVita familiare.\nMaschadov si spos\u00f2 a 17 anni. Sua moglie Kusama ha una laurea in pedagogia. Ebbero due figli: un maschio, Anzor, che prese parte alle azioni militari durante la Prima guerra cecena e una femmina, Fatima. I Maschadov hanno un nipote, nato il 4 maggio 1994 e chiamato \u0160amil in memoria dell'Imam Shamil, e una nipote."}
{"id": "2169264", "revid": "599013", "url": "https://it.wikipedia.org/wiki?curid=2169264", "title": "Andrezinho (calciatore 1983)", "text": "Caratteristiche tecniche.\nGioca come centrocampista offensivo.\nCarriera.\nClub.\nCresciuto nel settore giovanile del Flamengo, dal 2001 al 2004, gioc\u00f2 con la prima squadra del Flamengo.\nTra il 2004 e il 2007 ha giocato per il Pohang Steelers, in Corea del Sud, ed \u00e8 stato eletto miglior giocatore del campionato sudcoreano di calcio 2007.\n\u00c8 tornato in Brasile nel 2008, per giocare con l'Internacional de Porto Alegre.\nIl 27 dicembre 2011 firma un triennale con il Botafogo.\nNazionale.\nNel 2003, ha vinto il campionato mondiale di calcio Under-20 2003 con la Nazionale di calcio del Brasile Under-20."}
{"id": "2169265", "revid": "1505830", "url": "https://it.wikipedia.org/wiki?curid=2169265", "title": "Elizabeth Arden", "text": "Biografia.\nNata in Ontario, dove ha vissuto fino all'et\u00e0 di 24 anni, nel 1909 Florence Nightingale Graham abbandona la scuola per infermiere di Toronto, e raggiunge il fratello maggiore a New York, dove lavora per un breve periodo presso l'estetista Eleanor Adair. Nello stesso anno fonda il business chiamato \"Elizabeth Arden\", che le viene suggerito dal nome di un'amica e dal poema \"Enoch Arden\" di Alfred Tennyson.\nNel 1912 apprende le tecniche del massaggio del viso nei saloni di bellezza parigini, e tornata a New York rivoluziona il mondo dei cosmetici con nuove tonalit\u00e0 di rossetti. Dopo aver collaborato con il farmacista A. Fabian Swanson, crea una crema per il viso, chiamata \"Venetian Cream Amoretta\", ed una corrispondente lozione, la \"Arden Skin Tonic\" che ottengono un grande successo. Ancora, crea fondotinta che si abbinano al colore naturale della pelle, e inventa l'idea del \"total look\", in cui labbra, guance e unghie sono coordinate nello stesso colore. Elizabeth Arden \u00e8 anche il primo brand ad essere pubblicizzato nell'industria cinematografica. Addirittura durante la seconda guerra mondiale sviluppa un rossetto di un colore coordinato alle uniformi delle donne nelle forze armate.\nGi\u00e0 nel 1915 il business di Elizabeth Arden si espande a macchia d'olio in tutto il mondo. All'apice della sua carriera, Elizabeth Arden possedeva negozi a New York, Washington, Boston, Chicago, Beverly Hills, San Francisco, Maine, Arizona, Phoenix, Southampton, Florida, Palm Beach, Filadelfia, Honolulu, Lima, Toronto, Montr\u00e9al, Melbourne, Sydney, Hong Kong, Singapore, Johannesburg, Londra, Parigi, Zurigo, Vienna, Milano, Roma, Cannes, Madrid, Bruxelles, Copenaghen, L'Aia, Citt\u00e0 del Capo, Nassau, Tulsa, Qu\u00e9bec, Biarritz. Tutti i negozi erano personalmente gestiti dalla Arden, ad eccezione di quello di Parigi, di cui si occupava la sorella Gladys.\nFra le sue clienti pi\u00f9 celebri si possono ricordare Mary di Teck, la regina Elisabetta II, la regina madre Elizabeth Bowes-Lyon, Marilyn Monroe, Jacqueline Kennedy, Marlene Dietrich, Joan Crawford, Wallis Simpson e Mamie Eisenhower. Quando nel 1934 fu messo in commercio il profumo \"Blue Grass\" fu un grande successo, al punto da essere considerato il primo profumo americano, tutt'oggi in commercio.\nCon il nome \"Maine Chance\", Elizabeth Arden apr\u00ec anche una lussuosa spa a Mount Vernon (Maine).\nCome riconoscimento per i suoi contributi nell'industria dei cosmetici, Elizabeth Arden fu insignita della L\u00e9gion d'honneur dal governo francese nel 1962.\nMor\u00ec a New York nel 1966 all'et\u00e0 di 87 anni, e fu sepolta con il nome Elizabeth N. Graham.\nVita privata.\nNel 1915 Elizabeth Arden spos\u00f2 Thomas J. Lewis, banchiere newyorchese, diventando cittadina americana. Nel 1934 la coppia divorzi\u00f2, e la Arden si spos\u00f2 nuovamente con un principe russo.\nNel corso della sua carriera, l'imprenditrice ha avuto fra i propri collaboratori Oscar de la Renta, futuro stilista di grande successo.\nIn politica, Elizabeth Arden era una forte conservatrice che sosteneva i repubblicani. Grande appassionata di auto sportive e amica personale di Battista Pininfarina, all'et\u00e0 di 86 anni ancora guidava la sua Ferrari per le strade di New York.\nL'azienda Elizabeth Arden.\nLa societ\u00e0 \"Elizabeth Arden\" fu venduta a Eli Lilly and Company nel 1971 per 38 milioni di dollari, che a loro volta la vedettero alla Faberg\u00e9 nel 1987 per 657 milioni di dollari. Attualmente l'azienda \u00e8 entrata a far parte del gruppo Unilever, che nel 2003 ha rilevato la Faberg\u00e9.\nNel corso degli anni ottanta e novanta, testimonial storico del marchio \u00e8 stata la modella svedese Vendela Kirsebom, sostituita dall'attrice Catherine Zeta Jones.\nPur continuando a produrre principalmente linee di cosmetici, dopo la morte della fondatrice, la \"Elizabeth Arden\" ha sviluppato una vasta gamma di profumi. Il \"profumo di bandiera\" \u00e8 senz'altro \"Red Door\", ma si possono ricordare anche \"Fifth Avenue\", \"Green Tea\", \"Provocative Woman\" ed il recente \"Mediteranian\". La \"Elizabeth Arden\" inoltre \u00e8 la licenziataria dei profumi di Hilary Duff (With Love... Hilary Duff e Wrapped With Love...), di tutti quelli di Britney Spears (da Curious e Fantasy, pi\u00f9 altri 23), di quelli di Elizabeth Taylor (\"White Diamonds\", Passion\", \"Forever Elizabeth\" e \"Gardenia\") e di quelli di Mariah Carey (\"M by Mariah Carey\" e \"Luscious Pink by Mariah Carey). Dal 2006 la \"Elizabeth Arden\" ha rilevato anche i profumi della \"Riviera Concepts\".\nNel settembre 2016, Elisabeth Arden \u00e8 stata acquistata per 870 milioni di dollari (611 milioni di sterline) dalla societ\u00e0 di cosmetici statunitense Revlon. E. Scott Beattie, presidente e amministratore delegato di Elizabeth Arden, \u00e8 entrato membro del consiglio di amministrazione di Revlon in qualit\u00e0 di vicepresidente non esecutivo. "}
{"id": "2169277", "revid": "767487", "url": "https://it.wikipedia.org/wiki?curid=2169277", "title": "Coppa delle Regioni UEFA 2007", "text": "La Coppa delle Regioni UEFA 2007 fu la quinta edizione della competizione riservata alle rappresentative amatoriali delle regioni europee. La fase finale venne giocata in Bulgaria, dal 20 al 26 giugno 2007 e fu vinta dalla Bassa Slesia, regione della Polonia, che in finale batt\u00e9 la bulgara Burgas 2-1 dopo i tempi supplementari."}
{"id": "2169279", "revid": "36426", "url": "https://it.wikipedia.org/wiki?curid=2169279", "title": "Can can", "text": ""}
{"id": "2169280", "revid": "55935", "url": "https://it.wikipedia.org/wiki?curid=2169280", "title": "Ivanov (\u010cechov)", "text": ""}
{"id": "2169281", "revid": "767487", "url": "https://it.wikipedia.org/wiki?curid=2169281", "title": "E Dio cre\u00f2 la donna (film 1988)", "text": "E Dio cre\u00f2 la donna (\"And God Created Woman\") \u00e8 un film drammatico del 1988 di Roger Vadim, remake di \"E Dio cre\u00f2 la donna\" (1956) dello stesso regista.\nTrama.\nRobin \u00e8 scappata dal riformatorio, ma la fuga dura ben poco. La via pi\u00f9 sicura sarebbe quella di sposarsi e ottenere cos\u00ec la libert\u00e0 condizionata. Ci casca Billy, l'idraulico del riformatorio, ma il matrimonio parte subito male. Robin diventa l'amante di un uomo politico locale e nei ritagli di tempo fa la cantante in un complesso. Per il povero Billy non ha proprio tempo\u2026\nAccoglienza.\nIl film non ottenne il successo desiderato, n\u00e9 riusc\u00ec a rivaleggiare col successo del primo; venne infatti candidato ad un unico premio, il Razzie Award alla peggiore attrice protagonista per Rebecca De Mornay."}
{"id": "2169282", "revid": "1543377", "url": "https://it.wikipedia.org/wiki?curid=2169282", "title": "D'Aquino (famiglia)", "text": "La famiglia d'Aquino \u00e8 una famiglia nobile italiana. Fu una delle sette grandi casate del Regno di Napoli. Annover\u00f2 tra i suoi membri il celebre San Tommaso d'Aquino, dottore della Chiesa.\nStoria.\nSebbene vivesse \"jure Francorum\", come attesta lo storico Benedetto Croce, era tuttavia di sangue longobardo, popolo devoto all'ingegneria militare e al culto micaelico. Infatti, le origini della famiglia risalgono a Rodoaldo, gastaldo di Aquino al tempo dei duchi di Benevento nel IX secolo. La loro propriet\u00e0 del castello detto dei d'Aquino a Roccasecca \u00e8 attestata sin dal X secolo.\nPrecedentemente era nota col nome di \"Sommucula\". Da tempi antichissimi i d'Aquino furono conti: infatti gi\u00e0 dal 970 circa si hanno notizie di un Adenolfo, conte di Aquino e Pontecorvo, mentre un altro Adenolfo fu duca di Gaeta nel 1038. L'esponente di maggior prestigio della famiglia fu San Tommaso d'Aquino, dottore della Chiesa. Assieme alle famiglie Acquaviva, del Balzo, Celano, Molise, Ruffo e Sanseverino fu annoverata tra le sette grandi casate del Regno di Napoli per aver contribuito in maniera determinante alla storia dell'Italia meridionale con i suoi grandi personaggi che hanno ricoperto le pi\u00f9 alte cariche in campo civile, militare ed ecclesiastico. La zona di Montecassino fu il primo punto di riferimento delle gesta della famiglia d'Aquino; altrettanto importante fu poi il vicino Principato di Capua. I d'Aquino, tra i maggiori feudatari di queste zone, furono abilissimi manovratori, sfruttando la loro posizione strategica, e giocarono all'altalena tra vicini e lontani, tra nord e sud, rimanendo perci\u00f2 coinvolti nella lotta secolare tra papato ed impero, e poi tra Normanni, papato e Svevi. La casata nei secoli si divise in pi\u00f9 rami. Il ramo principale si estinse nella linea maschile con Francesco Antonio d'Aquino, figlio di Berardo Gaspare, marchese di Pescara, e di Beatrice Gaetani, figlia di Giacomo, signore di Sermoneta. Erede di Francesco Antonio fu la sorella Antonella d'Aquino, la quale rec\u00f2 in dote al marito Innico I d'Avalos i titoli di marchese di Pescara e conte di Loreto e Monteodorisio.\nUn ramo cadetto della famiglia, avente quale suo capostipite il conte Landolfo I (morto intorno al 1245), diede origine alla linea dei conti di Belcastro. Un nipote di Landolfo, Tommaso I (figlio di Adenolfo), venne investito della titolarit\u00e0 di Belcastro nel 1293, per il quale il figlio ed erede Tommaso II ottenne il titolo di conte. L'ultimo d'Aquino a portare il titolo di conte di Belcastro fu il nipote del summenzionato Tommaso II, ovvero Tommaso III detto Tommasello (essendo il padre di questi, Adenolfo, premorto a Tommaso II), morto nel 1375 senza discendenza. Tra i figli cadetti di Landolfo I troviamo anche il religioso e teologo Tommaso d'Aquino. Altri discendenti di Landolfo sono attestati sino al XVII secolo.\nDa un altro ramo cadetto della famiglia, originatosi con Andrea I, signore di Grottaminarda, scaturirono ulteriori linee cadette. Questo Andrea I era il figlio secondogenito di Landolfo I di Albeto e fratello di Adenolfo II (padre di Tommaso I d'Aquino, i cui discendenti avrebbero costituito la linea principale dei d'Aquino, estintasi con Antonella d'Aquino, della quale si \u00e8 parlato in precedenza). Andrea I (morto intorno al 1210) divenne signore di Grottaminarda e contrasse matrimonio con Maria Gesualdo. Un suo discendente diretto (attraverso il figlio primogenito Landolfo II), Ladislao II, venne investito dei titoli di marchese di Corato nel 1514 e di duca di Bisceglie nel 1526. Tali titoli gli vennero tolti nel 1528 per la sua ribellione contro Carlo V ed egli venne costretto all'esilio con il figlio primogenito Antonio in Francia, dove mor\u00ec nella seconda met\u00e0 del XVI secolo. Un altro figlio di Ladislao II, Francesco, barone di Roccabascerana (morto nel primo decennio del XVII secolo), contrasse matrimonio con Beatrice di Guevara (figlia di Guevara di Guevara, signore di Savignano, e della sua consorte Delfina Loffredo); uno dei figli della coppia fu il cardinale Ladislao d'Aquino. Erede di Francesco fu il figlio Ottavio al quale succedette l'unico figlio maschio, Tommaso. Questo ramo della famiglia si estinse nella linea maschile con il figlio sestogenito di Tommaso, il chierico teatino Francesco Tommaso, morto nel 1705, vescovo di Sessa Aurunca dal 1670. Nella linea femminile, l'ultima discendente fu invece Caterina, che contrasse matrimonio con Marcello Lottieri, principe di Pietrastornina. Il figlio Antonio ottenne di poter aggiungere il cognome materno al proprio, in modo che i suoi discendenti vennero chiamati con l'appellativo di Lottieri d'Aquino.\nUn altro figlio di Andrea I, Adenolfo III, fu il capostipite di tre rami della famiglia che sarebbero scaturiti nel corso del XV secolo, ovvero quello dei principi di Castiglione (originatosi da Luigi II, morto nel 1529); quello patriziale di Tropea (originatosi con Cristoforo II d'Aquino, morto nella seconda met\u00e0 del XV secolo) e quello patriziale di Cosenza o dei signori di Venere (originatosi con Cristoforo I d'Aquino, morto nella prima met\u00e0 del XV secolo).\nIn sintesi si originarono le seguenti linee antiche:\nNel 1894 un'esponente del ramo dei d'Aquino di Tropea, Carolina d'Aquino, spos\u00f2 Giuseppe Adilardi. Durante il Regno d'Italia la famiglia Adilardi d'Aquino fu iscritta nel \"Libro d'oro della nobilt\u00e0 italiana\", oggi conservato presso l'Archivio Centrale dello Stato.\nD'Aquino di Taranto e D'Aquino di Caramanico.\nLe famiglie dei d'Aquino di Taranto e dei d'Aquino di Caramanico nonostante l'omonimia non sono quasi certamente imparentate ai d'Aquino. I testi di araldica e genealogia forniscono peraltro spiegazioni diverse e spesso contraddittorie sulla questione. L'autore Tommaso Niccol\u00f2 d'Aquino nel suo \"Delle delizie tarantine libri IV\" (risalente al 1771) asserisce l'origine dei d'Aquino di Taranto dai d'Aquino, per mezzo di un Roberto. Secondo l'autore, questo Roberto sarebbe stato il fratello minore di Francesco II d'Aquino, 5\u00ba conte di Loreto, giustiziere dell'Abruzzo, gran siniscalco del Regno di Napoli e gran camerlengo del Regno di Napoli. Sempre secondo l'autore, Roberto avrebbe sposato una certa Dianora Mormile, dalla quale ebbe Landolfo, capostipite dei d'Aquino di Taranto. Manca tuttavia ogni riscontro circa l'effettiva esistenza di Roberto d'Aquino. Sembra infatti che il padre di Francesco II, Jacopo I d'Aquino, non abbia avuto altri figli maschi, come riportato anche da Scipione Ammirato nel suo \"Delle famiglie nobili napoletane\", risalente al 1580. N\u00e9 tantomeno l'Ammirato menziona l'esistenza di un ramo tarantino della famiglia d'Aquino nella sua trattazione dei vari rami della famiglia \"Aquina\" o d'Aquino. Un'altra ipotesi sostiene invece che Roberto fosse il figlio di Niccol\u00f2 d'Aquino, signore di Villamaina, e della sua consorte Rosella Crispano. Secondo questa ricostruzione, Roberto sarebbe stato un discendente del summenzionato Andrea I, signore di Grottaminarda. L'Ammirato elenca esplicitamente i discendenti di Andrea I: si tratta di Landolfo, Ruggero e Adenolfo. Proseguendo poi nella sua trattazione, elenca i discendenti di Landolfo, ovvero Andrea, Tommaso, Adenolfo e Stefania. Il figlio ed erede di Tommaso fu Luca, al quale successe Landolfo ed in seguito il figlio di questi Niccol\u00f2. Niccol\u00f2 spos\u00f2 in prime nozze Caterina de Cabanni, figlia di Roberto de Cabanni, potente personaggio della corte angioina. Nel 1370 in seconde nozze egli spos\u00f2 Rosella Crispano, dalla quale ebbe Roberto. L'Ammirato tuttavia non dice nulla sui discendenti di questo Roberto. Solamente nel XVII secolo il Consiglio dei Nobili di Benevento, ricostruendo la genealogia dei d'Aquino di Caramanico, riconobbe Roberto quale capostipite comune di tale famiglia e di quella dei d'Aquino di Taranto, creando una continuit\u00e0 genealogica non suffragata da fonti oggettive (lo stesso Anguissola di San Damiano riconosce che tale ricostruzione si basa esclusivamente su documenti contenuti negli archivi dei d'Aquino di Caramanico). Dubbi circa il collegamento tra i d'Aquino di Taranto e i d'Aquino di Caramanico sono espressi da Francesco Scandone nel suo lavoro intitolato \"I D'Aquino di Capua-D'Aquino di Napoli\" (1905-1909), come riconosciuto anche da Michelangelo Schipa in una sua recensione di tale opera. Scandone infatti distingue nettamente i d'Aquino di Caramanico (o di Napoli) dai d'Aquino, indicando s\u00ec quale capostipite dei primi Francesco d'Aquino (morto nel 1621, padre di Bartolomeo d'Aquino, 1\u00ba principe di Caramanico), senza tuttavia considerarlo un esponente dei d'Aquino di Taranto per mancanza di prove conclusive in tal senso. Altri testi di araldica, quali l\"'Enciclopedia storico-nobiliare italiana\" di Vittorio Spreti, pur evidenziando come i d'Aquino di Caramanico siano considerati discendenti dei d'Aquino di Taranto (sulla base della sentenza emessa nel 1634 dal Sacro Regio Consiglio, sentenza che peraltro va inquadrata nel contesto storico e politico nella quale venne emessa, tenuto conto dell'enorme influenza goduta da Bartolomeo d'Aquino presso il vicer\u00e9 e delle implicazioni associate all'ottenimento dello status patriziale, condizione necessaria per l'ascesa sociale), non menzionano alcun collegamento tra i d'Aquino e i d'Aquino di Taranto e indirettamente i d'Aquino di Caramanico. Berardo Candida Gonzaga, nel volume 6 delle \"Memorie delle famiglie nobili delle province meridionali d'Italia\" (1882), fa un'analoga distinzione, affermando esplicitamente come i d'Aquino di Caramanico abbiano origine borghese in quanto discendenti dal mercante e finanziere Bartolomeo d'Aquino (1609-1658), che ottenne nel 1644 il titolo di principe di Caramanico e nel 1650 quello di duca di Casoli. Biagio Aldimari, scrivendo nel suo trattato di araldica e genealogia \"Memorie historiche di diverse famiglie nobili, cos\u00ec napoletane, come forastiere\", dato alle stampe nel 1691, adotta un approccio diverso: pur distinguendo nettamente i d'Aquino dai d'Aquino di Caramanico, evidenziando l'origine borghese di questi ultimi, egli considera invece i d'Aquino di Taranto come un ramo della famiglia d'Aquino, senza peraltro specificare la relazione tra le due famiglie. Questo approccio \u00e8 ripreso da Giovanni Battista di Crollalanza nel suo \"Dizionario storico-blasonico delle famiglie nobili e notabili italiane estinte e fiorenti\" (1886), dove afferma esplicitamente che i d'Aquino di Taranto sono un ramo della famiglia d'Aquino, ribadendo invece come i d'Aquino di Caramanico abbiano avuto origine da Bartolomeo d'Aquino, senza menzionare collegamenti con le altre due famiglie.\nGli ultimi sviluppi su questo dibattito sono relativamente recenti. La Consulta araldica del Regno d'Italia si espresse in data 21 settembre 1933 sulla questione, affermando, sulla base della sentenza del Sacro Regio Consiglio del 1634 prima menzionata nonch\u00e9 sulla base di una sentenza della Platea dei Nobili di Benevento del 1673 (reintegra della famiglia nel patriziato cittadino \"ab antiquo\"), l'appartenenza dei d'Aquino di Caramanico alla nobilt\u00e0 di Taranto e al patriziato di Benevento. La sentenza della Consulta araldica, pur nella sua significativit\u00e0 da un punto di vista legale, lascia tuttavia ancora insoluta la questione dell'origine dei d'Aquino di Caramanico dai d'Aquino."}
{"id": "2169283", "revid": "336009", "url": "https://it.wikipedia.org/wiki?curid=2169283", "title": "Maruti Swift Dzire", "text": ""}
{"id": "2169297", "revid": "599013", "url": "https://it.wikipedia.org/wiki?curid=2169297", "title": "Br\u0101hman", "text": ""}
{"id": "2169305", "revid": "62004", "url": "https://it.wikipedia.org/wiki?curid=2169305", "title": "\u00a1Hello Friends!", "text": "\u00a1Hello Friends! (sottotitolo \"Jack Dangers plays with the records of Tino Corp.\") \u00e8 una compilation di Jack Dangers con musiche prodotte da lui stesso e da Ben Stokes."}
{"id": "2169307", "revid": "76963", "url": "https://it.wikipedia.org/wiki?curid=2169307", "title": "Brenda E. Mathers", "text": "Nel 1991 recit\u00f2 la parte di Caroline nella serie televisiva \"I segreti di Twin Peaks\".\nHa smesso di recitare da vari anni."}
{"id": "2169308", "revid": "1543377", "url": "https://it.wikipedia.org/wiki?curid=2169308", "title": "Seabiscuit (cavallo)", "text": "Seabiscuit fu un cavallo purosangue da corsa, che grazie ai successi ottenuti a dispetto del fatto di non avere mai ricevuto alcuna considerazione dal punto di vista sportivo, divenne il simbolo di riscatto e combattivit\u00e0 dell'americano medio degli anni trenta che stava cercando di risollevarsi dalla Grande depressione del 1929.\nLa sua storia fu raccontata sul grande schermo nel 1949 e nel 2003 dai film \"The Story of Seabiscuit\" e \"Seabiscuit - Un mito senza tempo\" e narrata nel libro del 2001 \"Seabiscuit: An American Legend\" di Laura Hillenbrand.\nNella classifica dei 100 migliori cavalli da corsa americani del XX secolo \u00e8 posizionato al n. 25.\nLa storia.\nPrimi tempi.\nSeabiscuit nacque il a Lexington, in Kentucky, dalla giumenta Swing On e dallo stallone Hard Tack (figlio di un grande campione del novecento, Man o' War). Il nome Seabiscuit (letteralmente biscotto di mare) deriva da quello del padre Hard Tack, che era un tipo di cracker consumato dai marinai. Il puledro baio venne cresciuto nelle scuderie Claiborne Farm, a Paris in Kentucky. La prima proprietaria fu Gladys Mills Phipps e durante il periodo in cui lo allev\u00f2, il cavallo non dimostr\u00f2 le attitudini di un campione. Seabiscuit era in sovrappeso rispetto ad uno stallone medio ed aveva un difetto alla zampa anteriore, difetto che venne soprannominato \"andatura a sbattiuova\". Il cavallo passava le sue intere giornate a mangiare pi\u00f9 del necessario e a dormire per lunghi periodi, sdraiato all'ombra degli alberi che circondavano il suo pascolo. Inizialmente, il suo addestramento fu affidato a Sunny Jim Fitzsimmons, addestratore leggendario per aver vinto con un altro purosangue di nome Gallant Fox, il Triple Crown of Thoroughbred Racing nel 1930.\nFitzsimmons credeva nelle potenzialit\u00e0 di Seabiscuit, ma ben presto si rese conto che il cavallo dimostrava di essere troppo pigro e mal disposto all'addestramento. Essendo Seabiscuit di indole molto docile, Fitzsimmons decise di provare una fase di allenamento con l'ausilio della frusta per fargli cambiare atteggiamento. L'allenatore non aveva mai addestrato i suoi cavalli con l'uso della forza, considerando il metodo un inutile spreco e una violenza. Dopo alcuni mesi di addestramento duro, Seabiscuit non miglior\u00f2 le sue prestazioni ma cambi\u00f2 decisamente carattere, diventando molto nevrile e intrattabile, per colpa delle frustate subite e, dato che secondo Fitzsimmons non sarebbe mai diventato un campione, si decise di prepararlo per gareggiare in gare da corsa di minore importanza.\nNei primi tempi della sua carriera da corridore, non vinse nemmeno una delle dieci competizioni alle quali venne iscritto e, ben presto, si decise di ritirarlo dalle gare e di metterlo nuovamente al pascolo, diventando anche motivo di scherno da parte degli altri allevatori di cavalli. All'et\u00e0 di tre anni venne di nuovo tentata la strada delle gare ippiche e partecip\u00f2 ad un pesante calendario di corse di bassa categoria, partecipando a 35 competizioni, arrivando primo per cinque volte e giungendo secondo per sette volte. Alla fine della stagione agonistica, il proprietario decise di venderlo per una cifra di 8.000 dollari (l'equivalente di circa \u00a0\u20ac del 2008, considerando il periodo) a un imprenditore automobilistico di nome Charles S. Howard. Il prezzo di vendita venne stabilito dall'allenatore che, tutto sommato, considerava Seabiscuit un buon cavallo, capace magari in futuro di procreare un campione.\nTuttavia, Seabiscuit non dimostr\u00f2 effettivamente le sue potenzialit\u00e0 di corridore, fino all'arrivo di Charles S. Howard.\n1936 - 1937: la rinascita.\nCharles S. Howard si affid\u00f2 per la formazione sportiva di Seabiscuit ad un addestratore di nome Tom Smith, un uomo famoso per non essere molto loquace con gli esseri umani ma che aveva dimostrato di avere un sesto senso nel trattare con i cavalli. Smith rivel\u00f2 in seguito che la prima volta che vide Seabiscuit giur\u00f2 che \u00ab\"il cavallo gli fece un cenno con la testa\"\u00bb.\nSmith allen\u00f2 il cavallo con metodi non proprio ortodossi, lavorando innanzitutto sul suo carattere intrattabile. Gli mise nella stalla un altro cavallo da compagnia, un cagnolino bianco e una scimmietta per ammansirlo e, ogni volta che si sdraiava per riposare, ordinava a tutti coloro che lavoravano in scuderia di non disturbarlo per nessun motivo. Questo trattamento fu riservato a Seabiscuit perch\u00e9, durante un giro di prova di pista al \"Pimlico Race Course\", il cavallo stabil\u00ec un record di pista, cosa che stup\u00ec il proprietario e l'allenatore.\nIl problema, dopo aver rimesso il cavallo in sesto, era quello di trovargli un fantino. Seabiscuit aveva un carattere molto difficile e parecchi fantini rinunciarono presto a cavalcarlo. Si present\u00f2 un giorno, in cerca di un lavoro, Red Pollard (1909-1981), un ragazzo di origine irlandese con la passione per Shakespeare e un carattere burrascoso, soprannominato il folletto. Il suo incontro con Seabiscuit fece capire a Smith che sarebbe stato l'unico in grado di tirar fuori le potenzialit\u00e0 del cavallo.\nLa prima gara alla quale vennero iscritti fu corsa nella citt\u00e0 di Detroit il 22 agosto 1936 e non impression\u00f2 nessuno. Le cose cambiarono alle successive otto gare, nelle quali Seabiscuit e Pollard si piazzarono sempre al primo posto; tra queste la \"Detroit's Governor's\" Handicap (dove in palio c'erano 5.600 dollari) e la \"Scarsdale Handicap\" (7.300 dollari) all\"'Empire City Race Track\" in Yonkers, New York. Nel giro di poco tempo il cavallo fece vincere ad Howard una cifra superiore a quella che era servita per acquistarlo.\nAll'inizio di novembre del 1936 Howard e Smith caricarono il cavallo su un treno, diretti in California. La prima gara alla quale parteciparono, per un valore di 2.700 dollari, fu la \"Bay Bridge Handicap\" che aveva un percorso di 1 miglio (1,6 km). Seabiscuit inizi\u00f2 male la corsa a causa del peso di handicap assegnatogli, superiore rispetto agli altri cavalli di circa 53\u00a0kg, ma poi vinse la gara di ben 5 lunghezze, non eguagliando il record del mondo di solo due quinti di secondo. Il risultato di questa gara venne riportato sul \"World's Fair Handicap\" (partecipazioni ippiche pi\u00f9 prestigiose al Bay Meadows).\nNel febbraio del 1937 Howard e Smith spostarono la loro attenzione sulla \"Santa Anita Handicap\", gara ippica pi\u00f9 prestigiosa della California, che aveva un montepremi al vincitore di 125.000 dollari (circa \u20ac 1.800.000,00 del 2008).\nAlla prima gara di piazzamento, al \"Santa Anita Park\", Seabiscuit e Pollard vinsero senza problemi. Alla seconda, la \"San Antonio Handicap\", Seabiscuit sub\u00ec una battuta d'arresto alla partenza, avendo avuto un problema ai blocchi e, partito all'esterno pista, riusc\u00ec a piazzarsi in quinta posizione. La gara fu vinta dal purosangue Rosemont.\nAlla gara effettiva della \"Santa Anita\", appena una settimana pi\u00f9 tardi, Seabiscuit si trovava in testa dopo 800 metri di scatto e il cavallo che lo precedeva (Special Agent) rallent\u00f2 per la stanchezza. Sembrava che avesse la vittoria in tasca ma inspiegabilmente, in dirittura d'arrivo, Pollard rallent\u00f2 Seabiscuit e i due vennero superati per la lunghezza di un naso da Rosemont che vinse la corsa.\nLa sconfitta alla \"Santa Anita Handicap\" devast\u00f2 il morale di Howard e Smith per la guerra mediatica che ne sussegu\u00ec; i giornali si accanirono sul proprietario e sull'addestratore, attribuendo la cattiva riuscita della gara alla mano del fantino e alla cattiva gestione del cavallo. Pollard dichiar\u00f2 in seguito che in pista aveva rallentato Seabiscuit in dirittura d'arrivo perch\u00e9 non si era accorto fino all'ultimo momento che Rosemont stava rimontando alla sua destra, essendo del tutto cieco da quell'occhio a causa di un incidente avvenuto durante un allenamento. Nessuno sapeva di questo suo handicap e lui lo aveva tenuto nascosto fino a quel momento per paura di non trovare pi\u00f9 lavoro come fantino. Questa sconfitta non fece cambiare idea ai fan delle corse californiane che considerarono da quel momento in poi Seabiscuit come il preferito, avendo comunque vinto le tre gare successive. Questo successo convinse Howard a tentare anche sui circuiti ippici della costa orientale. Seabiscuit vinse 11 delle 15 gare alle quali partecip\u00f2, cosa che fece crescere la sua popolarit\u00e0 fino a farlo diventare una vera e propria celebrit\u00e0 tra i fanatici di corse americani.\nNel 1937 fu il cavallo con la classifica di vincite pi\u00f9 alta dell'anno. Le sue competizioni venivano seguite via radio da migliaia di persone e sui giornali apparivano sempre articoli che lo riguardavano. Sfruttando questo successo, Howard fece uscire una gamma di merchandising su Seabiscuit. Nella costa orientale, tuttavia, il talento di Seabiscuit non era considerato molto dagli addetti ai lavori. Il grande campione di tre anni War Admiral che vinse la Triple Crown of Thoroughbred Racing del 1937, era considerato superiore a Seabiscuit sia come corridore che come bellezza e prestigio, essendo stato votato anche come il cavallo da corsa migliore dell'anno.\nIl miglior cavallo d'America.\nNel 1938 all'et\u00e0 di 5 anni, il successo di Seabiscuit continuava senza problemi. Il 19 febbraio Pollard fu vittima di un terribile incidente mentre montava in una gara Far Knightess, un'altra puledra delle scuderie Howard. Il cavallo cadde in pista ad una curva. In quel momento l'avversario che si trovava alle spalle di Pollard tent\u00f2 di saltare l'animale a terra, incrociando le zampe di Far Knightess, che in quel momento stava tentando di rialzarsi. La cavalla cadde nuovamente, procurandosi una paralisi della parte inferiore del corpo. Cadendo, si trascin\u00f2 sopra Pollard per la seconda volta, schiacciandogli la cassa toracica e rompendogli un braccio. Pollard venne ricoverato in ospedale e Howard prov\u00f2 tre fantini prima di affidare la guida di Seabiscuit a George \"The iceman\" Woolf, esperto fantino e grande amico di Pollard. L'incidente di Pollard si verific\u00f2 al secondo tentativo di vincere la prestigiosa \"Santa Anita Handicap\", gara che Seabiscuit aveva perso l'anno prima. La gara fu contrassegnata dal cattivo stato della pista, dovuto ad un periodo di pioggia.\nSuccessivamente Far Knightess venne curata e rimessa in sesto miracolosamente dalle cure di Tom Smith.\nAl terzo tentativo al \"Santa Anita Park\", alla partenza Seabiscuit si piazz\u00f2 all'esterno della pista e fin dall'inizio la sua corsa fu ostacolata da un altro cavallo di nome Count Atlas. I due cavalli gareggiarono fianco a fianco per sei lunghezze, ma la gara fu vinta alla fine da Stagehand, anche per la differenza di peso che l'animale portava, ossia 13,6\u00a0kg in meno rispetto a quella di Seabiscuit. Dopo quest'ennesima sconfitta, Seabiscuit fu paragonato ancora sulle varie testate del settore al suo antagonista sulle piste War Admiral.\nTra il 1937 e il 1938 i giornalisti specularono molto su un probabile duello tra Seabiscuit e War Admiral (figlio di Man o' War, che a sua volta era il nonno di Seabiscuit), il campione indiscusso della costa orientale. Ma il proprietario di War Admiral, Samuel D. Riddle, non aveva nessuna intenzione di \"sprecare\" le energie del suo campione di razza per farlo gareggiare al fianco del cavallo che lui considerava un ronzino.\nIntanto Pollard recuper\u00f2 bene dalla sua disavventura e il 23 giugno del 1938 si rec\u00f2 alle scuderie dove gli era stato richiesto di provare in pista un nuovo puledro di nome Modern Youth. Durante il giro di pista il cavallo si spavent\u00f2, probabilmente a causa di un rumore improvviso, e si diresse imbizzarrito verso le stalle con Pollard in sella. Nell'infilarsi in una strettoia tra le stalle, Pollard fu scaraventato tra alcune impalcature e si ruppe la gamba in pi\u00f9 punti. La sua carriera di fantino, secondo il medico che lo ebbe in cura, era decisamente finita. Questo ennesimo incidente grave gett\u00f2 Pollard in un grande sconforto, anche perch\u00e9 si sarebbe dovuta disputare la gara contro War Admiral per stabilire cos\u00ec il primato del cavallo pi\u00f9 veloce.\nSuccessivamente Seabiscuit partecip\u00f2 con Woolf come fantino ad un duello contro Ligaroti, un cavallo di propriet\u00e0 della star di Hollywood Bing Crosby in un evento che fu organizzato per promuovere il resort dell'artista in California. Intanto il duello con War Admiral fu fissato per il 1\u00ba novembre 1938 nel \"Pimlico Grade\" a Baltimora, in Maryland.\nIl duello del secolo.\nDisputatasi il 1\u00ba novembre 1938, la competizione tra Seabiscuit e War Admiral fu denominata il duello del secolo. La gara prevedeva di correre per una distanza di circa 2\u00a0km di pista. L'evento sportivo \u00e8 stato uno dei pi\u00f9 attesi e seguiti nella storia degli Stati Uniti. Le tribune del \"Pimlico Race Course\" erano piene di gente al punto che lo \"speaker\" della manifestazione non riusc\u00ec a raggiungere la cabina radio per la radiocronaca e fu costretto a improvvisarla a bordo pista con un microfono. Treni carichi di spettatori che si riversarono all'esterno dell'ippodromo arrivarono da ogni parte del paese. La stima delle persone presenti fu di 40.000 all'interno della struttura e circa 40 milioni di ascoltatori radio.\nLa sera prima di correre la gara del secolo, Woolf si rec\u00f2 al capezzale di Pollard per chiedere consigli sul da farsi. Pollard disse all'amico di non tirare Seabiscuit ma anzi, di farsi raggiungere da War Admiral e di affiancarlo frenando il suo cavallo. Non appena Seabiscuit avesse visto l'altro cavallo avrebbe dovuto lasciarlo andare perch\u00e9 secondo Pollard \u00ab\"non sopportava di arrivare secondo\"\u00bb.\nLa gara fu disputata senza l'ausilio della gabbia di partenza essendoci solo due cavalli a competere. Smith aveva allenato Seabiscuit a scattare a forte velocit\u00e0 usando un nerbo associato al suono della campana, lo starter di quella gara alla quale il cavallo non era abituato prima. Quando la campana suon\u00f2 i due cavalli partirono a forte velocit\u00e0. Woolf e Seabiscuit erano in vantaggio dopo appena 20 secondi, ma War Admiral li raggiunse senza problemi. I due gareggiarono tenendosi gradualmente in vantaggio prima l'uno e poi l'altro. Woolf, seguendo il consiglio di Pollard, rallent\u00f2 Seabiscuit fino al punto in cui il cavallo vide avvicinarsi War Admiral. Appena Seabiscuit vide il suo rivale, allung\u00f2 il galoppo e a duecento metri dall'arrivo stacc\u00f2 War Admiral di 4 lunghezze, vincendo la gara ed entrando da quel momento nella leggenda.\nDopo il risultato ottenuto da questo duello e dopo alcune altre corse in cui arriv\u00f2 primo, Seabiscuit venne nominato \"Cavallo dell'anno 1938\", e l'unico premio che ancora non era riuscito a vincere era la prestigiosa \"Santa Anita\".\nL'incidente e il ritorno.\nDurante una gara avvenuta dopo il duello con War Admiral, Seabiscuit ebbe un cedimento in pista ma Woolf non ritenne la cosa molto grave e continu\u00f2 a spronarlo per tutta la corsa. All'arrivo Smith e Howard si diressero alle scuderie perch\u00e9 dagli spalti l'incidente era sembrato subito pi\u00f9 grave. Alla visita il veterinario decret\u00f2 che il cavallo si era letteralmente strappato il legamento della zampa anteriore sinistra e che la sua carriera di corridore era ormai finita. Seabiscuit non rischiava la vita ma ormai, con una lesione di tale intensit\u00e0, sarebbe stato messo al pascolo e non avrebbe pi\u00f9 partecipato a nessuna competizione. Il sogno di Howard di vincere la \"Santa Anita\" con Seabiscuit svan\u00ec e lui diresse tutta la sua attenzione su un altro cavallo da corsa di sua propriet\u00e0, uno stallone argentino di nome Kayak II.\nSeabiscuit e Pollard, entrambi feriti ad un arto, furono ospitati per la degenza nel ranch di Howard. Pollard port\u00f2 con s\u00e9 sua moglie Agnes, un'infermiera che aveva conosciuto durante il ricovero ospedaliero. Il recupero di Seabiscuit e di Pollard avvenne col tempo e lentamente. Pollard, nel periodo della riabilitazione divenne alcolista, anche per il dispiacere di non poter pi\u00f9 cavalcare. Un medico che visit\u00f2 Pollard al ranch degli Howard, decise di tentare una fisioterapia con un tutore particolare, infilato nello stivale, in modo da poter permettere al fantino di ritentare almeno a sedersi sulla sella e a fare qualche passeggiata. Questo tentativo venne fatto in sella a Seabiscuit e poco per volta, facendosi coraggio a vicenda i due cominciarono ad allungare sempre di pi\u00f9 le loro escursioni, fino ad arrivare a tentare un trotto e un canter (tecnica di galoppo leggero).\nHoward, vedendo questo miglioramento, decise di ritentare con le competizioni con Seabiscuit ma non voleva assolutamente che Pollard rischiasse di nuovo la sua gamba. Pollard insistette, rispondendo che tra lui e il suo cavallo, in tutto c'erano quattro gambe che funzionavano perfettamente e questo bastava per una corsa.\nNel 1940 Seabiscuit fu iscritto alla \"Jolla Handicap\" in California. Arriv\u00f2 terzo ma anche se non vinse la gara, si tratt\u00f2 comunque di un grandioso ritorno rispetto all'incidente del quale era stato vittima solo 6 mesi prima. Alla gara successiva, la \"San Antonio Handicap\", Seabiscuit si trov\u00f2 di nuovo in terza posizione ma rimontando dall'esterno pista riusc\u00ec a battere di due lunghezze e mezzo proprio Kayak II, il nuovo puledro di Howard. Il 2 marzo 1940 Howard decise di ritentare per la terza volta a partecipare alla \"Santa Anita Handicap\" con Seabiscuit e con Kayak II per poter essere sicuro di vincere il montepremio di 121.000 dollari.\nPer questo nuovo tentativo di Seabiscuit alla \"Santa Anita\", gli spettatori paganti all'interno dell'ippodromo furono 78.000; la maggior parte della gente era presente per sostenere il rientro del cavallo e il suo incredibile ritorno alle corse. La partenza non fu delle pi\u00f9 facili e Pollard rimase bloccato fin dall'inizio. Kayak II si mise subito in prima posizione. Pollard decise di provare una rimonta dall'esterno e rimase intrappolato alle spalle di Whichcee, che a sua volta era dietro a Wedding Call, secondo. Pollard lasci\u00f2 accelerare il cavallo fidandosi del suo istinto di non sopportare di perdere e Seabiscuit acceler\u00f2, approfitt\u00f2 di un'esitazione di Whichcee e di Wedding Call e si diresse al fianco di Kayak II, superandolo al traguardo di una lunghezza e mezza e vincendo la corsa. Seabiscuit si port\u00f2 a casa il montepremi della \"Santa Anita Handicap\" e dopo questa gara divenne il pi\u00f9 grande vincitore di premi in denaro nel mondo delle corse ippiche.\nIl ritiro.\nIl 10 aprile 1940 Seabiscuit fu ritirato definitivamente dalle corse e pensionato al Ridgewood Ranch vicino a Willits in California.\nIl cavallo pieno di difetti che nessuno voleva era diventato il campione pi\u00f9 pagato, pi\u00f9 amato ed onorato di tutti i tempi. La sua incredibile storia diede coraggio e speranza al popolo americano, pesantemente provato dalla povert\u00e0 del periodo di depressione che si abbatt\u00e9 sul paese.\nDurante la sua messa al prato Seabiscuit gener\u00f2 108 puledri, tra i quali si annoverano discreti campioni come Sea Swallow e Sea Sovereign. Oltre 5.000 persone visitarono nei 7 anni successivi il ranch per vedere coi propri occhi il grande campione. Seabiscuit si spense nel ranch il 17 maggio 1947 all'et\u00e0 di 14 anni, probabilmente per un attacco cardiaco, e il sito nel quale sono state deposte le sue spoglie \u00e8 un segreto che solo la famiglia Howard conosce.\nMemorie di bronzo.\nTra il 1940 e il 1941 vennero commissionate all'artista del bronzo Hughette \u201cTex\u201d Wheeler due statue di bronzo a grandezza naturale di Seabiscuit. La realizzazione delle due sculture avvenne nel periodo in cui il campione era ancora in vita. Una delle due statue \u00e8 stata donata ed \u00e8 tuttora esposta al Santa Anita Park, in California, e l'altra \u00e8 stata posizionata all'entrata del Ridgewood Ranch, nel quale il cavallo ha trascorso i suoi ultimi anni di vita. La famiglia Howard, dopo 10 anni dalla morte di Seabiscuit, ha donato la seconda statua al National Museum of Racing and Hall of Fame in Saratoga Springs, New York, dove \u00e8 stata esposta in un posto d'onore. Dopo 55 anni, \u00e8 stata realizzata una copia autentica dall'originale esposta ora al National Museum, ed \u00e8 stata deposta nuovamente all'entrata del Ridgewood Ranch, con una cerimonia solenne il 23 giugno del 2006.\nDi seguito, l'epitaffio inciso sulla piattaforma in granito della statua esposta al National Museum of Racing and Hall of Fame in Saratoga Springs, New York:\nIl 24 maggio 2008 il colonnello Michael Howard, nipote di Charles S. Howard, ha annunciato con orgoglio la commissione di altre due statue di Seabiscuit in bronzo. Le statue si intitolano rispettivamente \"\"Final Victory\" (letteralmente \"Vittoria finale\") e \"Morning Workout\" (letteralmente \"Allenamento mattutino\"\"). Le due sculture, verranno vendute e tutti i proventi derivanti dalla vendita saranno divisi tra due cause caritatevoli molto care a Charles S. Howard: il Frank R. Howard Foundation, e il Seabiscuit Heritage Foundation, al Ridgewood Ranch, per la conservazione dell'ultima dimora del leggendario campione. Nel novembre del 2007, le statue vengono commissionate a Stan Watts, della Atlas Bronze di Salt Lake City in Utah, (USA) e agli artigiani della Kim Company. Le due statue rappresentano due momenti diversi della storia di Seabiscuit.\nFinal Victory.\nLa statua intitolata \"Final Victory\" mostra Seabiscuit montato da Red Pollard durante la vittoria della Santa Anita Handicap, nella sua ultima corsa, avvenuta al Santa Anita Handicap il 2 marzo del 1940. Entrambe le sculture sono basate su foto, appartenenti alla famiglia Howard, selezionate accuratamente dal loro archivio.\n\"Final Victory\" cattura l'ultimo momento della rivincita del campione.\nMorning Workout.\nLa statua intitolata \"Morning Workout\" mostra Seabiscuit con George \"The Iceman\" Woolf. Per la realizzazione di \"Morning Workout\" \u00e8 stata utilizzata una foto particolarmente cara alla moglie di Charles S. Howard, Marcela, che raffigura Seabiscuit con George Woolf durante gli allenamenti al Del Mar Thoroughbred Club California (USA), prima del famoso primo duello con Ligaroti, avvenuto in quello stesso circuito il 12 agosto del 1938. La gara del 12 agosto rappresenta la prima parte della grande vittoria di Seabiscuit del 1\u00ba novembre dello stesso anno, in cui vinse il \"duello del secolo\" battendo War Admiral al Pimlico Race Course, sempre montato da Woolf. \"Morning Workout\" rappresenta un momento di tranquillit\u00e0 di Seabiscuit in una fase di allenamento montato dal fantino George Woolf in tenuta casual, prima della grande gara.\nIl colonnello Michael Howard e la storica di Seabiscuit, la scrittrice Laura Hillenbrand, hanno seguito attentamente la realizzazione delle due sculture facendo molta attenzione al fatto che la resa finale rispecchiasse esattamente lo spirito del cavallo e dei due fantini che lo hanno portato a queste spettacolari vittorie.\nLe nuove generazioni.\nIl \"Seabiscuit Heritage Foundation\" \u00e8 un'associazione senza scopo di lucro, che preserva l'ultima dimora di Seabiscuit. La fondazione \u00e8 situata al Ridgewood Ranch, in California e si occupa di vari progetti, oltre a conservare la discendenza diretta del grande campione. Infatti la linea diretta di Seabiscuit continua anche dopo la sua morte e nel corso degli anni sono nati diversi cavalli che affettuosamente vengono chiamati Lil'Biscuit's (\"Little Biscuits\", letteralmente \"biscottini\"). Il 18 aprile del 2009 \u00e8 venuta al mondo l'ultima discendente in ordine di tempo del leggendario campione. Il nome della puledra baia \u00e8 Sea of Tiberias ed \u00e8 figlia di Washoe Valley Sal, discendente di quinta generazione di Seabiscuit. Il padre invece \u00e8 lo stallone Sea of Secrets, figlio del purosangue Storm Cat che ha avuto come nonno il grande campione Secretariat, vincitore della Triple Crown USA nel 1973.\nLa gravidanza \u00e8 stata problematica, infatti nell'ottobre del 2008 Washoe Valley Sal (Sally) ha sub\u00ecto la rottura di un tendine ed \u00e8 stata spostata dal Ridgewood Ranch al Cooper's Redwood Valley ranch di propriet\u00e0 di Jacqueline Cooper, direttrice della \"Seabiscuit Heritage Foundation\", per essere sottoposta ad un'attenta sorveglianza. Durante gli ultimi mesi la cavalla ha sofferto anche di coliche ed \u00e8 stata quindi seguita con grande cura durante l'ultimo mese prima della nascita di Sea of Tiberias. Le preoccupazioni per la nascita della puledra sono legate ad una vicenda del 13 maggio del 2008, giorno in cui una cavalla di nome First Class Lacegold mise al mondo Josephine, prima puledra discendente da Seabiscuit venuta al mondo all'interno del Ridgewood Ranch dopo pi\u00f9 di 50 anni. Purtroppo per complicazioni dovute ad un grande stress la cavalla mor\u00ec il giorno dopo. Sea of Tiberias \u00e8 quindi la sesta generazione di Seabiscuit e, grazie alla sua discendenza con questi grandi campioni, la puledra (ribattezzata \"Lil' Sea\", letteralmente \"piccolo mare\") ha un futuro assicurato nel mondo delle corse, come si augura la sua allevatrice Jacqueline Cooper:\nSally e Lil'Sea verranno successivamente riportate al Ridgewood Ranch dove sar\u00e0 possibile visitarle nel periodo delle escursioni in cui il ranch sar\u00e0 aperto al pubblico, tra giugno e settembre.\nPedigree.\nPedigree di Seabiscuit:"}
{"id": "2169310", "revid": "339392", "url": "https://it.wikipedia.org/wiki?curid=2169310", "title": "L'assedio di Asola", "text": ""}
{"id": "2169311", "revid": "1442080", "url": "https://it.wikipedia.org/wiki?curid=2169311", "title": "The Trammps III", "text": "Trammps III \u00e8 il terzo album dei The Trammps per l'etichetta Atlantic Records."}
{"id": "2169317", "revid": "88740", "url": "https://it.wikipedia.org/wiki?curid=2169317", "title": "Papillon", "text": "Papillon (\"farfalla\" in lingua francese) pu\u00f2 riferirsi a:"}
{"id": "2169321", "revid": "767487", "url": "https://it.wikipedia.org/wiki?curid=2169321", "title": "Jack Dangers", "text": "\u00c8 anche DJ, produttore e remixer ed \u00e8 noto soprattutto come membro di spicco del Meat Beat Manifesto.\n\u00c8 noto anche con gli pseudonimi Space Children e Loop Finder General.\nDiscografia.\nSolista, come Jack Dangers:\nCollaborazioni:\nAltre attivit\u00e0"}
{"id": "2169324", "revid": "1874821", "url": "https://it.wikipedia.org/wiki?curid=2169324", "title": "Windows Server 2008 R2", "text": "Windows Server 2008 R2 (noto anche come Windows Server 7) (2009), sviluppato da Microsoft, successore di Windows Server 2008.\nCaratteristiche tecniche.\nAl pari del suo predecessore che \u00e8 basato sul kernel di Windows Vista (in particolare sulla versione con Service Pack 1 integrato) anche Windows Server 7 \u00e8 direttamente basato sulla rispettiva versione \"desktop\", ma a differenza di quest'ultimo e del precedente Windows Server 2008, disponibili in versioni sia a 32 bit che a 64 bit, il nuovo sistema operativo esiste solo nelle versioni destinate ai processori a 64 bit.\nEsistono due architetture differenti di processori a 64 bit: l'estensione della classica architettura x86-64 e la IA-64 sviluppata da Intel per i propri Itanium 2. L'architettura IA-64 \u00e8 stata progettata da Intel per essere unicamente a 64 bit e viene supportata dai sistemi operativi Microsoft fin dai tempi di Windows 2000 e offre compatibilit\u00e0 con il mondo x86 solo tramite emulazione; l'architettura x86 invece \u00e8 nativamente a 32 bit ed \u00e8 stata progressivamente estesa alla compatibilit\u00e0 con il codice a 64 bit attraverso due tecnologie proprietarie sviluppate da AMD e dalla stessa Intel. I nomi di tali tecnologie sono rispettivamente, AMD64 (alla base del progetto degli Athlon 64 e Opteron dal 2003) e EM64T (presenti ormai dal 2005 in tutti i processori di Intel).\nService Pack.\nIl Service Pack 1 \u00e8 stato distribuito ufficialmente il 23 febbraio 2011 e contiene i fix, gli aggiornamenti e gli update prodotti per Windows Server 2008 R2 e Windows 7 e in pi\u00f9 ulteriori aggiornamenti non distribuiti pubblicamente."}
{"id": "2169329", "revid": "25152", "url": "https://it.wikipedia.org/wiki?curid=2169329", "title": "William Bryan", "text": ""}
{"id": "2169331", "revid": "25152", "url": "https://it.wikipedia.org/wiki?curid=2169331", "title": "William J. Bryan", "text": ""}
{"id": "2169332", "revid": "181699", "url": "https://it.wikipedia.org/wiki?curid=2169332", "title": "Giudice ad litem", "text": "In diritto il termine giudice ad litem (dal latino \"ad litem\" che significa 'in vista del processo', da \"ad\"-'per'- e \"lis,litis\"-'lite/processo'-) indica il mandato speciale che permette ad una persona che non \u00e8 giudice di rappresentare o di assistere una parte in giustizia che \u00e8 un potere \"ad litem\"."}
{"id": "2169333", "revid": "767487", "url": "https://it.wikipedia.org/wiki?curid=2169333", "title": "Justin Reed", "text": "\u00c8 scomparso nel 2017 all'et\u00e0 di 35 anni a seguito di un tumore alla spina dorsale."}
{"id": "2169341", "revid": "46291", "url": "https://it.wikipedia.org/wiki?curid=2169341", "title": "Lathyrus aphaca", "text": "L'\u00e0faca (\"Lathyrus aphaca\" ) \u00e8 una pianta erbacea della famiglia delle Fabaceae.\nLe foglie vere e proprie non sono presenti, ma si sono trasformate in un cirro; sono presenti invece delle stipole molto grandi (sono loro che assolvono la funzione fotosintetica)."}
{"id": "2169342", "revid": "5456", "url": "https://it.wikipedia.org/wiki?curid=2169342", "title": "Space Children", "text": ""}
{"id": "2169343", "revid": "5456", "url": "https://it.wikipedia.org/wiki?curid=2169343", "title": "Loop Finder General", "text": ""}
{"id": "2169348", "revid": "767487", "url": "https://it.wikipedia.org/wiki?curid=2169348", "title": "Jes\u00fas Capit\u00e1n", "text": "Carriera.\nCalciatore.\nClub.\nHa sempre giocato nel Betis Siviglia, tranne un'esperienza in prestito al Granada. Nel settore giovanile collezion\u00f2 97 presenze con 6 gol. Ha esordito in prima squadra il 26 maggio 1997 contro il Valencia.\nNella stagione 2004-2005, quella in cui il Betis arriv\u00f2 quarto in campionato qualificandosii in Champions League, lui gioc\u00f2 solo 11 partite a causa di un infortunio.\nHa vinto la Coppa del Re in finale contro l'Osasuna l'11 giugno 2005 (2-1).\nNazionale.\nConta 4 presenze con la Nazionale di calcio spagnola. Ha esordito il 27 marzo 2002 contro l'Olanda in un'amichevole giocata a Rotterdam (0-1).\nAllenatore.\nNel luglio 2014 viene nominato allenatore in seconda del Real Betis Balompi\u00e9 B al fianco di Juan Merino."}
{"id": "2169352", "revid": "110157", "url": "https://it.wikipedia.org/wiki?curid=2169352", "title": "Federazione cestistica del Kazakistan", "text": "La Federazione cestistica del Kazakistan \u00e8 l'ente che controlla e organizza la pallacanestro in Kazakistan.\nLa federazione controlla inoltre la nazionale di pallacanestro del Kazakistan. Ha sede a Almaty e l'attuale presidente \u00e8 Askar Smankulov.\n\u00c8 affiliata alla FIBA dal 1992 e organizza il campionato di pallacanestro del Kazakistan."}
{"id": "2169355", "revid": "36426", "url": "https://it.wikipedia.org/wiki?curid=2169355", "title": "Grotta della Vipera", "text": "La grotta della Vipera \u00e8 un ipogeo funerario romano che si trova nel viale Sant'Avendrace, nella necropoli di Tuvixeddu, a Cagliari.\nStoria e descrizione.\nVenne costruito dal romano Lucio Cassio Filippo in onore di sua moglie, la matrona Atilia Pomptilla, nel II secolo. La tomba, decorata all'esterno da una facciata con due colonne (ne \u00e8 superstite un capitello) e frontone, \u00e8 composta da un pronao e due camere funerarie.\nIn base alle iscrizioni metriche latine e greche incise sulle pareti del pronao (CIL X 7563-7578, oggi scarsamente leggibili o distrutte), si pu\u00f2 ricostruire la vicenda dei due coniugi, esiliati in Sardegna: Atilia sarebbe morta dopo aver offerto in voto agli dei la propria vita in cambio di quella dell'amato. Nella decorazione del frontone, accanto ai girali fioriti che simboleggiano la \"iuno\" di Atilia, si possono notare due serpenti, simbolo del \"genius\" di Cassio Filippo: da essi deriva il nome popolare di grotta della Vipera.\nQuesto monumento \u00e8 stato salvato dallo studioso Alberto Della Marmora, che durante i lavori di costruzione della strada reale Cagliari-Porto Torres nel 1822 ne imped\u00ec la distruzione, come era avvenuto per una tomba li vicino.(sono ancora visibili nella parete rocciosa i fori per le mine, poi rimasti inutilizzati). L'accesso alla grotta della Vipera \u00e8 consentito al pubblico, che pu\u00f2 osservare la tomba dal cortile esterno."}
{"id": "2169356", "revid": "110157", "url": "https://it.wikipedia.org/wiki?curid=2169356", "title": "Federazione cestistica del Kirghizistan", "text": "La Federazione cestistica del Kirghizistan \u00e8 l'ente che controlla e organizza la pallacanestro in Kirghizistan.\nLa federazione controlla inoltre la nazionale di pallacanestro del Kirghizistan. Ha sede a Bishkek e l'attuale presidente \u00e8 Bahtiyar Kadyrov.\n\u00c8 affiliata alla FIBA dal 1992 e organizza il campionato di pallacanestro del Kirghizistan."}
{"id": "2169358", "revid": "180559", "url": "https://it.wikipedia.org/wiki?curid=2169358", "title": "Federazione cestistica del Kuwait", "text": "La Federazione cestistica del Kuwait \u00e8 l'ente che controlla e organizza la pallacanestro in Kuwait.\nLa federazione controlla inoltre la nazionale di pallacanestro del Kuwait e ha sede a Madinat al-Kuwait.\n\u00c8 affiliata alla FIBA dal 1959 e organizza il campionato di pallacanestro del Kuwait."}
{"id": "2169359", "revid": "729019", "url": "https://it.wikipedia.org/wiki?curid=2169359", "title": "Stati Uniti d'America alla fine del XIX secolo", "text": "Gli Stati Uniti alla fine del XIX secolo vivevano quello sviluppo economico che li avrebbe trasformati nella prima potenza mondiale sia sotto l'aspetto economico che politico e militare.\nGli Stati Uniti, liberi dal peso economico e sociale dell'aristocrazia, posto fine al sistema schiavistico, dotati di immense ricchezze naturali, con un bilancio militare assai modesto, con un rapido aumento demografico grazie anche all'immigrazione dall'Europa, con un'etica capitalistica trionfante conobbero uno slancio delle forze produttive tale da porre, alla fine del secolo, il paese alla testa del capitalismo mondiale.\nAll'interno dell'Unione la concentrazione industriale fece passi da gigante. Le organizzazioni degli operai e dei contadini non riuscirono a costituire alcuna alternativa politica al sistema dominante, tanto che il socialismo non pose radici nel paese capitalistico pi\u00f9 potente del mondo.\nEra inevitabile che questa ascesa economica interna, prima o poi, si riflettesse all'esterno e si esprimesse attraverso l'ingresso degli Stati Uniti nell'espansione imperialistica, sia territoriale che economica.\nLa politica interna.\nDopo l'assassinio di Lincoln, nell'aprile del 1865, divenne presidente Andrew Johnson, un democratico, che intendeva mettere in atto un programma di riconciliazione con gli sconfitti del Sud.\nLa riammissione degli Stati nel Sud nel Congresso avvenne concedendo loro una autonomia legislativa tale da portare al rapido riemergere della totale supremazia politica dei bianchi, al rafforzamento del partito democratico, alla emarginazione dei neri dalla vita politica, nonostante l'abolizione della schiavit\u00f9.\nQuesto programma era decisamente avversato dalla ala radicale dei repubblicani, che deteneva la maggioranza al Congresso, ed il cui obiettivo era invece l'annientamento politico della vecchia aristocrazia terriera del Sud e quindi dell'indebolimento del partito democratico con la piena affermazione dell'interesse industriale del Nord, della parit\u00e0 di diritti civili e politici tra bianchi e neri.\nSi entr\u00f2 in una nuova fase della vita degli Stati del Sud dove furono introdotte riforme democratiche nel senso della parit\u00e0 fra le razze. Dal Nord calavano al Sud schiere di avventurieri politici, i procacciatori di voti, che si accinsero a manovrare senza scrupoli un elettorato nero, il quale, nonostante la parit\u00e0 formale, rimaneva in condizione di inferiorit\u00e0 sociale estrema.\nFin dal 1866 era sorta un'organizzazione segreta, il Ku Klux Klan, con lo scopo di terrorizzare i neri ed indurli ad astenersi dalla vita pubblica.\nCon la presidenza Rutherford B. Hayes, 1877 - 1881 gli Stati del Sud vennero riammessi al Congresso ed i neri furono progressivamente privati, di fatto, dei diritti politici e segregati nelle scuole e nei luoghi pubblici.\nRepubblicani e democratici.\nI repubblicani dominarono incontrastati la vita politica fino al 1884. I due partiti, il Partito Repubblicano ed il Partito Democratico, si distinguevano, nella seconda met\u00e0 del XIX secolo, per il fatto che il primo era legato ad ambienti industriali ed al mondo finanziario del nord-est, interessati ad un forte protezionismo doganale, mentre il secondo era una coalizione di forze che legavano i grandi proprietari, gli agricoltori ed i borghesi del sud ad ambienti dell'industria e della finanza del Nord meno interessati al protezionismo.\nPer la prima volta, dopo la guerra civile, nel 1884 vinse l'elezione un democratico, Grover Cleveland. L'opposizione ai propositi liberistici di Cleveland riport\u00f2 al potere i repubblicani con il Presidente Benjamin Harrison, sotto il quale furono votate nel 1890 un inasprimento del protezionismo ed una legge, lo Sherman Antitrust Act contro il monopolismo industriale.\nPopulisti.\nLa supremazia dei due grandi partiti port\u00f2 nell'ultimo decennio del secolo ad una reazione da parte di ampi settori di medi e piccoli agricoltori, i quali rivendicavano un programma di giustizia sociale ed il ritorno ad un'autentica democrazia.\nQuesto movimento si chiam\u00f2 populista e trov\u00f2 il suo pi\u00f9 abile esponente nell'avvocato William J. Bryan, candidato all'elezione presidenziale nel 1896.\nVinsero i repubblicani con McKinley che doveva essere il Presidente con cui la grande potenza industriale statunitense fece la sua comparsa nei conflitti imperialistici internazionali.\nPrimato industriale degli Stati Uniti.\nDopo la guerra civile nel 1890 prosegu\u00ec inarrestabile la colonizzazione dei territori ad occidente del Missouri. Alla scoperta dell'oro si accompagnarono l'allevamento in grande stile e la colonizzazione agricola favorita dall'espansione della rete ferroviaria.\nIl fatto pi\u00f9 importante dello sviluppo economico, tuttavia, fu, nella seconda met\u00e0 del secolo XIX, il formidabile progresso industriale. Gli Stati Uniti diventarono il pi\u00f9 potente paese industriale del mondo.\nI grandi \"trust\" e le grandi \"corporation\", che univano fra loro interi rami produttivi, catene di distribuzione commerciale, settori bancari, dettando prezzi da monopolio, acquistarono una enorme forza.\nAnche negli Usa divent\u00f2, dunque, caratteristica dominante l'assunzione del controllo industriale da parte del capitalismo finanziario. Ma nonostante questo impulso industriale gli Stati Uniti rimanevano ancora, alla fine del secolo, un paese prevalentemente rurale.\nAgricoltura.\nL'agricoltura era anch'essa in grande espansione sia quantitativa che dal punto di vista delle tecniche.\nQuesto grande incremento produttivo port\u00f2 ad una crescente discesa dei prezzi agricoli, proprio mentre i prezzi dei beni industriali salivano, provocando debiti e disagi che furono alla base dello sviluppo del movimento populista, con la sua richiesta di fine del regime protezionistico e di attacco ai monopoli.\nOperai.\nUn contributo decisivo a creare la necessaria manodopera fu dato dall'incremento crescente dell'emigrazione europea.\nDinanzi alla possibilit\u00e0 senza eguali di ascesa sociale, il movimento degli operai e dei contadini non riusc\u00ec ad organizzarsi come nei paesi progrediti d'Europa ed il Socialismo ebbe un peso del tutto marginale.\nLe lotte degli operai, i quali non giunsero mai ad organizzarsi in grado elevato, naufragarono sistematicamente di fronte ad un potente padronato, che aveva a disposizione un grande esercito di manodopera di riserva, continuamente alimentato dalla immigrazione."}
{"id": "2169361", "revid": "712828", "url": "https://it.wikipedia.org/wiki?curid=2169361", "title": "Lynn (personaggio)", "text": ""}
{"id": "2169363", "revid": "599013", "url": "https://it.wikipedia.org/wiki?curid=2169363", "title": "Sergio Santos Hern\u00e1ndez", "text": ""}
{"id": "2169364", "revid": "287204", "url": "https://it.wikipedia.org/wiki?curid=2169364", "title": "Sergio Hernandez", "text": ""}
{"id": "2169365", "revid": "110157", "url": "https://it.wikipedia.org/wiki?curid=2169365", "title": "Federazione cestistica del Laos", "text": "La Federazione cestistica del Laos \u00e8 l'ente che controlla e organizza la pallacanestro in Laos.\nLa federazione controlla inoltre la nazionale di pallacanestro del Laos. Ha sede a Vientiane e l'attuale presidente \u00e8 Alongkone Phengsavanh.\n\u00c8 affiliata alla FIBA dal 1965 e organizza il campionato di pallacanestro del Laos."}
{"id": "2169368", "revid": "110157", "url": "https://it.wikipedia.org/wiki?curid=2169368", "title": "Federazione cestistica di Macao", "text": "La Federazione cestistica di Macao \u00e8 l'ente che controlla e organizza la pallacanestro a Macao.\nLa federazione controlla inoltre la nazionale di pallacanestro di Macao e ha sede a Macao.\n\u00c8 affiliata alla FIBA dal 1979 e organizza il campionato di pallacanestro di Macao."}
{"id": "2169370", "revid": "121448853", "url": "https://it.wikipedia.org/wiki?curid=2169370", "title": "Megan Park", "text": "\u00c8 conosciuta per aver partecipato alla serie \"La vita segreta di una teenager americana\" recitando nel ruolo di Grace Bowman.\nBiografia.\nMegan \u00e8 nata in Ontario, Canada, ed ha iniziato la sua carriera da attrice facendo piccole parti all'et\u00e0 di 6 anni. Ha frequentato la Oakridge Secondary School, a London, nell'Ontario. Ha partecipato inoltre al programma \"Original Kids Theatre\". Ha avuto il suo ruolo di maggior successo nella serie \"Angela's Eyes\" ed un ruolo minore nel film \"Charlie Bartlett\".\nLa Park ha partecipato anche a serie come \"La mia vita con Derek\" interpretando Amy, una ragazza innamorata di Derek e \"cheerleader\", ex-ragazza di Max. Il suo ruolo che le ha portato pi\u00f9 successo \u00e8 stato nella serie \"La vita segreta di una teenager americana\", dove interpreta Grace Bowman, una cristiana adolescente e cheerleader che, insieme al suo fidanzato vuole mantenere la sua verginit\u00e0 fino al matrimonio. Si innamora poi di Ricky (Daren Kagasoff) ma il suo fidanzato Jack (Greg Finely) non vuole che lei frequenti il padre del figlio di Amy (Shailene Woodley).\nLa Park ha fatto il provino per interpretare Ashley Appleton nel musical ', uscito nelle sale nel 2008. Ha inoltre rinunciato ad interpretare un ruolo in ' dove doveva interpretare Ellen Woglom. Negli ultimi mesi del 2010 prende parte alle riprese del film \"Una spia al liceo\" con Miley Cyrus, uscito nel 2012.\nDal 2007 frequenta il cantante e attore statunitense Tyler Hilton. Si sono sposati poi nell\u2019ottobre 2015. \nL'attrice \u00e8 malata di artrite reumatoide, diagnosticatale quando era adolescente."}
{"id": "2169371", "revid": "599013", "url": "https://it.wikipedia.org/wiki?curid=2169371", "title": "Cliff Pondexter", "text": ""}
{"id": "2169372", "revid": "1543377", "url": "https://it.wikipedia.org/wiki?curid=2169372", "title": "Federazione cestistica della Malaysia", "text": "La Federazione cestistica della Malaysia \u00e8 l'ente che controlla e organizza la pallacanestro in Malaysia.\nLa federazione controlla inoltre la nazionale di pallacanestro della Malaysia. Ha sede a Kuala Lumpur e l'attuale presidente \u00e8 Loke Dato Yuen Yow.\n\u00c8 affiliata alla FIBA dal 1957 e organizza il campionato di pallacanestro della Malaysia."}
{"id": "2169377", "revid": "24823", "url": "https://it.wikipedia.org/wiki?curid=2169377", "title": "Vol. 8", "text": ""}
{"id": "2169387", "revid": "300067", "url": "https://it.wikipedia.org/wiki?curid=2169387", "title": "Marvin Webster", "text": "Il 4 aprile 2009 \u00e8 stato trovato morto in una camera d'albergo a Tulsa, Oklahoma, con ogni probabilit\u00e0 per un problema coronarico."}
{"id": "2169388", "revid": "260215", "url": "https://it.wikipedia.org/wiki?curid=2169388", "title": "Sede titolare di Tindari", "text": ""}
{"id": "2169393", "revid": "1856513", "url": "https://it.wikipedia.org/wiki?curid=2169393", "title": "Albanian Airlines", "text": "L'Albanian Airlines era una compagnia aerea albanese. La compagnia operava su rotte internazionali ed il suo hub era l'aeroporto internazionale di Tirana. L'11 novembre 2011, l'Autorit\u00e0 per l'Aviazione Civile dell'Albania ha deciso di revocarle la licenza, pertanto la compagnia \u00e8 stata costretta a sospendere i voli.\nFlotta.\nLa flotta della Albanian Airlines era composta dai seguenti aerei:"}
{"id": "2169404", "revid": "322321", "url": "https://it.wikipedia.org/wiki?curid=2169404", "title": "Diocesi di Tindari", "text": "La diocesi di Tindari (in latino: \"Dioecesis Tyndaritana\") \u00e8 una sede soppressa e sede titolare della Chiesa cattolica.\nStoria.\nSono scarne le notizie circa la diocesi di Tindari, che \u00e8 documentata con certezza dagli inizi del VI secolo a met\u00e0 circa del VII secolo.\nSono quattro i vescovi attribuiti a questa antica sede siciliana: Severino, che prese parte a due sinodi romani all'epoca di papa Simmaco all'inizio del V secolo; Eutichio, che ricevette nel 593 una lettera da papa Gregorio Magno con la quale il pontefice si congratulava per la conversione al cristianesimo di molti pagani; Benenato, pure lui destinatario di una lettera di papa Gregorio (luglio 599) che lo autorizzava a consacrare un oratorio; infine Teodoro, che prese parte al concilio romano del 649.\nCome attesta l'epistolario di Gregorio Magno, fino agli inizi del VII secolo la Sicilia non aveva sedi metropolitane e, bench\u00e9 sottomessa politicamente all'impero bizantino, dipendeva dal punto di vista ecclesiastico dal patriarcato di Roma: di fatto tutte le diocesi siciliane erano suffraganee della diocesi di Roma. Solo dalla prima met\u00e0 dell'VIII secolo, in seguito alle controversie sull'iconoclastia, la Sicilia fu sottratta dall'imperatore Leone III Isaurico alla giurisdizione di Roma e sottomessa al patriarcato di Costantinopoli (circa 732); tra VIII e IX secolo fu istituita la sede metropolitana di Siracusa, cui furono assoggettate tutte le diocesi siciliane, compresa quella di Tindari, di cui per\u00f2 non sono pi\u00f9 noti vescovi dopo il 649.\nNella \"Notitia Episcopatuum\" redatta all'epoca dell'imperatore Leone VI e databile all'inizio del X secolo, Tindari \u00e8 ancora documentata tra le suffraganee di Siracusa. La situazione descritta da questa \"Notitia Episcopatuum\" \u00e8 tuttavia puramente ideale; infatti nell'836 Tindari fu conquistata dagli Arabi e della sua diocesi non si hanno pi\u00f9 notizie.\nQuando la Sicilia fu assoggettata dai Normanni nell'XI secolo, la diocesi di Tindari non fu pi\u00f9 ricostituita, ed il suo antico territorio entr\u00f2 a far parte di quello della nuova diocesi di Patti.\nDal 1968 Tindari \u00e8 annoverata tra le sedi vescovili titolari della Chiesa cattolica; dal 4 novembre 2020 il vescovo titolare \u00e8 Dorival Souza Barreto J\u00fanior, vescovo ausiliare di San Salvador di Bahia."}
{"id": "2169406", "revid": "300067", "url": "https://it.wikipedia.org/wiki?curid=2169406", "title": "Phil Lumpkin", "text": ""}
{"id": "2169410", "revid": "115356144", "url": "https://it.wikipedia.org/wiki?curid=2169410", "title": "Musica tradizionale turca", "text": "La Musica tradizionale turca (T\u00fcrk Halk M\u00fczi\u011fi) combina i valori culturali distinti di tutte le civilt\u00e0 che son vissute in Anatolia\nLa sua struttura unica include differenze regionali sotto unico ombrello. Fu il genere pi\u00f9 famoso durante il periodo dell'Impero ottomano.\nDopo la fondazione della repubblica turca, Atat\u00fcrk fece una classificazione su larga scala di essa e fece archiviare esempi e modelli di musica tradizionale turca per tutta l'Anatolia. Il progetto part\u00ec nel 1924 e continu\u00f2 fino al 1953 raccogliendo intorno alle 10.000 canzoni popolari.\nNegli anni '60 la musica tradizionale turca debutt\u00f2 nelle radio e i musicisti tradizionali A\u015f\u0131k Veysel, Ne\u015fet Erta\u015f, Bedia Akart\u00fcrk divennero i pi\u00f9 famosi nomi della musica tradizionale turca. Negli anni '70 e '80 con la crescita di popolarit\u00e0 di musica araba e turca occidentale perse di prestigio ma i cantanti Belk\u0131s Akkale, \u0130zzet Alt\u0131nme\u015fe, Selda Ba\u011fcan e Arif Sa\u011f m fecero comunque canzoni di successo e divennero importanti nel panorama tradizionale. "}
{"id": "2169412", "revid": "729019", "url": "https://it.wikipedia.org/wiki?curid=2169412", "title": "Accrington", "text": "Accrington \u00e8 una cittadina di 35.203 abitanti del Lancashire, in Inghilterra."}
{"id": "2169416", "revid": "767487", "url": "https://it.wikipedia.org/wiki?curid=2169416", "title": "Adlington (Lancashire)", "text": "Adlington \u00e8 un paese di 5.270 abitanti del Lancashire, in Inghilterra."}
{"id": "2169419", "revid": "767487", "url": "https://it.wikipedia.org/wiki?curid=2169419", "title": "Yeast artificial chromosome", "text": "Gli Yeast artificial Chromosome (\"YAC\") sono vettori utilizzati nella tecnologia del DNA ricombinante.\nGli YAC sono, letteralmente, cromosomi artificiali di lievito ed in quanto tali, hanno le tre caratteristiche comuni a tutti i cromosomi eucariotici cio\u00e8 telomeri, centromeri, ed una o pi\u00f9 origini di replicazione. Gli YAC inoltre, dato il loro uso nelle tecnologie del DNA ricombinante, contengono uno o pi\u00f9 siti di restrizione grazie ai quali si pu\u00f2 effettuare l'inserimento di DNA esogeno da clonare. Essendo cromosomi eucariotici, sono i vettori di clonaggio che hanno la capacit\u00e0 di contenere inserti pi\u00f9 grandi di DNA, che potenzialmente possono arrivare anche a 1400 kb, rispetto a qualsiasi altro vettore (BAC, plasmidi, elemento P di Drosophila) e questo ha permesso un loro uso intensivo negli studi sui genomi degli eucarioti superiori. Alcuni frammenti di DNA esogeno possono essere instabili all'interno dei vettori YAC e per la clonazione di questi frammenti instabili si utilizzano altri tipi di vettori."}
{"id": "2169421", "revid": "767487", "url": "https://it.wikipedia.org/wiki?curid=2169421", "title": "Bacup", "text": "Bacup \u00e8 un paese di 12.763 abitanti del Lancashire, in Inghilterra."}
{"id": "2169424", "revid": "729019", "url": "https://it.wikipedia.org/wiki?curid=2169424", "title": "Barnoldswick", "text": "Barnoldswick \u00e8 un paese di 12.000 abitanti del Lancashire, in Inghilterra."}
{"id": "2169425", "revid": "260215", "url": "https://it.wikipedia.org/wiki?curid=2169425", "title": "Sede titolare di Troina", "text": ""}
{"id": "2169426", "revid": "729019", "url": "https://it.wikipedia.org/wiki?curid=2169426", "title": "Brierfield", "text": "Brierfield \u00e8 un paese di 8.000 abitanti del Lancashire, in Inghilterra."}
{"id": "2169431", "revid": "287204", "url": "https://it.wikipedia.org/wiki?curid=2169431", "title": "Apocalypse - Il grande spettacolo segreto", "text": "Apocalypse - Il grande spettacolo segreto (\"The Great and Secret Show\") \u00e8 un romanzo fantastico scritto nel 1989 dallo scrittore inglese Clive Barker. Tratta dell'infinita lotta tra il bene e il male, in una versione in cui si contrappone la fame di potere al semplice elevarsi dello spirito a essere cielo.\nTrama.\nRandolphe Jaffe \u00e8 un omuncolo fallito che si ritrova a carpire segreti in una stanza di lettere perdute ad Omaha. Qui comincia ad apprendere che c'\u00e8 qualcosa oltre la vita normale e, giorno per giorno, si trova a conoscere l'ARTE. Incontrer\u00e0 uno scienziato geniale quanto drogato, il quale si far\u00e0 coinvolgere fino ad arrivare a scoprire una scorciatoia per arrivare all'arte. Un composto chimico chiamato Nuncio. Ritrovatisi uno di fronte all'altro, dopo che il Nuncio si \u00e8 impossessato dello scienziato, Jaffe viene preso a sua volta e da qui parte l'ennesima lotta tra le ambizioni del Jaffe (il male) e la contrapposizione di Fletcher (il bene)."}
{"id": "2169432", "revid": "729019", "url": "https://it.wikipedia.org/wiki?curid=2169432", "title": "Savoia-Marchetti S.71", "text": "Il Savoia-Marchetti S.71 era un trimotore di linea ad ala alta prodotto dall'azienda italiana Savoia-Marchetti negli anni trenta.\nTecnica.\nL'S.71 riproponeva l'aspetto dello statunitense Ford Trimotor, una formula di successo utilizzata anche dai francesi Bloch MB 120 e Farman F 300 e dal tedesco Roland II. La fusoliera era dotata di cabina di pilotaggio rialzata e posizionata all'altezza del bordo d'attacco alare. Lo scompartimento passeggeri, dotato di 8 posti a sedere, era caratterizzato da un'ampia vetratura laterale che consentiva loro un'ottima visibilit\u00e0 del paesaggio sottostante. Posteriormente terminava in una coda dall'impennaggio classico monoderiva con piani orizzontali controventati. L'ala, a profilo spesso, era posizionata alta ed integrava nella parte inferiore le gondole che contenevano i due motori laterali.\nIl carrello d'atterraggio era triciclo classico, fisso, integrato posteriormente da un pattino d'appoggio. La propulsione era affidata a tre motori radiali, i primi 4 esemplari dai cecoslovacchi Walter Castor a 7 cilindri da 240 CV (177 kW) ciascuno, gli ultimi tre dai pi\u00f9 potenti Piaggio P.VII da 370\u00a0CV (276\u00a0kW) di produzione italiana, posizionati sul muso e nelle gondole sottoalari e collegati ad eliche bipala.\nImpiego operativo.\nL'S.71 venne gestito inizialmente dalla compagnia aerea Societ\u00e0 Aerea Mediterranea (SAM) la quale venne assorbita, assieme alla sua flotta, dalla neofondata Ala Littoria S.A. nel 1934 che lo utilizz\u00f2 sulle rotte internazionali. Con quest'ultima venne ideato anche un collegamento tra l'Italia e l'America latina inaugurato con un volo postale Roma-Buenos Aires effettuato, nel gennaio 1934, da un S.71 pilotato da Francis Lombardi che tuttavia, a causa di un incidente, non riusc\u00ec ad arrivare a destinazione e dovette fermarsi a Natal.\nUn successivo tentativo, effettuato nel novembre dello stesso anno, di aprire una rotta via Tobruk, Massaua e Mogadiscio, si concluse per\u00f2 nell'aeroporto di quest'ultima tappa con un incidente in fase d'atterraggio in cui il velivolo rimase danneggiato."}
{"id": "2169433", "revid": "599013", "url": "https://it.wikipedia.org/wiki?curid=2169433", "title": "Eric Money", "text": ""}
{"id": "2169436", "revid": "474175", "url": "https://it.wikipedia.org/wiki?curid=2169436", "title": "Burnley", "text": "Burnley \u00e8 una citt\u00e0 di mercato di 87.059 abitanti del Lancashire, in Inghilterra. Sviluppatasi con l'apertura di numerosi cotonifici durante la rivoluzione industriale, oggi, dopo la riconversione della sua economia, vive un difficile presente di citt\u00e0 dormitorio.\nGeografia.\nBurnley sorge sulle pendici occidentali dei monti Pennini centrali, presso la confluenza del fiume Brun nel Calder. La citt\u00e0 si trova a 34\u00a0km a nord di Manchester e a 40\u00a0km di Preston.\nStoria.\nEtimologia.\nIl nome della citt\u00e0 deriva da \"Brun Lea\", ovvero \"prato presso il fiume Brun\".\nMedioevo.\nIl nome di Burnley viene citato per la prima volta nella storia in un documento del 1122, nel quale veniva riportato che la giurisdizione della locale chiesa era affidata ai monaci dell'abbazia di Pontefract. Nei suoi primi anni di vita, Burnley era un piccolo villaggio agricolo che, tra il 1290 ed il 1296, ebbe il privilegio di ottenere un mulino per cereali, il mercato e una gualchiera. Nel 1550 vi abitavano circa 1.200 persone, tutte stanziate attorno alla chiesa di \"St. Peter\", che venne ricostruita nel 1532.\nLa rivoluzione industriale.\nCon l'inizio della rivoluzione industriale, l'industria laniera venne rimpiazzata da quella del cotone. Numerose nuove fabbriche vennero aperte presso la confluenza del Brun nel Calder proprio per fruttare con l'acqua dei due fiumi la potenza delle macchine a vapore. Nel 1754 venne aperta la nuova strada che univa Burnley a Blackburn ed a Colne, strada percorsa da veloci diligenze che si spingevano fino a Skipton ed a Manchester. Vennero inoltre aperte miniere di carbone, alcune anche in quello che oggi \u00e8 il centro della citt\u00e0.\nA contribuire alla fortuna della citt\u00e0, vi fu anche l'apertura, nel 1796, del \"Leeds and Liverpool Canal\", che consentiva un'ancor pi\u00f9 rapida esportazione delle merci verso il resto del Regno Unito. \nNel 1824 Burnley fu investita da una grave crisi finanziaria, causata dal fallimento della pi\u00f9 importante banca cittadina, fatto che comport\u00f2 la chiusura di molti impianti. Attorno al 1845 arrivarono a Burnley numerosi famiglie irlandesi in fuga dalla grave carestia che aveva colpito la loro isola. Nel 1848 la citt\u00e0 fu raggiunta dalla ferrovia per lo Yorkshire. Nel seconda met\u00e0 degli anni sessanta del XIX secolo Burnley divenne una delle capitali mondiali della lavorazione del cotone. In quegli stessi anni aprirono i battenti anche numerose fonderie ed ferriere, grazie alle quali fu possibile per le altre fabbriche avere un rifornimento pressoch\u00e9 continuo di ferro battuto e ghisa. Il costante sviluppo economico della citt\u00e0 favor\u00ec un aumento della popolazione, che pass\u00f2 dai 87.016 abitanti del 1891 ai 97.043 del 1901.\nL'era post industriale.\nCon lo scoppio della prima guerra mondiale, l'industria tessile inglese entr\u00f2 in crisi colpendo cos\u00ec anche il sistema economico di Burnley. Nel conflitto mondiale 4000 dei suoi abitanti richiamati alle armi, pari al 15% della popolazione maschile attiva, rimasero uccisi. Durante la seconda guerra mondiale, Burnley non pat\u00ec i bombardamenti che sconvolsero altre citt\u00e0 inglesi. \nTra gli anni sessanta e settanta molti edifici vennero demoliti e vaste aree industriali vennero smantellate ed abbandonate. Altre ancora vennero riqualificate e convertite in Nel 1980 venne aperto il raccordo autostradale passante per Burnley che per\u00f2 si vide divisa in due parti dal tracciato della nuova strada. Nel 1992 e nel 2001 si verificarono nella citt\u00e0 alcuni scontri a sfondo razziale.\nNel 2013 il governo del Regno Unito ha premiato la citt\u00e0 di Burnely come posto pi\u00f9 intraprendente e dinamico della Gran Bretagna.\nInfrastrutture e trasporti.\nStrade.\nLa principale via d'accesso a Burnley \u00e8 l'autostrada M65 che origina a Preston e termina a Colne.\nFerrovie.\nBurnley \u00e8 servita da quattro stazioni ferroviarie, tutte gestite dalla compagnia Northern: Burnley Manchester Road, Burnley Centrale, Burnley Barracks e Burnley Rose Grove. Nel 2015, per la prima volta dopo cinquant'anni, \u00e8 stato aperto un servizio ferroviario diretto con la stazione di Manchester Victoria.\nSport.\nIl Burnley Football Club \u00e8 la principale squadra di calcio della citt\u00e0 e disputa le sue partite interne allo stadio Turf Moor, aperto sin dal 1883. Il Burnley FC \u00e8 stato uno dei 12 club fondatori della Football League ed \u00e8 uno dei soli tre club inglesi che hanno vinto almeno una volta tutti e quattro i campionati professionistici. La squadra \u00e8 molto seguita in citt\u00e0, tanto da registrare la pi\u00f9 alta affluenza di pubblico rispetto alla popolazione della citt\u00e0. Purtroppo la fama del Burnley, pi\u00f9 che ai suoi meriti sportivi, \u00e8 legata ai misfatti dei suoi hooligan, tra i pi\u00f9 pericolosi d'Inghilterra, noti nell'ambiente sportivo come \"Suicide Squad\"."}
{"id": "2169437", "revid": "1514393", "url": "https://it.wikipedia.org/wiki?curid=2169437", "title": "Marco Polo (serie Tv)", "text": ""}
{"id": "2169438", "revid": "339392", "url": "https://it.wikipedia.org/wiki?curid=2169438", "title": "Maratoneta", "text": ""}
{"id": "2169439", "revid": "729019", "url": "https://it.wikipedia.org/wiki?curid=2169439", "title": "Carnforth", "text": "Carnforth \u00e8 un paese di 5.350 abitanti del Lancashire, in Inghilterra."}
{"id": "2169441", "revid": "599013", "url": "https://it.wikipedia.org/wiki?curid=2169441", "title": "Don Smith (cestista 1951)", "text": ""}
{"id": "2169443", "revid": "729019", "url": "https://it.wikipedia.org/wiki?curid=2169443", "title": "Chorley", "text": "Chorley \u00e8 una citt\u00e0 di 41.364 abitanti del Lancashire, in Inghilterra."}
{"id": "2169444", "revid": "729019", "url": "https://it.wikipedia.org/wiki?curid=2169444", "title": "Clayton-le-Moors", "text": "Clayton-le-Moors \u00e8 un paese del Lancashire, in Inghilterra."}
{"id": "2169445", "revid": "92723", "url": "https://it.wikipedia.org/wiki?curid=2169445", "title": "Diocesi di Troina", "text": "La diocesi di Troina (in latino: \"Dioecesis Troyniensis\") \u00e8 una sede soppressa e sede titolare della Chiesa cattolica.\nStoria.\nSono scarne le notizie circa la diocesi di Troina.\nTroina fu uno dei primi paesi a essere liberati dagli Arabi da parte dei Normanni guidati dal Gran conte Ruggero, che la scelsero come residenza della corte e avamposto della conquista di tutta l'isola. Nel 1082 diedero alla stessa Troina la sede vescovile. Primo vescovo fu Roberto, cugino del granconte Ruggero, che tra il 1065 ed il 1078 fece costruire la cattedrale.\nSecondo la tradizione celebr\u00f2 una Messa nella cattedrale di Troina anche papa Urbano II, recatosi in Sicilia per richiedere l'aiuto dei Normanni, i quali furono compensati con lo speciale privilegio dell\"'Apostolica legazia\", ovvero il potere dato ai re di Sicilia di nominare direttamente i vescovi siciliani.\nCon il declino normanno la sede vescovile fu spostata a Messina.\nNel XVIII secolo il ceto patrizio che governa la citt\u00e0, con l'appoggio del clero, prov\u00f2 a rimpossessarsi del titolo vescovile. Ci fu una contesa tra Troina e Nicosia, ma a spuntarla fu quest'ultima.\nDal 1969 Troina \u00e8 annoverata tra le sedi vescovili titolari della Chiesa cattolica; dal 1\u00ba settembre 2017 il vescovo titolare \u00e8 Sebastian Vaniyapurackal, vescovo della curia arcivescovile maggiore della Chiesa cattolica siro-malabarese."}
{"id": "2169446", "revid": "433605", "url": "https://it.wikipedia.org/wiki?curid=2169446", "title": "Cleveleys", "text": "Cleveleys \u00e8 un paese del Lancashire, in Inghilterra."}
{"id": "2169450", "revid": "767487", "url": "https://it.wikipedia.org/wiki?curid=2169450", "title": "Kevin Stacom", "text": ""}
{"id": "2169451", "revid": "729019", "url": "https://it.wikipedia.org/wiki?curid=2169451", "title": "Clitheroe", "text": "Clitheroe \u00e8 una cittadina di 22.000 abitanti del Lancashire, in Inghilterra.\nA Clitheroe ha sede la \"Clitheroe Royal Grammar School\", uno dei pi\u00f9 importanti istituti dell'Lancashire."}
{"id": "2169454", "revid": "729019", "url": "https://it.wikipedia.org/wiki?curid=2169454", "title": "Colne", "text": "Colne \u00e8 una cittadina di 20.118 abitanti del Lancashire, in Inghilterra."}
{"id": "2169457", "revid": "729019", "url": "https://it.wikipedia.org/wiki?curid=2169457", "title": "Darwen", "text": "Darwen \u00e8 una cittadina di 31.570 abitanti del Lancashire, in Inghilterra."}
{"id": "2169459", "revid": "729019", "url": "https://it.wikipedia.org/wiki?curid=2169459", "title": "Earby", "text": "Earby \u00e8 un paese di 5.260 abitanti del Lancashire, in Inghilterra."}
{"id": "2169463", "revid": "465169", "url": "https://it.wikipedia.org/wiki?curid=2169463", "title": "Fleetwood", "text": "Fleetwood \u00e8 una cittadina di abitanti del Lancashire, in Inghilterra.\nGeografia.\nFleetwood sorge sulla costa del mar d'Irlanda, all'estremit\u00e0 nord-occidentale della pianura costiera The Fylde, presso l'estuario del fiume Wyre. La cittadina sorge a 13 km a nord di Blackpool.\nOspita la sede della \"Lofthouse of Fleetwood Ltd\" azienda produttrice delle caramelle Fisherman's Friend.\nSport.\nLa squadra di calcio cittadina \u00e8 il Fleetwood Town F.C. che disputa le sue partire interne all'Highbury Stadium."}
{"id": "2169464", "revid": "599013", "url": "https://it.wikipedia.org/wiki?curid=2169464", "title": "Jesse Dark", "text": ""}
{"id": "2169466", "revid": "228587", "url": "https://it.wikipedia.org/wiki?curid=2169466", "title": "Garstang", "text": "Garstang \u00e8 un paese di 4.074 abitanti del Lancashire, in Inghilterra."}
{"id": "2169469", "revid": "729019", "url": "https://it.wikipedia.org/wiki?curid=2169469", "title": "Great Harwood", "text": "Great Harwood \u00e8 un paese di 11.217 abitanti del Lancashire, in Inghilterra."}
{"id": "2169471", "revid": "729019", "url": "https://it.wikipedia.org/wiki?curid=2169471", "title": "Haslingden", "text": "Haslingden \u00e8 una cittadina di 16.849 abitanti del Lancashire, in Inghilterra."}
{"id": "2169476", "revid": "74801", "url": "https://it.wikipedia.org/wiki?curid=2169476", "title": "Kirkham", "text": "Kirkham \u00e8 un paese di abitanti del Lancashire, in Inghilterra.\nQua nacque il calciatore George Wilson. "}
{"id": "2169477", "revid": "767487", "url": "https://it.wikipedia.org/wiki?curid=2169477", "title": "Rosinei Adolfo Nascimento", "text": "Caratteristiche tecniche.\nGioca come centrocampista offensivo.\nCarriera.\nClub.\nCresciuto nel Cruzeiro, nel 2004 si trasfer\u00ec al \nCorinthians.\nNel 2005, inizi\u00f2 ad affermarsi in prima squadra, che in quel momento era in collaborazione con l'MSI. Dopo il calo di rendimento di Carlos Alberto, Rosinei conquist\u00f2 il posto da titolare. Fu il secondo miglior marcatore del club nel Brasileir\u00e3o 2005, dopo Carlos T\u00e9vez.\nNel 2007 pass\u00f2 al Real Murcia, per disputare il Primera Divisi\u00f3n 2007-2008 (Spagna). Nel 2008 \u00e8 tornato in Brasile, all'Internacional. Nel 2009 va in Messico per giocare con il Club Am\u00e9rica"}
{"id": "2169480", "revid": "729019", "url": "https://it.wikipedia.org/wiki?curid=2169480", "title": "Leyland (Lancashire)", "text": "Leyland \u00e8 una citt\u00e0 di 40.000 abitanti del Lancashire, in Inghilterra."}
{"id": "2169481", "revid": "179980", "url": "https://it.wikipedia.org/wiki?curid=2169481", "title": "Rosinei Adolfo", "text": ""}
{"id": "2169485", "revid": "767487", "url": "https://it.wikipedia.org/wiki?curid=2169485", "title": "Renee Olstead", "text": "Deve la sua popolarit\u00e0 all'aver interpretato il ruolo di Madison nella serie \"La vita segreta di una teenager americana\". \u00c8 apparsa inoltre nella serie\" Still Standing\", interpretando il ruolo di Lauren Miller. Ha registrato cinque album in studio di stile jazz.\nBiografia.\nNasce a Kingwood (Texas), figlia di Christopher Eric Olstead e Rebecca Lynn Jeffries. Dal 2002 al 2006 \u00e8 apparsa nella sitcom \"Still Standing\" interpretando il ruolo di Lauren Miller. Nel 2004 ha ottenuto una piccola parte nel film \"30 anni in 1 secondo\". Inoltre ha recitato nella serie \"La vita segreta di una teenager americana\" interpretando il ruolo di Madison.\nCarriera musicale.\nNel 2004 realizza per la Warner Records un album jazz e pop, ricevendo ottimi commenti dalla critica. L'album \u00e8 stato prodotto in quantit\u00e0 limitata, comunque un debutto, che le ha consentito di esibirsi a Berlino per il Live 8, del 2 luglio 2005. Nel 2005 registra con il trombettista Chris Botti l'album \"To Love Again: The Duets\". Lo stesso brano fu incluso nel DVD del 2006, \"Chris Botti Live with Orchestra and Special Guest\". Il suo stile canoro \u00e8 influenzato da artisti quali Ella Fitzgerald e Sarah Vaughan. Il suo talento musicale venne scoperto da David Foster, produttore del suo primo album. Ha inoltre partecipato con Foster all\"'Oprah Winfrey Show\".\nL'album successivo, intitolato \"Skylark\", venne prodotto da Foster. L'album venne pubblicato solo il 27 gennaio 2009, ma ha subito diversi rinvii, in quanto doveva essere pubblicato nel 2005."}
{"id": "2169486", "revid": "729019", "url": "https://it.wikipedia.org/wiki?curid=2169486", "title": "Longridge", "text": "Longridge \u00e8 una cittadina di 8.000 abitanti del Lancashire, in Inghilterra."}
{"id": "2169488", "revid": "125658172", "url": "https://it.wikipedia.org/wiki?curid=2169488", "title": "Frederick Douglass", "text": "Soprannominato \"Il saggio di Anacostia\" o \"Il Leone di Anacostia\" (un quartiere storico di Washington), Douglass \u00e8 una delle figure pi\u00f9 importanti della storia afroamericana e dell'intera storia degli Stati Uniti. Nel 1872 Douglass fu il primo afroamericano ad essere candidato vicepresidente degli Stati Uniti per il Partito per l'eguaglianza dei diritti, in coppia con Victoria Woodhull, la prima donna ad essere candidata per la presidenza.\nFu un fermo sostenitore dell'eguaglianza di tutti gli uomini, neri, donne, nativi americani o immigrati di recente arrivo. Gli piaceva molto dire: \u00abMi assocerei con chiunque per fare la cosa giusta e con nessuno per fare quella sbagliata\u00bb.\nBiografia.\nLa vita da schiavo.\nNacque in schiavit\u00f9 nella Contea di Talbot, nei pressi di Hillsboro, nel Maryland. Quando era ancora molto piccolo venne separato dalla madre, Harriet Bailey, e and\u00f2 quindi a vivere con la nonna materna Betty Bailey. L'identit\u00e0 di suo padre resta oscura. Douglass inizialmente afferm\u00f2 che gli era stato detto che il padre era un bianco, forse il suo proprietario Aaron Anthony; in seguito per\u00f2 disse che non sapeva nulla dell'identit\u00e0 di suo padre. All'et\u00e0 di sette anni Douglass fu tolto anche alla nonna e trasferito alla piantagione Wye House, dove Anthony lavorava come sorvegliante. Quando Anthony mor\u00ec Douglass venne dato a Lucretia Auld, moglie di Thomas Auld, che lo mand\u00f2 al servizio di Hugh Auld, fratello di Thomas, a Baltimora.\nQuando aveva circa dodici anni, la moglie di Hugh Auld, Sophia, inizi\u00f2 a insegnargli l'alfabeto, infrangendo cos\u00ec la legge che vietava di insegnare a leggere agli schiavi. Quando il marito di Sophia se ne accorse, disapprov\u00f2 energicamente l'iniziativa della moglie, sostenendo che uno schiavo che avesse imparato a leggere sarebbe diventato uno schiavo insoddisfatto della sua condizione e avrebbe desiderato la libert\u00e0. In seguito Douglass parl\u00f2 di questa affermazione definendola come il primo discorso anti-abolizionista che avesse mai sentito in vita sua.\nCome spieg\u00f2 nella sua autobiografia \"Narrative of the Life of Frederick Douglass, an American Slave\" (1845), Douglass riusc\u00ec ad imparare a leggere dai ragazzini bianchi del vicinato e guardando quello che scrivevano le persone con cui lavorava. Non appena ebbe imparato a leggere, il giovane Douglass lesse quotidiani, materiale politico e libri di ogni tipo che cambiarono il suo modo di pensare, spingendolo a mettere dapprima in discussione e poi a condannare apertamente l'istituto della schiavit\u00f9. In et\u00e0 avanzata Douglass indicher\u00e0 \"The Columbian Orator\", che aveva scoperto a dodici anni, come il testo che l'aveva illuminato e aveva definito il suo punto di vista sulla libert\u00e0 e sui diritti umani.\nNel 1833 Thomas Auld riprese Douglass dal fratello dopo una lite (come maniera di punire Hugh, scrisse Douglass). Scontento di Douglass, Thomas Auld lo mand\u00f2 a lavorare per Edward Covey, un contadino povero che aveva la reputazione di \"\"piega-schiavi\". Douglass fu cos\u00ec regolarmente frustato. Il sedicenne era sul punto di essere psicologicamente spezzato dalla sua lotta contro Covey, ma alla fine si ribell\u00f2 alle percosse e reag\u00ec: dopo aver perduto lo scontro fisico con Douglass, Covey non tent\u00f2 pi\u00f9 di picchiarlo.\nQuando venne ceduto in affitto ad un certo Freeland, Douglass insegn\u00f2 agli altri schiavi a leggere il Nuovo Testamento in una scuola gestita da religiosi all'interno della piantagione. Non appena si diffuse la voce, l'interesse degli schiavi per l'alfabetizzazione si rivel\u00f2 cos\u00ec grande che ogni settimana pi\u00f9 di quaranta persone assistevano alle lezioni. Per circa sei mesi il corso rimase sostanzialmente inosservato. Mentre Freeland tollerava tranquillamente quel tipo di attivit\u00e0, gli altri proprietari di piantagioni invece si infuriarono per il fatto che i loro schiavi stavano ricevendo un'istruzione. Una domenica fecero irruzione tutti insieme armati di mazze e bastoni e posero fine per sempre le riunioni.\nNel 1837 Douglass incontr\u00f2 a Baltimora Anna Murray, un'afroamericana libera. I due si sposarono poco dopo che lui ebbe ottenuto la libert\u00e0.\nDalla schiavit\u00f9 alla libert\u00e0.\nDouglass tent\u00f2 una prima volta di fuggire da Freeland, che l'aveva noleggiato dal suo proprietario, ma senza successo. Nel 1836 tent\u00f2 nuovamente la fuga, questa volta dal proprietario Covey, fallendo ancora.\nIl 3 settembre 1838 riusc\u00ec finalmente a fuggire salendo a bordo di un treno per Havre de Grace, Maryland, vestito con un'uniforme da marinaio e munito di documenti di identit\u00e0 falsi che gli aveva procurato un marinaio nero libero. Attravers\u00f2 il fiume Susquehanna su un traghetto a Havre de Grace e continu\u00f2 il viaggio in treno fino a Wilmington, in Delaware. Da l\u00ec si mosse su un battello a vapore alla volta di Filadelfia, per poi raggiungere New York. Per fare l'intero viaggio impieg\u00f2 meno di 24 ore.\nL'attivit\u00e0 in sostegno all'abolizionismo.\nDouglass continu\u00f2 il proprio viaggio fino al Massachusetts. L\u00ec si un\u00ec a varie organizzazioni, tra cui una chiesa afroamericana, e frequent\u00f2 con regolarit\u00e0 gli incontri degli abolizionisti. Si abbon\u00f2 al settimanale di William Lloyd Garrison \"The Liberator\" e, nel 1841 assistette ad un discorso di Garrison durante una riunione della Societ\u00e0 Antischiavista di Bristol. Ad uno di questi incontri, inaspettatamente, a Douglass venne chiesto di essere lui stesso a parlare. Dopo che ebbe raccontato la propria storia fu incoraggiato a tenere conferenze contro la schiavit\u00f9.\nDouglass si ispir\u00f2 a Garrison e in seguito dichiar\u00f2 \"nessuno mai colp\u00ec i miei sentimenti come fece William Lloyd Garrison\". Anche Garrison rimase impressionato favorevolmente da Douglass e scrisse di lui su \"The Liberator\". Alcuni giorni dopo Douglass, a Nantucket, tenne il proprio primo discorso alla riunione annuale della societ\u00e0 antischiavista del Massachusetts. Allora era soltanto un ventitreenne e in seguito raccont\u00f2 che aveva le gambe che tremavano, ma era riuscito a controllare il proprio nervosismo e a tenere un eccellente discorso sulla durezza della sua vita da schiavo.\nNel 1843 Douglass partecip\u00f2 al progetto delle cento riunioni dell'American Anti-Slavery Society, un programma di sei mesi di incontri pubblici in tutto l'est e il midwest degli Stati Uniti. Prese parte alla Convention di Seneca Falls, momento di nascita del movimento femminista statunitense e firm\u00f2 la \"Declaration of Sentiments\" ivi elaborata.\nL'autobiografia.\nL'opera pi\u00f9 famosa di Douglass \u00e8 la sua prima autobiografia, \"Narrazione della vita di Frederick Douglass, uno schiavo americano\", pubblicata nel 1845. All'epoca alcuni scettici attaccarono il libro chiedendosi se fosse mai possibile che un nero avesse prodotto un'opera letteraria di tale qualit\u00e0. Il libro ricevette comunque recensioni generalmente positive e divent\u00f2 subito un campione di vendite. Entro soli tre anni dalla prima pubblicazione fu ristampato nove volte per un totale di 11.000 copie diffuse negli Stati Uniti; fu poi tradotto in francese e olandese e pubblicato anche in Europa.\nIl successo del libro ebbe uno sfortunato e imprevisto effetto collaterale: gli amici e i protettori di Douglass ebbero paura che tutta quella pubblicit\u00e0 attirasse l'attenzione del suo ex padrone, Hugh Auld, che avrebbe potuto tentare di riprendersi la \"sua propriet\u00e0\". Spinsero quindi Douglass a fare un viaggio in Irlanda come avevano fatto vari altri ex schiavi. Douglass si imbarc\u00f2 sul \"Cambria\", diretto a Liverpool, il 16 agosto 1845 e giunse in Irlanda proprio mentre la Grande carestia era agli inizi.\nDouglass nel corso della sua vita pubblic\u00f2 tre versioni dell'autobiografia, facendo ogni volta degli ampliamenti rispetto alla versione precedente. Alla \"Narrative\" del 1845, che fu quella a vendere di pi\u00f9, segu\u00ec quindi \"My Bondage and My Freedom\" nel 1855. Nel 1881, dopo la guerra civile usc\u00ec \"Life and Times of Frederick Douglass\", ulteriormente revisionata nel 1892.\nI viaggi in Irlanda e Gran Bretagna.\nA partire dall'agosto 1845 Douglass trascorse due anni in Gran Bretagna e Irlanda tenendo diverse conferenze e letture pubbliche, principalmente in chiese e cappelle protestanti. Il richiamo che esercitava era tale che molte di queste erano \"talmente affollate da soffocare\"; un esempio fu il celebre discorso che tenne quando fu accolto a Londra presso la Finsbury Chapel di Alexander Fletcher nel maggio 1846. Douglass sottoline\u00f2 che in Inghilterra era stato trattato \"non come un colore, ma come un uomo\". Incontr\u00f2 il nazionalista irlandese Daniel O'Connell e ne divenne amico.\nProprio durante questo viaggio Douglass divent\u00f2 un uomo libero anche in forma ufficiale, quando i suoi sostenitori inglesi acquistarono la sua libert\u00e0 dal suo proprietario. I suoi discorsi sulla schiavit\u00f9 e sulle sue esperienze continuarono a raccogliere enormi folle che finivano per acclamarlo. Nel 1846 incontr\u00f2 Thomas Clarkson, uno degli ultimi ancora in vita tra coloro che erano riusciti a convincere la Gran Bretagna ad abolire la schiavit\u00f9.\nDouglass credeva che l'istruzione fosse per gli afroamericani la chiave per riuscire a migliorare le loro vite. Per questa ragione fu uno dei primi sostenitori della necessit\u00e0 di abolire la segregazione razziale nelle scuole. Mentre il rapporto numerico tra studenti bianchi e studenti neri nello Stato di New York era di 40 a 1, i fondi destinati allo studio degli afroamericani rispetto a quelli per i bianchi erano in rapporto solo di 1 a 1.600. Questo significava che le strutture a disposizione degli afroamericani e di conseguenza l'istruzione che ne ricevevano erano di gran lunga inferiori. Douglass critic\u00f2 tale situazione e promosse un'azione in tribunale per ottenere che tutte le scuole fossero aperte a tutti i bambini. Dichiar\u00f2 che l'inclusione nel sistema educativo era per gli afroamericani un'esigenza pi\u00f9 urgente e pressante di rivendicazioni politiche come il conseguimento del diritto di voto.\nL'attivit\u00e0 di Douglass si svolse sia negli anni che precedettero la guerra civile americana sia nel corso di questa. Fu amico dell'abolizionista radicale John Brown, ma disapprovava il progetto di Brown di dare il via ad un'insurrezione armata degli schiavi negli Stati del sud. Brown fece visita a Douglass due mesi prima di guidare l'incursione nell'arsenale di Harper's Ferry in Virginia Occidentale. Dopo l'incursione Douglass fugg\u00ec in Canada per qualche tempo, temendo di essere accusato di associazione con Brown e di essere arrestato come complice della cospirazione. Douglass era invece convinto che l'attacco ad una propriet\u00e0 del governo federale avrebbe irritato l'opinione pubblica americana e in seguito, proprio ad Harpers Ferry, partecip\u00f2 ad un dibattito pubblico con Andrew Hunter, il pubblico ministero che era riuscito a fare condannare Brown.\nNel 1863 Douglass parl\u00f2 al Presidente Abraham Lincoln del modo in cui venivano trattati i soldati neri e nel 1865 con il Presidente Andrew Johnson del problema del diritto di voto per gli afroamericani. I suoi primi collaboratori erano stati gli abolizionisti bianchi William Lloyd Garrison e Wendell Phillips. Nei primi anni 1850 per\u00f2 Douglass si allontan\u00f2 da coloro che avevano sostenuto Garrison sul problema dell'interpretazione della Costituzione degli Stati Uniti, in quanto credeva che essa gi\u00e0 contenesse tutto quello che era necessario a garantire la libert\u00e0 e i diritti degli afroamericani.\nGli anni della guerra civile.\nPrima della guerra.\nNel 1851 procedette alla fusione del suo giornale, \"North Star\", con il \"Liberty Party Paper\" di Gerrit Smith per creare il \"Frederick Douglass' Paper\" che continu\u00f2 le pubblicazioni fino al 1860. Si dichiar\u00f2 d'accordo con Smith e Lysander Spooner sul fatto che la Costituzione fosse un documento antischiavista, ribaltando le proprie posizioni iniziali di quando credeva invece che fosse pro-schiavit\u00f9.\nUn tempo infatti condivideva il punto di vista di William Lloyd Garrison, il quale era convinto che il sostegno al sistema schiavista fosse parte integrante della Costituzione. Garrison aveva pubblicamente espresso quest'opinione bruciando teatralmente alcune copie del documento. Ad aumentare la crescente distanza tra lui e Douglass fu anche la preoccupazione che il \"North Star\" facesse concorrenza al suo \"National Anti-Slavery Standard\" e all\"'Anti-Slavery Bugle\" di Marius Robinson.\nIl cambiamento di posizione di Douglass rispetto alla Costituzione fu uno dei fattori pi\u00f9 importanti di divisione all'interno del movimento abolizionista dopo la pubblicazione del libro di Spooner \"The Unconstitutionality of Slavery\" nel 1846. Questa e altre differenze di tipo politico finirono per creare una spaccatura tra Douglass e Garrison. Douglass poi irrit\u00f2 ulteriormente Garrison dicendo che la Costituzione poteva e doveva essere usata come strumento della lotta contro lo schiavismo, dichiarazione che segn\u00f2 la sua definitiva indipendenza da Garrison e dal suo movimento.\nNel marzo 1860 la figlia minore di Douglass, Annie, mor\u00ec a Rochester mentre lui si trovava ancora in Inghilterra. Douglass torn\u00f2 il mese successivo passando per il Canada per evitare di essere scoperto.\nPrima dell'inizio della guerra civile Douglass era diventato uno dei neri pi\u00f9 famosi del paese e ben conosciuto per i suoi discorsi sulla condizione dei neri e su altre questioni come i diritti delle donne. Le sue capacit\u00e0 oratorie garantivano la presenza di grandi folle in ogni luogo in cui andava a parlare e l'accoglienza che aveva ricevuto da parte delle autorit\u00e0 inglesi e irlandesi aumentavano la considerazione di cui godeva.\nLa lotta per l'emancipazione.\nDouglass e gli abolizionisti sostennero che, poich\u00e9 lo scopo della guerra di secessione era di porre fine alla schiavit\u00f9, si sarebbe dovuto permettere agli afroamericani di arruolarsi e di prendere parte alla lotta per la propria libert\u00e0. Douglass espresse questo punto di vista sui suoi giornali e in diversi discorsi pubblici.\nLa notte del 31 dicembre 1862 il presidente Lincoln eman\u00f2 il Proclama di emancipazione, che dichiarava liberi gli schiavi dell'Unione, mentre la schiavit\u00f9 restava in vigore nei territori controllati dalla Confederazione. Douglass descrisse cos\u00ec lo spirito con cui lui ed altri attendevano quell'annuncio:\nDal momento che il nord non era pi\u00f9 obbligato a restituire al sud gli schiavi fuggitivi, Douglass cominci\u00f2 a lottare per l'eguaglianza della sua gente. Insieme a Lincoln elabor\u00f2 dei piani per trasferire gli schiavi liberati fuori dagli Stati del sud. Durante la guerra Douglass prest\u00f2 servizio per l'Unione come reclutatore per il 54\u00ba Reggimento del Massachusetts. Suo figlio Frederick Douglass Jr. fece lo stesso, mentre l'altro figlio, Lewis Douglass, si arruol\u00f2 e partecip\u00f2 con il reggimento alla battaglia di Fort Wagner. Lincoln dubitava che la guerra potesse mai aver termine, ma invece si concluse con la sconfitta delle forze confederate e la vittoria dell'Unione\nL'emancipazione e la fine della schiavit\u00f9 furono ratificate con l'approvazione del XIII emendamento, che garantiva anche la cittadinanza agli schiavi liberati. Il XIV emendamento garant\u00ec a tutti i diritti civili e la stessa tutela davanti alla legge. Il XV emendamento poi protesse tutti i cittadini dalla discriminazione riguardo al diritto di voto su base razziale.\nLa morte di Lincoln.\nAll'inaugurazione del gruppo bronzeo dell'Emancipation Memorial all'interno del Lincoln Park di Washington, Douglass si trov\u00f2 tra il pubblico mentre un celebre avvocato pronunciava un discorso di commemorazione per Lincoln. Altri spettatori ritennero che il discorso non rendesse giustizia allo scomparso Presidente e chiesero a Douglass di parlare a sua volta. Pur con una certa riluttanza Douglass si alz\u00f2 e parl\u00f2: senza alcuna preparazione pronunci\u00f2 una splendida orazione in onore di Lincoln, un discorso che gli procur\u00f2 il rispetto di molti.\nNel discorso Douglass parl\u00f2 di Lincoln con franchezza, bilanciando i lati positivi e quelli negativi. Defin\u00ec Lincoln \"Il Presidente dell'uomo bianco\" e sottoline\u00f2 il ritardo con cui aveva aderito alla causa dell'emancipazione. Fece notare che Lincoln inizialmente si era opposto all'espansione del fenomeno della schiavit\u00f9, ma non ne aveva appoggiato la completa eliminazione. Ma Douglass disse anche \u00abCome potrebbe mai un uomo di colore, o anche un bianco, che abbia a cuore la libert\u00e0 di tutti gli uomini, dimenticare la notte che segu\u00ec il primo gennaio 1863, quando il mondo doveva vedere se Abraham Lincoln avrebbe provato di essere all'altezza delle sue parole?\u00bb.\nLa folla, eccitata dalle sue parole, si alz\u00f2 in piedi applaudendolo. In seguito un testimone disse \u00abHo sentito parlare Clay e altri uomini straordinari, ma non ho mai sentito un discorso capace di impressionarmi come quello\u00bb. La leggenda vuole che la vedova Mary Lincoln, in segno di ringraziamento, abbia donato a Douglass il bastone da passeggio preferito dal marito, che tuttora si trova nella \"Cedar Hill\", la casa di propriet\u00e0 di Douglass.\nL'epoca della Ricostruzione.\nDopo la guerra civile Douglass ricopr\u00ec diversi importanti incarichi politici. Fu presidente della Freedman's Savings Bank, l'organizzazione governativa creata per guidare e sostenere lo sviluppo delle comunit\u00e0 afroamericane da poco emancipate; sceriffo del Distretto di Columbia; \"Minister Resident\" e console generale presso la Repubblica di Haiti (1889\u20131891); incaricato d'affari presso la Repubblica Dominicana. Dopo due anni abbandon\u00f2 questi incarichi di tipo diplomatico perch\u00e9 si trovava in disaccordo con la politica del governo degli Stati Uniti. Nel 1872, dopo che la sua casa di New York era andata distrutta in un incendio probabilmente doloso, si trasfer\u00ec a Washington. Nell'incendio and\u00f2 perduta anche una raccolta completa delle edizioni del \"The North Star\".\nNel 1868 Douglass appoggi\u00f2 la campagna elettorale di Ulysses S. Grant. Eletto Presidente, Grant promulg\u00f2 la legge sui diritti civili del 1871, detto anche \"Klan Act\", oltre al secondo e terzo Enforcement Act. Grant si serv\u00ec con vigore dei provvedimenti contenuti, sospendendo l'habeas corpus nella Carolina del Sud e inviando truppe sia l\u00ec che in altri stati; sotto la sua guida furono arrestate oltre 5.000 persone e il Ku Klux Klan ricevette un duro colpo. L'impegno di Grant per la distruzione del Klan lo rese piuttosto impopolare tra molti bianchi ma Douglass invece lo apprezz\u00f2 e lod\u00f2. Un collaboratore di Douglass scrisse di Grant che gli afroamericani \"avrebbero sempre conservato un caro ricordo del suo nome, della sua fama e delle cose che aveva fatto\"\".\nAlle elezioni presidenziali del 1872 Douglass divent\u00f2 il primo afroamericano ad essere candidato per la vicepresidenza degli Stati Uniti, affiancato a Victoria Woodhull, per il Partito per l'eguaglianza dei diritti. La candidatura avvenne per\u00f2 a sua insaputa tanto che, ignorando di essere candidato, non partecip\u00f2 alla campagna elettorale.\nDouglass continu\u00f2 a tenere discorsi pubblici. Parl\u00f2 in molti college in tutto il paese durante il periodo della Ricostruzione, continuando a porre l'attenzione sull'importanza del diritto di voto e dell'esercizio di questo.\nDopo la guerra, ben presto, nel sud i bianchi si erano sollevati nuovamente, organizzando come prima cosa gruppi di giustizieri illegali come il Ku Klux Klan. Nel corso degli anni assunsero forme diverse, fino a costituirsi in potenti gruppi paramilitari come la White League e le Red Shirts. Dopo la Ricostruzione la loro forza al sud and\u00f2 sempre aumentando, permettendo cos\u00ec, a pi\u00f9 di dieci anni dopo la fine della guerra, al Partito Democratico di riconquistare il potere in tutti gli Stati dell'ex Confederazione e di riaffermare il principio della supremazia bianca. Raggiunsero questo obbiettivo con una combinazione dell'uso della violenza e con l'introduzione delle leggi Jim Crow, verso la fine del XIX secolo, che imponevano la segregazione razziale e miravano ad impedire l'esercizio del diritto di voto agli afroamericani. Nel sud vennero infatti approvate nuove costituzioni e statuti che, introducendo stretti requisiti per la registrazione nelle liste elettorali e per l'espletamento delle formalit\u00e0 di voto, di fatto toglievano tale diritto ai neri e ai bianchi poveri. La situazione rimase invariata per pi\u00f9 di sessant'anni, fino a circa la met\u00e0 del XX secolo.\nVita familiare.\nDouglass e la prima moglie Anna ebbero cinque figli: Charles Remond Douglass, Rosetta Douglass, Lewis Henry Douglass, Frederick Douglass Jr. e Annie Douglass (che mor\u00ec all'et\u00e0 di dieci anni). I due maggiori, Charles e Rosetta, aiutarono il padre nella creazione e redazione dei suoi giornali.\nDouglass fu ordinato ministro di culto della Chiesa Metodista Episcopale Africana.\nNel 1877 Douglass acquist\u00f2 la sua definitiva residenza a Washington, su una collina che sovrasta il fiume Anacostia e la battezz\u00f2 \"Cedar Hill\". Ampli\u00f2 la casa portandola fino a includere 21 stanze. L'anno seguente allarg\u00f2 anche la propriet\u00e0, comprando dei lotti di terreno adiacenti, fino a disporre di 61.000\u00a0m\u00b2. La casa attualmente \u00e8 stata designata come monumento di interesse nazionale ed \u00e8 diventata l'Frederick Douglass National Historic Site.\nCome conseguenza per la delusione causata dalla riconquista del potere da parte dei bianchi nel sud del paese, molti afroamericani, chiamati \"Exodusters\", si trasferirono in Kansas, per fondare delle cittadine completamente nuove dove avrebbero potuto essere liberi. Douglass si espresse contro questo movimento, esortando i neri a lasciar perdere, ma fu per questo duramente contestato.\nNel 1877 fu nominato Maresciallo degli Stati Uniti e nel 1881 Recorder of Deeds per il Distretto di Columbia. Sua moglie, Anna Murray Douglas, mor\u00ec nel 1882, lasciandolo in preda allo sconforto. Il sodalizio con l'attivista Ida B. Wells riusc\u00ec a strapparlo alla depressione.\nNel 1884 Douglass spos\u00f2 Helen Pitts, una femminista bianca originaria di Honeoye. Helen era figlia di Gideon Pitts Jr., un abolizionista amico di Douglass, si era diplomata al Mount Holyoke College (allora chiamato \"Mount Holyoke Female Seminary\") e mentre viveva a Washington aveva collaborato ad una pubblicazione femminista chiamata \"Alpha\". La coppia, con il matrimonio, affront\u00f2 una marea di critiche, dovute sia al fatto che lei era bianca, sia perch\u00e9 aveva 20 anni meno di lui. La famiglia di lei smise di parlarle e quella di lui si sent\u00ec profondamente ferita, perch\u00e9 i suoi figli videro il nuovo matrimonio come una specie di ripudio della loro madre. Solo la femminista Elizabeth Cady Stanton si congratul\u00f2 con la coppia. Tra il 1886 e il 1887 i due fecero un lungo viaggio in Inghilterra, Francia, Italia, Egitto e Grecia.\nAl congresso nazionale del Partito Repubblicano del 1888 Douglass divent\u00f2 il primo afroamericano a ricevere un voto come candidato a Presidente degli Stati Uniti in una votazione a chiamata di uno dei grandi partiti.\nNegli ultimi anni della sua vita Douglass cerc\u00f2 con determinazione di stabilire quale fosse stato il vero giorno della sua nascita. Scelse il 14 febbraio perch\u00e9 sua madre Harriet Bailey era solita chiamarlo \"piccolo Valentino\". Secondo i suoi calcoli era nato nel febbraio 1817, ma successivamente degli storici hanno trovato una registrazione che sposta tale data al febbraio 1818.\nLa morte.\nIl 20 febbraio 1895 Douglass presenzi\u00f2 ad una riunione del \"National Council of Women\" a Washington D.C. Durante la riunione sal\u00ec sul palco e il pubblico si alz\u00f2 per applaudirlo. Poco dopo il suo rientro a casa Douglass mor\u00ec per un infarto acuto o per un ictus. Fu sepolto al Mount Hope Cemetery di Rochester, New York."}
{"id": "2169489", "revid": "729019", "url": "https://it.wikipedia.org/wiki?curid=2169489", "title": "Lytham St Annes", "text": "Lytham St Annes \u00e8 una citt\u00e0 di 41.327 abitanti del Lancashire, in Inghilterra."}
{"id": "2169490", "revid": "767487", "url": "https://it.wikipedia.org/wiki?curid=2169490", "title": "Dominic Barker", "text": "\u00c8 laureato in lingua inglese e prima di diventare scrittore era attore comico e insegnante. Oltre ai tre libri sulle avventure di Blart ha pubblicato tre romanzi sul detective teenager Mikey Sharp."}
{"id": "2169496", "revid": "124786082", "url": "https://it.wikipedia.org/wiki?curid=2169496", "title": "Morecambe", "text": "Morecambe \u00e8 una citt\u00e0 di 45.000 abitanti del Lancashire, in Inghilterra.\nMorecambe fu il luogo di nascita di Eric Morecambe, membro del duo comico Morecambe and Wise (il secondo componente del gruppo era Ernie Wise). Il comico \u00e8 commemorato dalla sua citt\u00e0 natale con una statua posta sul lungomare.\nSport.\nLa squadra di calcio cittadina \u00e8 il Morecambe Football Club, militante attualmente in League One, terza divisione del calcio inglese.\nMorecambe \u00e8 anche la citt\u00e0 natale di John McGuinness, considerato uno dei migliori piloti sui 60,73 chilometri del Circuito di Montagna dell'Isola di Man, avendo ottenuto al 2012 40 podi e 20 vittorie sebbene abbia partecipato anche al motomondiale ed al campionato mondiale Supersport.\nAnche l'imbattuto pugile britannico Tyson Fury proviene da Morecambe."}
{"id": "2169497", "revid": "599013", "url": "https://it.wikipedia.org/wiki?curid=2169497", "title": "Dennis DuVal", "text": ""}
{"id": "2169502", "revid": "729019", "url": "https://it.wikipedia.org/wiki?curid=2169502", "title": "Nelson (Lancashire)", "text": "Nelson \u00e8 una cittadina di 28.998 abitanti del Lancashire, in Inghilterra."}
{"id": "2169504", "revid": "729019", "url": "https://it.wikipedia.org/wiki?curid=2169504", "title": "Ormskirk", "text": "Ormskirk \u00e8 una cittadina di 23.392 abitanti del Lancashire, in Inghilterra."}
{"id": "2169509", "revid": "35804", "url": "https://it.wikipedia.org/wiki?curid=2169509", "title": "Coppa delle Regioni UEFA 1999", "text": "La Coppa delle Regioni UEFA 1999 fu la prima edizione della competizione riservata alle rappresentative amatoriali delle regioni europee. La fase finale venne giocata in Italia, dal 31 ottobre al 5 novembre 1999 e fu vinta dal Veneto, regione dell'Italia, che in finale batt\u00e9 la comunit\u00e0 autonoma di Madrid 3-2 dopo i tempi supplementari."}
{"id": "2169510", "revid": "767487", "url": "https://it.wikipedia.org/wiki?curid=2169510", "title": "Disco Champs", "text": "Disco Champs \u00e8 una raccolta di vecchie registrazioni dei The Trammps per la \"Golden Fleece Music\" ri-arrangiate e re-mixate dalla mitica edichetta di Philadelphia Philadelphia International Records."}
{"id": "2169511", "revid": "729019", "url": "https://it.wikipedia.org/wiki?curid=2169511", "title": "Oswaldtwistle", "text": "Oswaldtwistle \u00e8 un paese di 11.803 abitanti del Lancashire, in Inghilterra."}
{"id": "2169513", "revid": "666668", "url": "https://it.wikipedia.org/wiki?curid=2169513", "title": "Fatica dei materiali", "text": ""}
{"id": "2169514", "revid": "300067", "url": "https://it.wikipedia.org/wiki?curid=2169514", "title": "Aaron James", "text": ""}
{"id": "2169515", "revid": "767487", "url": "https://it.wikipedia.org/wiki?curid=2169515", "title": "Classe Baltika", "text": "Classe Baltika \u00e8 il nome in codice NATO che ricevette un piccolo peschereccio, utilizzato dalla marina sovietica nel 1980-1981 con lo scopo di valutare la fattibilit\u00e0 della conversione di navi di questo tipo in dragamine in caso di guerra. In Unione Sovietica, questa piccola imbarcazione prese il nome di Progetto 1380.\nNon risulta pi\u00f9 in servizio."}
{"id": "2169517", "revid": "729019", "url": "https://it.wikipedia.org/wiki?curid=2169517", "title": "Padiham", "text": "Padiham \u00e8 un paese di 8.998 abitanti del Lancashire, in Inghilterra."}
{"id": "2169522", "revid": "729019", "url": "https://it.wikipedia.org/wiki?curid=2169522", "title": "Penwortham", "text": "Penwortham \u00e8 una cittadina di 23.436 abitanti del Lancashire, in Inghilterra."}
{"id": "2169523", "revid": "599013", "url": "https://it.wikipedia.org/wiki?curid=2169523", "title": "Leon Benbow", "text": ""}
{"id": "2169525", "revid": "228587", "url": "https://it.wikipedia.org/wiki?curid=2169525", "title": "Poulton-le-Fylde", "text": "Poulton-le-Fylde \u00e8 una cittadina di 19.480 abitanti del Lancashire, in Inghilterra."}
{"id": "2169528", "revid": "729019", "url": "https://it.wikipedia.org/wiki?curid=2169528", "title": "Rawtenstall", "text": "Rawtenstall \u00e8 una cittadina di 22.000 abitanti del Lancashire, in Inghilterra."}
{"id": "2169530", "revid": "109133860", "url": "https://it.wikipedia.org/wiki?curid=2169530", "title": "Stato stazionario (farmacologia)", "text": "Lo stato stazionario, steady state dalla lingua inglese, \u00e8 lo stato d'equilibrio; \u00e8 un parametro molto utile nello studio della cinetica di un farmaco.\nQuando si somministra un farmaco, la concentrazione plasmatica dello stesso, nel tempo, subisce oscillazioni che diventano minime dopo un certo periodo di assunzione. Dopo un certo numero di somministrazioni la quantit\u00e0 di farmaco eliminata corrisponde a quella introdotta per ogni somministrazione: a questo punto il sistema \u00e8 appunto in \"steady state\". \nQuesta situazione si raggiunge dopo un tempo pari a 4-5 volte l'emivita del farmaco (ad esempio un farmaco che ha un'emivita di 20 ore arriver\u00e0 allo steady state dopo 80-100 ore, a seguito di 4-5 somministrazioni ripetute dello stesso farmaco).\nBisogna poi ricordare che il monitoraggio terapeutico dei farmaci (TDM) si effettua allo stato stazionario."}
{"id": "2169531", "revid": "729019", "url": "https://it.wikipedia.org/wiki?curid=2169531", "title": "Rishton", "text": "Rishton \u00e8 un paese di 7.350 abitanti del Lancashire, in Inghilterra."}
{"id": "2169532", "revid": "599013", "url": "https://it.wikipedia.org/wiki?curid=2169532", "title": "Leonard Gray", "text": ""}
{"id": "2169534", "revid": "767487", "url": "https://it.wikipedia.org/wiki?curid=2169534", "title": "Skelmersdale", "text": "Skelmersdale \u00e8 una cittadina di 38.813 abitanti del Lancashire, in Inghilterra."}
{"id": "2169537", "revid": "228587", "url": "https://it.wikipedia.org/wiki?curid=2169537", "title": "Thornton (Lancashire)", "text": "Thornton \u00e8 una cittadina del Lancashire, in Inghilterra."}
{"id": "2169538", "revid": "729019", "url": "https://it.wikipedia.org/wiki?curid=2169538", "title": "Upholland", "text": "Upholland \u00e8 una cittadina del Lancashire, in Inghilterra."}
{"id": "2169541", "revid": "729019", "url": "https://it.wikipedia.org/wiki?curid=2169541", "title": "Wesham", "text": "Wesham \u00e8 un paese di 3.245 abitanti del Lancashire, in Inghilterra. Il nome completo della parrocchia civile \u00e8 Medlar-with-Wesham."}
{"id": "2169543", "revid": "599013", "url": "https://it.wikipedia.org/wiki?curid=2169543", "title": "Len Kosmalski", "text": ""}
{"id": "2169545", "revid": "801854", "url": "https://it.wikipedia.org/wiki?curid=2169545", "title": "Decreto reale", "text": ""}
{"id": "2169547", "revid": "729019", "url": "https://it.wikipedia.org/wiki?curid=2169547", "title": "Whitworth (Lancashire)", "text": "Whitworth \u00e8 un paese di 7.263 abitanti del Lancashire, in Inghilterra."}
{"id": "2169548", "revid": "2034231", "url": "https://it.wikipedia.org/wiki?curid=2169548", "title": "Royal Numismatic Society", "text": "La Royal Numismatic Society \u00e8 un'associazione scientifica senza fini di lucro del Regno Unito, con base a Londra, finalizzata a promuovere la ricerca in tutte le branche della numismatica.\nStoria.\nFu fondata nel 1836 come Numismatic Society of London: il primo presidente fu l'astronomo, filantropo John Lee e segretari furono eletti John Yonge Akerman e Isaac Cullimore.\nRicevette il titolo di \"Royal Numismatic Society\" per decreto reale del 1904.\nLe sue lezioni e le pubblicazioni hanno a che fare con la coniazione classica, medievale e moderna, moneta cartacea, gettoni e medaglie. I soci sono dapprima nominati e poi eletti; dopo l'ammissione possono fregiarsi dell'acronimo \"FRNS\" (Fellow of the Royal Numismatic Society) posposto al nome proprio.\nPubblicazioni.\nLa pubblicazione annuale della Royal Numismatic Society \u00e8 \"The Numismatic Chronicle\". Ogni dieci volumi viene pubblicato un indice decennale una parte dei quali sono pubblicati sul sito ufficiale dell'associazione.\nPubblica anche la serie \"Coin Hoards\" con cui viene aggiornato le informazioni sulla nuova scoperta di ripostigli monetari."}
{"id": "2169552", "revid": "144796", "url": "https://it.wikipedia.org/wiki?curid=2169552", "title": "Corydalis cava", "text": "La Colombina cava (nome scientifico Corydalis cava ) \u00e8 una piccola pianta erbacea, perenne e bulbosa appartenente alla famiglia delle Papaveraceae, diffusa nell'Europa continentale.\nSistematica.\nIl genere della \u201cColombina cava\u201d \u00e8 abbastanza numeroso con circa 300 specie, di queste meno di una decina sono spontanee della nostra flora. La posizione tassonomica rispetto alla famiglia \u00e8 invece in via di definizione: secondo la classificazione del Sistema Cronquist (degli anni '80 e considerata ormai \u201cclassica\u201d) la specie di questa scheda appartiene alla famiglia delle \"Fumariaceae\" e relativo ordine delle \"Papaverales\"; mentre secondo le ultime ricerche filogenetiche del gruppo APG II System \u00e8 stata spostata alla famiglia delle \"Papaveraceae\" e all'ordine delle \"Ranunculales\" (vedi tabella a destra). \nLa presente specie appartiene alla sezione \"Bulbocapnos\" (Bernh.) W.D.J.Koch caratterizzata dall'avere un tubero nella parte ipogea, dei fusti semplici con poche foglie e un unico racemo terminale.\nVariabilit\u00e0.\nL'elemento pi\u00f9 evidente di variabilit\u00e0 \u00e8 il colore della corolla che nell'ambito della stessa popolazione pu\u00f2 variare fino al violetto oppure al bianco. Di seguito sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nL'etimologia del nome generico (\"corydalis\") deriva da un vocabolo greco (\"korydalis\") che significa \u201callodola\u201d e fa riferimento allo sperone terminale del fiore che ricorda il dito posteriore delle allodole. I primi ad usare tale termine per queste piante sono stati il medico greco antico ellenista Galeno (Pergamo, 129\u00a0\u2013 216) e il naturalista belga Rembert Dodoens, vissuto fra il 1517 e il 1585. Nome ripreso dal botanico e micologo svizzero Augustin Pyrame de Candolle (Ginevra, 4 febbraio 1778\u00a0\u2013 9 settembre 1841), ma introdotto definitivamente nella botanica sistematica dal botanico francese \u00c9tienne Pierre Ventenat (1757-1808).\nL'epiteto specifico (\"cava\") deriva dal particolare bulbo cavo, organo ipogeo di questa pianta.\nI primi a studiare e quindi classificare questa specie sono stati i naturalisti e botanici tedeschi Heinrich Friedrich Franz K\u00f6rte (17 marzo 1782 in Aschersleben - 30 gennaio 1845 L\u00fcdersdorf a M\u00f6glin) e Agosto Schweigger Friedrich (8 settembre 1783 a Erlangen - 28 giugno 1821 ad Agrigento, Sicilia) in una pubblicazione del 1811. Ma prima ancora questa pianta era stata catalogata dal biologo e scrittore svedese, considerato il padre della moderna classificazione scientifica degli organismi viventi, Carl von Linn\u00e9 (Rashult, 23 maggio 1707 \u2013Uppsala, 10 gennaio 1778).\nI tedeschi chiamano questa pianta: \"Hohler Lerchensporn\"; i francesi la chiamano \"Corydale \u00e0 tubercule creux\"; mentre gli inglesi la chiamano \"Hollow-root\".\nMorfologia.\nL'aspetto della pianta nell'insieme \u00e8 glabro e glauco. L'altezza varia da 10 a 35\u00a0cm. \u00c8 inoltre una pianta lattiginosa. La forma biologica \u00e8 geofita bulbosa (G bulb), sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano nel bulbo sotterraneo, organo di riserva che annualmente produce nuovi fusti, foglie e fiori.\nRadici.\nQuesta pianta possiede un apparato radicale perenne di tipo tuberoso (bulbo subsferico); la particolarit\u00e0 di questo tubero \u00e8 quella di diventare precocemente cavo. Le radici vere e proprie sono di tipo fascicolato. Diametro del bulbo: 1,5\u00a0\u2013 4\u00a0cm.\nFusto.\nIl fusto (eretto) \u00e8 semplice e poco foglioso (2 foglie normalmente); \u00e8 inoltre privo di squame.\nFoglie.\nTutte le foglie sono glauche (un verde forte quasi bluastro) e pi\u00f9 volte pennatosette con segmenti cuneiformi alla base.\nDimensione dei lobi delle foglie radicali: larghezza 8\u00a0\u2013 16\u00a0mm, lunghezza 22\u00a0\u2013 35\u00a0mm.\nInfiorescenza.\nL'infiorescenza \u00e8 composta da un racemo terminale, leggermente incurvato, multifiore (5\u00a0\u2013 20 fiori) con fiori che variano dal bianco al roseo-porporino, al viola. Sono presenti inoltre delle brattee avvolgenti i fiori, intere e di forma ovale-oblunga. L'infiorescenza \u00e8 lunga il doppio delle foglie cauline. Dimensioni delle brattee (quelle inferiori): larghezza 7\u00a0mm, lunghezza 20\u00a0mm.\nFiori.\nI fiori sono ermafroditi, zigomorfi, ciclici e eteroclamidati. I fiori sono disposti per lo pi\u00f9 orizzontalmente.\nFrutti.\nIl frutto \u00e8 una capsula a forma lineare-fusiforme contenente diversi semi (frutto polispermo). Dimensione della capsula: larghezza 3 \u2013 4\u00a0mm, lunghezza 15\u00a0\u2013 20\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nGiardinaggio.\nQueste piante sono molto valide per i giardini alpini e rocciosi. Si usano come ornamentazione di rocce e muri. Sono piante che si riseminano spontaneamente per cui non hanno bisogno di molte cure. Vanno sistemate in zone aperte, un po' protette e mediamente ombreggiate."}
{"id": "2169553", "revid": "21278837", "url": "https://it.wikipedia.org/wiki?curid=2169553", "title": "Numismatic Society of London", "text": ""}
{"id": "2169554", "revid": "21278844", "url": "https://it.wikipedia.org/wiki?curid=2169554", "title": "Numismatic Society di Londra", "text": ""}
{"id": "2169567", "revid": "1598666", "url": "https://it.wikipedia.org/wiki?curid=2169567", "title": "Parrocchie civili del Lancashire", "text": "Questa \u00e8 una lista delle parrocchie civili del Lancashire, Inghilterra.\nBlackburn with Darwen.\nBlackburn e Darwen non sono coperte da parrocchie.\nBlackpool.\nBlackpool non \u00e8 coperta da parrocchie.\nBurnley.\nBurnley non \u00e8 coperta da parrocchie.\nChorley.\nChorley non \u00e8 coperta da parrocchie.\nFylde.\nParte di Lytham St Annes non \u00e8 coperta da parrocchie.\nHyndburn.\nAccrington, Church, Clayton-le-Moors, Great Harwood, Oswaldtwistle e Rishton non sono coperte da parrocchie.\nLancaster.\nLancaster e Morecambe and Heysham non sono coperte da parrocchie.\nPendle.\nL'intero distretto \u00e8 coperto da parrocchie.\nPreston.\nFulwood e Preston non sono coperte da parrocchie.\nRibble Valley.\nL'intero distretto \u00e8 coperto da parrocchie.\nRossendale.\nBacup, Haslingden e Rawtenstall non sono coperte da parrocchie.\nSouth Ribble.\nLeyland e Walton-le-Dale non sono coperte da parrocchie.\nWest Lancashire.\nParte di Ormskirk e Skelmersdale and Holland non sono coperte da parrocchie.\nWyre.\nFleetwood, Poulton-le-Fylde e Thornton Cleveleys non sono coperte da parrocchie."}
{"id": "2169570", "revid": "399", "url": "https://it.wikipedia.org/wiki?curid=2169570", "title": "Maria Carmela D'Urso", "text": ""}
{"id": "2169574", "revid": "87331085", "url": "https://it.wikipedia.org/wiki?curid=2169574", "title": "The Best Of (The Trammps)", "text": "The Best Of \u00e8 una raccolta di brani dei Trammps pubblicati per l'etichetta Atlantic Records."}
{"id": "2169575", "revid": "944090", "url": "https://it.wikipedia.org/wiki?curid=2169575", "title": "Riformisti e Democratici", "text": "Riformisti e Democratici (ReD) \u00e8 stata un'associazione di cultura politica fondata da Massimo D'Alema, spesso indicata come struttura della corrente dalemiana del Partito Democratico.\nStoria.\nL'associazione nasce a Roma il 24 giugno 2008 come figlia della fondazione Italianieuropei di Massimo D'Alema, \u00e8 stata, soprattutto inizialmente, criticata in modo aspro all'interno del Partito Democratico. Secondo i suoi detrattori l'associazione avrebbe avuto lo scopo di strutturare fisicamente la corrente facente capo a l'ex Presidente del Consiglio D'Alema.\nA ottobre 2008, almeno secondo i promotori, avrebbe raccolto pi\u00f9 di 3000 adesioni.\nIl 4 novembre 2008 nasce RED TV (dalla collaborazione con Nessuno TV) che trasmette in streaming su Internet, in analogico attraverso un \"network\" di reti locali e in digitale nel bouquet di Sky.\nIscritti.\nTra gli iscritti all'associazione vi erano soprattutto personalit\u00e0 legate alla politica come lo stesso Massimo D'Alema e gli ex Ministri Pier Luigi Bersani, Paolo De Castro, Barbara Pollastrini e Livia Turco."}
{"id": "2169579", "revid": "15756", "url": "https://it.wikipedia.org/wiki?curid=2169579", "title": "Jack Shephard", "text": "Jack Shephard \u00e8 un personaggio della serie televisiva \"Lost\", interpretato da Matthew Fox. Ex medico a Los Angeles specializzato in neurochirurgia, ha trascorso una vita caratterizzata da un forte contrasto con il proprio padre. Ossessionato dall'aiutare le persone e dal rimettere tutte le cose al proprio posto, diventa in breve tempo il leader dei sopravvissuti della sezione centrale del volo 815 sull'isola.\nBiografia.\nPrima dello schianto.\nJack Shephard nacque in una famiglia dalla solida posizione sociale. Presto decise di voler seguire le orme del padre Christian, scegliendo di studiare medicina alla Columbia University per poi intraprendere la carriera di chirurgo spinale nello stesso ospedale del padre. Nel corso di un'operazione, mentre sotto i ferri si trovava una ragazza, Jack recise accidentalmente la sacca durale; vedendolo in preda al panico il padre, al suo fianco in sala operatoria, lo invit\u00f2 a contare fino a cinque e proseguire ricucendo il danno. Al termine dell'operazione, Jack si arrabbi\u00f2 col padre per averlo imbarazzato durante l'intervento e rimasto solo ricevette uno snack da Jacob. Successivamente, Jack oper\u00f2 Sarah, una donna coinvolta in un incidente d'auto con Adam Rutherford, il padre di Shannon. Conversando con Sarah prima dell'operazione, egli le giur\u00f2 che malgrado le probabilit\u00e0 di rimanere paraplegica fossero elevate lui l'avrebbe guarita. Dopo l'operazione, Jack and\u00f2 a correre sulle gradinate di uno stadio per scaricare la tensione, ed \u00e8 qui che incontr\u00f2 Desmond Hume per la prima volta. Tornato in ospedale, Jack fu estremamente sorpreso del fatto che Sarah riuscisse a muovere le dita dei piedi. Dopo la guarigione, i due si sposarono un 15 agosto.\nMesi dopo, quando il suo matrimonio inizi\u00f2 a vacillare, lui e suo padre vennero avvicinati da un italiano a cui era stato diagnosticato un tumore inoperabile che chiese di essere operato da Jack. Jack accett\u00f2 a malincuore, ma non fu capace di salvare l'uomo che mor\u00ec di arresto cardiaco durante l'operazione. Jack consol\u00f2 nel parcheggio la figlia distrutta dell'uomo, e i due si baciarono. In preda ai rimorsi Jack torn\u00f2 a casa e confess\u00f2 a Sarah l'accaduto scusandosi, ma quest'ultima di rimando ammise a sua volta di averlo tradito e lo lasci\u00f2 quella notte. Incapace di sopportare questa perdita, Jack rifiut\u00f2 di cooperare durante le procedure di divorzio, chiedendo di sapere l'identit\u00e0 dell'uomo che sta frequentando. All'ennesimo rifiuto di Sarah di svelare l'identit\u00e0 dell'uomo Jack le prese furtivamente il cellulare e chiam\u00f2 tutti i numeri in rubrica, scoprendo che una delle ultime chiamate era al numero di suo padre. Cos\u00ec Jack segu\u00ec il padre all'incontro degli Alcolisti Anonimi, dove lo aggred\u00ec e viene arrestato. All'uscita della prigione Sarah, che lo fece scarcerare pagando la cauzione, gli rivel\u00f2 che Christian, dopo le accuse del figlio, aveva ripreso a bere.\nJack si ritira in Thailandia per parecchi mesi, dove conosce Achara, una ragazza riservata che ha come unico dono quello di riuscire a vedere come le persone sono dentro veramente. Achara gli dice che lui \u00e8 un vero leader, ma che questo lo rende triste e solo. Jack insiste affinch\u00e9 lei gli tatui quello che ha visto, ma lei segretamente gli scrive sul braccio \"Cammina tra di noi, ma non \u00e8 uno di noi\", messaggio che induce quelli che erano i suoi amici locali a picchiarlo e bandirlo dalla nazione. Jack ritorna negli Stati Uniti e riprende il suo lavoro di chirurgo. Un giorno viene informato che suo padre sta eseguendo un'operazione in stato di ubriachezza, durante la quale la paziente muore. Inizialmente Christian riesce a convincerlo a firmare una relazione che scagiona il chirurgo da ogni responsabilit\u00e0, ma quando Jack scopre che la donna era incinta cambia idea, facendo apparire suo padre come un alcolista cronico e distruggendogli la carriera.\nDue mesi dopo la madre di Jack, Margo, gli ordina di trovare e far tornare indietro Christian, esiliatosi in Australia. Jack, infuriato, vola a Sydney per seguire le tracce di suo padre, ma invece trova il suo corpo in un obitorio, essendo morto di un violento attacco cardiaco dopo un abuso di alcool. Jack pianifica di celebrare i funerali negli Stati Uniti, ma ha dei problemi a caricare la bara una volta all'aeroporto. Dopo le iniziali difficolt\u00e0, la sua richiesta viene alla fine acconsentita, e Jack spende gli ultimi minuti prima del decollo in una conversazione civettuola con Ana Lucia Cortez. Durante il volo, l'assistente di volo Cindy Chandler gli porta due bottiglie di vodka per farlo rilassare. Jack fa compagnia a Rose Henderson durante l'inizio della turbolenza mentre suo marito Bernard Nadler si trova in bagno. Jack sviene prima dello schianto.\nPrima stagione.\nSull'isola, Jack ha sin dall'inizio un ruolo determinante: \u00e8 lui infatti a prestare i primi soccorsi, immediatamente dopo lo schianto, agli altri sopravvissuti rimasti feriti e a diffondere utili informazioni su come aiutare gli infortunati. Il sesto giorno, salva Boone Carlyle dall'affogamento in mare, ma non riesce a salvare anche Joanna Miller e questo genera in lui dei sensi di colpa. \u00c8 cos\u00ec che i sopravvissuti iniziano a vedere in Jack il loro leader, nonostante la sua riluttanza a rivestire questa posizione. Nei giorni successivi Jack non riesce a dormire, probabilmente per lo stress generato dalla situazione, ed inizia ad avere l'allucinazione di suo padre. Seguendola nella cava egli ritrova la bara di Christian imbarcata sull'aereo, ma essa \u00e8 vuota. Nel frattempo Jack decide di assecondare le richieste dei sopravvissuti e, dopo un confronto sulla sua leadership con John Locke nella giungla, fa un discorso al gruppo ripercorrendo come sono riusciti a resistere sull'isola. Durante il discorso Jack dice: \"si vive insieme, si muore soli\", frase che diventer\u00e0 il suo motto e verr\u00e0 riproposta in alcune occasioni da altri sopravvissuti. Informa inoltre il gruppo della presenza sull'isola di una grotta con una sorgente d'acqua scoperta durante la perlustrazione dell'isola condotta nei giorni successivi allo schianto.\nInsieme a Kate Austen inizia ad esortare la gente ad andare alle grotte, ma i naufraghi non sanno se rimanere sulla spiaggia ed avere pi\u00f9 possibilit\u00e0 di essere avvistati mantenendo acceso il fuoco, o se spostarsi alle grotte, dove vi \u00e8 pi\u00f9 riparo e acqua dolce. Il gruppo, in base alle scelte dei singoli, si divide in due: Jack, Locke, Charlie, Hurley, Jin e Sun si spostano alle grotte, mentre Kate, Sawyer, Sayid, Michael, Walt, Shannon e Boone rimangono sulla spiaggia.\nAlle grotte Jack continua ad occuparsi dei sopravvissuti fino al rapimento di Claire e Charlie operato da Ethan. Jack e Kate si mettono alla caccia di Ethan, ma durante l'inseguimento di separano. Jack si imbatte in lui e viene picchiato. Dopo essersi ricongiunto con Kate trova Charlie in fin di vita e prontamente lo rianima.\nIl ventisettesimo giorno, Locke porta un'incosciente Claire da Jack. Lei sembra aver perso la memoria, e Jack le racconta tutto quello che \u00e8 accaduto da quando si sono schiantati. Quella notte Scott, uno dei sopravvissuti, viene ucciso da Ethan. Questo avvenimento, insieme alle minacce che lo stesso Ethan ha rivolto a Charlie, induce Jack, Sawyer, Kate, Locke e Sayid a costruire una trappola per catturare Ethan, utilizzando Claire come esca. Il piano va a buon fine, ma nonostante le intenzioni fossero di catturare Ethan vivo per interrogarlo, Charlie apre il fuoco uccidendolo.\nSuccessivamente, Locke porta alle grotte da Jack un Boone in condizioni critiche, e Sun e Jack si adopereranno tutta la notte per tentare di salvarlo. L'indomani mattina Jack informa Shannon che suo fratello \u00e8 morto.\nIl giorno dopo Sayid conduce Jack alla botola scoperta da Locke (il Cigno). La mattina arriva alla spiaggia Danielle Rousseau per allertare i sopravvissuti che gli Altri stanno arrivando; inoltre racconta di pi\u00f9 dei suoi trascorsi sull'isola. Poco dopo si alza una colonna di fumo nero in lontananza. Jack e gli altri mostrano la botola alla Rousseau e le chiedono se conosce un modo per aiutarli ad aprirla. Danielle si offre di condurli a una nave inglese naufragata sull'isola, la \"Roccia Nera\", al cui interno si trova della dinamite. Con lei vanno Jack, Kate, Locke, Hurley e Artz. Una volta l\u00ec la Rousseau si allontana e Jack, Kate e Locke entrano nella nave da un'apertura presente su un fianco della nave. Mentre i sopravvissuti tentano di maneggiare con molta cautela la dinamite, Artz \u00e8 troppo incauto e si fa saltare in aria. I rimanenti sopravvissuti lasciano la nave con parecchi candelotti di dinamite. Durante il loro ritorno alla botola, Locke viene attaccato da una nuvola di fumo, ma Jack e Kate lo salvano lanciando della dinamite verso il fumo. Jack, Kate, Hurley e Locke arrivano alla botola di notte e, dopo aver piazzato la dinamite, la fanno esplodere.\nSeconda stagione.\nJack rifiuta di scendere all'interno della botola e dice a Locke e Kate di non entrare. I due disubbidiscono ed entrano. Jack lo far\u00e0 poco dopo, e trover\u00e0 John preso ostaggio da Desmond Hume, il quale ha vissuto all'interno del bunker gli ultimi tre anni. Egli mostrer\u00e0 ai tre un video di orientamento della stazione, ma fuggir\u00e0 quando Kate danneggia il computer. A seguito della fuga di Desmond, Jack e Locke stabiliscono dei turni per sostituire il ruolo di Desmond che prevedeva digitare i numeri 4, 8, 15, 16, 23, 42 in un computer ogni 108 minuti. Un giorno, mentre Jack e Kate stanno giocando a golf, arriva Mr. Eko che trasporta Sawyer gravemente ferito. Quest'ultimo viene portato all'interno del bunker, dove Jack trama la vendetta di Shannon (uccisa accidentalmente da Ana Lucia Cortez), prima di cambiare idea avendo appreso le reali circostanze dell'incidente.\nJack trova Locke svenuto all'interno dell'armeria del bunker. Quando entra si trova ad affrontare Michael Dawson, armato e deciso ad andare a cercare suo figlio Walt nella giungla. Jack, Sawyer e Locke (e Kate di nascosto) lo seguono ed incontrano gli Altri, i quali hanno preso in ostaggio Kate costringendo i sopravvissuti ad abbassare le armi e a ritirarsi al campo. Jack, arrabbiato con Kate per averli seguiti, la ignora durante il tragitto verso la spiaggia. Intanto, la Rousseau rivela di aver catturato un membro degli Altri. Jack, Locke e Sayid portano l'uomo, chiamato Henry Gale, dentro il bunker. Durante l'interrogatorio, Gale gioca con i rancori reciproci di Jack e Locke, mettendoli spesso l'uno contro l'altro, prima che Sayid, Ana Lucia e Charlie svelino che Henry Gale \u00e8 un impostore.\nJack e Kate decidono di raggiungere gli Altri per proporre uno scambio tra Gale e Walt. Poco prima di raggiungere la loro locazione incappano in Michael, ferito ed esausto, e lo portano al Cigno per curarlo. Quando Jack va da Sawyer a chiedergli le pistole apprende da lui le intenzioni di Ana Lucia di uccidere l'impostore Henry Gale. Jack, Kate, Locke e Sawyer si dirigono al Cigno, dove scoprono Ana Lucia morta e Libby e Michael gravemente feriti, colpiti da arma da fuoco. A seguito della morte di Libby, Jack \u00e8 d'accordo con l'idea di Michael di seguirlo al campo degli Altri. Il gruppo si mette in viaggio il giorno seguente, messo per\u00f2 in guardia da un diffidente Sayid della possibilit\u00e0 che Michael possa essere un traditore. Durante il tragitto Jack, Kate, Sawyer e Hurley vengono sorpresi da un'imboscata e catturati. Hurley viene liberato e costretto a tornare alla spiaggia, e Jack osserva Michael e Walt allontanarsi dall'isola a bordo di una barca.\nTerza stagione.\nJack si scopre tenuto in una stanza con vetri murati, dove gli vengono rivolte delle domande da Juliet Burke. Jack si rifiuta categoricamente di collaborare con lei o con Ben e aggredisce la donna, aprendo per\u00f2 una porta che quasi allaga la stazione Idra. Il secondo giorno da prigioniero, Juliet lo convince ad operare Colleen, ma la donna morir\u00e0. Durante il funerale Ben rivela a Jack la sua volont\u00e0 di farsi operare da lui per rimuovere il suo tumore, ma Jack rifiuta di acconsentire alla richiesta. Cos\u00ec Juliet conduce Kate da Jack per farle dire a Jack che se non eseguir\u00e0 l'operazione gli Altri uccideranno Sawyer. Dopo aver visto attraverso un monitor Sawyer e Kate avere un rapporto sessuale, Jack acconsente a malincuore alla richiesta di Ben. Sotto segrete istruzioni di Juliet, durante l'operazione Jack recide deliberatamente il sacco renale di Ben, tenendolo in ostaggio e rifiutandosi di ricucirlo fino a quando Kate e Sawyer non fossero stati liberati. Dopo una discussione con Ben e Juliet, Jack riprende e porta a termine l'operazione. Jack poi riesce a convincere Ben a non giustiziare Juliet, colpevole di avere ucciso un membro degli Altri (Danny).\nDurante il suo periodo alle baracche Jack sembra avere stretto un legame con alcuni degli Altri, in particolar modo con Juliet. Quando Kate tenta di salvarlo, Jack la avverte di essere sotto sorveglianza ed ammette di aver stretto un accordo per tornare a casa. John Locke per\u00f2 ostacola il suo piano distruggendo il sottomarino. Successivamente, Jack viene addormentato dal gas nervino e trovato da Kate. Quest'ultima lo mette al corrente del fatto che le baracche sono state completamente abbandonate, cos\u00ec Jack, Kate, Sayid e Juliet decidono di recarsi alla spiaggia. Jack si mostra protettivo nei confronti di Juliet e interviene quando Sayid tenta di interrogarla. In seguito, Jack e Juliet apprendono la notizia dell'arrivo di Naomi Dorrit. Poco dopo, Jack e Juliet partono alla volta della Rousseau per chiederle di riavere la dinamite.\nUna volta ritornati alla spiaggia, Jack e Juliet passeggiano al campo assieme nonostante le diffidenze altrui; Jack \u00e8 consapevole della volont\u00e0 di Juliet di rimanere tra loro e di abbandonare quindi il suo ruolo di spia degli Altri. Il giorno dopo, Jack guida gli altri sopravvissuti nella giungla per rivelare loro le sue vere intenzioni: equipaggiare le tende contrassegnate da Juliet per conto degli Altri per fare saltare in aria questi ultimi quando invaderanno il campo la notte seguente. Jack accorda a Sayid, Jin e Bernard di rimanere alla spiaggia come tiratori scelti mentre lui guider\u00e0 il resto del gruppo alla torre radio. Durante il tragitto i sopravvissuti credono che il piano alla spiaggia sia fallito (si odono solo due spari anzich\u00e9 i tre previsti), ma Jack insiste per andare avanti. Il gruppo si imbatte in Alex e Ben nella giungla, il quale imbroglia Jack facendogli pensare che Sayid, Jin and Bernard siano morti. Jack prende di nuovo ostaggio Ben e lo porta con loro alla torre. Dopo che Locke uccide apparentemente Naomi, Jack, nonostante Locke lo minacci con una pistola ordinandogli di non farlo, usa il telefono satellitare di Naomi per contattare il cargo.\nQuarta stagione.\nIl gruppo guidato di Jack incontra gli altri sopravvissuti alla cabina dell'aereo; Jack aggredisce Locke e gli punta la pistola sparandogli, ma l'arma si rivela scarica. Quando Kate ritorna con la notizia della morte di Naomi, Locke spiega che loro hanno bisogno di nascondersi perch\u00e9 l'equipaggio del Kahana \u00e8 pericoloso. Alcuni sopravvissuti decidono di seguire Locke alle barracche, mentre Jack e Kate restano ad aspettare l'elicottero.\nQuando l'elicottero arriva e Daniel Faraday si paracaduta fuori, Jack e Kate corrono nella giungla per incontrarlo. Quando lui e Kate scoprono che la valigetta metallica di Daniel contiene tute Hazmat e maschere antigas, Daniel ammette che salvare i sopravvissuti sull'isola non \u00e8 il loro obiettivo primario. Jack, Kate, e Daniel poco dopo incontrano un altro uomo della stessa squadra di Daniel, Miles Straume, che immediatamente punta la sua pistola su Jack accusandolo di avere ucciso Naomi. Quando Jack e Kate li portano al corpo di Naomi, Miles accerta che Noemi \u00e8 stata uccisa da Locke. Subito dopo ricevono il segnare di una terza collega, Charlotte Staples Lewis, la quale viene fatta prigioniera da Locke. Loro trovano invece il pilota del team, Frank Lapidus, che li porta all'elicottero. Miles svela a Jack, Kate, Sayid, e Juliet che il loro vero obiettivo \u00e8 trovare Benjamin Linus. Successivamente, Jack e Juliet inseguono Daniel e Charlotte quando Juliet scopra che questi ultimi sono diretti alla Tempesta.\nUna volta l\u00ec, Juliet convince Jack e Kate che Danielle e Charlotte hanno appena salvato le loro vite. Juliet spiega a Jack che \u00e8 cominciata una guerra tra l'equipaggio del Kahana e Ben e che lei crede che alla fine a vincere sar\u00e0 proprio quest'ultimo. Successivamente, Jack inizia a soffrire di un misterioso dolore allo stomaco, mentre lui e gli altri sopravvissuti scoprono un cadavere che sbarca sulla spiaggia. Faraday chiarisce che quello \u00e8 il corpo del dottore del Kahana, Ray. Jack, ancora sofferente per il dolore allo stomaco, costringe Faraday ad ammettere che le intenzioni dell'equipaggio del Kahana non sono mai state quelle di trarre in salvo i sopravvissuti.\nNell'episodio \"Intervento imprevisto\", il malanno di Jack culmina nella rottura dell'appendice. Juliet gli dice che vuole operarlo e Jack alla fine acconsente. L'operazione va a buon fine, e mentre ricuce la ferite Juliet parla con Kate, dicendole che Jack l'ha baciata ma che ancora \u00e8 innamorato di lei. Kate la ringrazia per avergli salvato la vita ed esce dalla tenda. Juliet dice a Jack che sa che sta facendo finta di dormire e lui risponde solamente aprendo gli occhi.\nPi\u00f9 tardi, Jack rifiuta di ascoltare i consigli di Juliet circa le sue condizioni ed esce dalla tende cercando del cibo. Successivamente, un elicottero li sorvola, gettando gi\u00f9 uno zaino ed un telefono satellitare. \u00c8 un messaggio di Lapidus che dovrebbe esortare i sopravvissuti a nascondersi, ma Jack fraintende credendo che debbano seguire l'elicottero. Jack dunque parte con Kate; i due incontrano Sawyer, Aaron e Miles e apprendono della sparizione di Claire e delle vere intenzioni dell'equipaggio del cargo, dopodich\u00e9 il gruppo si divide. Jack e Sawyer si dirigono verso il team d'assalto di Charles Widmore per salvare Hurley, mentre il resto dei sopravvissuti tornano alla spiaggia. Jack \u00e8 determinato a portare tutti i sopravvissuti via dall'isola. I due arrivano alla stazione Orchidea, dove Jack ha un'altra accesa discussione con Locke riguardo all'isola. Locke ordina a Jack che se lascia l'isola dovr\u00e0 mentire circa la reale dinamica dello schianto per proteggere l'isola stessa. Un attimo dopo arriva Ben e procede a spostare l'isola con Locke, augurando prima a Jack un buon ritorno a casa. Jack, Hurley e Sawyer tornano all'elicottero quando Martin Keamy ed il suo team sono gi\u00e0 stati sconfitti dagli Altri. I Sei della Oceanic, cos\u00ec come Lapidus e Sawyer, volano via dall'isola senza guardarsi indietro.\nUn buco nel serbatoio causa per\u00f2 una perdita di benzina, cos\u00ec Sawyer, nella speranza di alleggerire il carico dell'elicottero, bacia Kate, facendo ingelosire Jack, prima di gettarsi in mare e nuotare indietro fino all'isola. Jack promette a Kate che torneranno a prenderlo.\nUna volta vicini alla nave, Desmond prova senza risultati ad impedire all'elicottero di atterrare sul cargo, essendoci l\u00ec una bomba a tempo. Jack aiuta a fare il pieno di benzina sull'elicottero, ma solo un numero limitato di persone pu\u00f2 ripartire con l'elicottero. La nave esplde, uccidendo apparentemente Michael e Jin e facendo lanciare stranzianti urla di dolore a Sun. L'elicottero quindi, secondo gli ordini di Jack, ritorna alla volta dell'isola, ma quest'ultima incredibilmente sparisce e i sopravvissuti sono costretti a trovare rifugio in una zattera gonfiabile. Hurley sottolinea il successo di Locke nello spostare l'isola, ma Jack lo apostrofa in modo aggressivo. Quando compare la nave di Penny Widmore che li porter\u00e0 in salvo, Jack dice agli altri sopravvissuti che dovranno mentire circa lo schianto dell'aereo, come Locke gli ha detto di fare. Kate si dimostra scettica alla proposta, ma Jack le dice che parler\u00e0 lui per tutti. I sopravvissuti passano una settimana sulla barca di Penny, dopo la quale i Sei della Oceanic si fanno lasciare nei pressi dell'Isola Sumba. Prima di lasciare la nave Jack dice a Lapidus che spera di non incontrarlo mai pi\u00f9. Inoltre Jack d\u00e0 un caloroso addio a Desmond, che gli dice \"Ci vediamo in un'altra vita, fratello.\"\nQuinta stagione.\nDopo l'isola.\nDopo il ritorno negli Stati Uniti d'America, Jack si riabbraccia con sua madre ed inizia una relazione con Kate, la quale ha adottato Aaron in casa propria. La relazione termina quando la madre di Claire incontra Jack al funerale di suo padre e gli dice che sua figlia, Claire, era sul volo 815; inoltre la madre di Claire aggiunge che Christian Shephard era il padre biologico di Claire, il che renderebbe quest'ultima e Jack fratelli nonch\u00e9 Aaron suo nipote. Jack rimane sconvolto.\nQualche tempo dopo aver lasciato l'isola, Jack si sta facendo un drink nel suo appartamento quando vede un inseguimento d'auto in TV, dove si rende presto conto che l'inseguito \u00e8 Hurley. Poco dopo, Jack si reca al Santa Rosa Mental Health Institute per rassicurarsi sulle condizioni mentali di Hurley nonch\u00e9 per accertarsi che egli non abbia detto niente riguardo agli avvenimenti sull'isola. I due iniziano a giocare a basket. Quando Jack prende la sua giacca e si accinge ad andarsene, Hurley si scusa per avere seguito Locke anzich\u00e9 lui sull'isola e Jack accetta le scuse. Hurley chiede infine a Jack se lasciare l'isola non sia stato un errore ed insiste per tornarvi, ma Jack risponde che non succeder\u00e0 mai; Hurley gli risponde: \u00abMai dire mai, coso\u00bb.\nSuccessivamente, Jack partecipa al processo di Kate come testimone, dove afferma che dopo lo schianto lei ha salvato lui ed altri otto uomini inclusi i Sei della Oceanic. Durante il processo dichiara pure di non amare pi\u00f9 Kate. Dopo il rifiuto della madre di Kate di testimoniare contro quest'ultima, Kate viene assolta. Quando lascia il tribunale viene avvicinata da Jack, visibilmente emozionato come durante la testimonianza, che le dice che ha mentito alla corte e che lui l'ama ancora. Kate allora gli chiede se vuole seguirla a casa sua, ma Jack trova una scusa per non farlo dicendole per\u00f2 che qualche volte possono uscire assieme. Kate volge uno sguardo esasperato a Jack e gli dice che sa che lui non vuole vedere suo figlio, ed aggiunge che non ci sar\u00e0 niente tra loro due fin quando Jack non decider\u00e0 di voler vedere il bambino.\nSuccessivamente, Jack supera tutte le sue esitazioni e intraprende una seria relazione con Kate. Si comporta anche come patrigno nei confronti di suo nipote Aaron, cambiando completamente la sua mentalit\u00e0 circa la volont\u00e0 di non vederlo. Poco tempo dopo chiede a Kate di sposarlo, la quale accetta felicemente. Da qui Jack avr\u00e0 a che fare con una serie di avvenimenti misteriosi. In una visita ad Hurley, quest'ultimo gli dice che ha parlato con Charlie, il quale, tra le altre cose, aveva anche un messaggio per Jack: \u00abNon dovresti crescerlo tu, Jack\u00bb, riferendosi con ogni probabilit\u00e0 ad Aaron. Dopo, mentre sta per concludere la sua giornata di lavoro, Jack assiste a una breve apparizione di suo padre nella sala d'attesa dell'ospedale. Estremamente turbato, Jack chiede a una delle sue colleghe di prescrivergli del clonazepam, lo stesso farmaco che assume Hurley. Jack inizia a prendere pillole e a bere. Egli ha inoltre un confronto con Kate, rea di alcune azioni ambigue, la quale ammette di stare facendo dei favori a Sawyer, che \u00e8 ancora sull'isola. Durante l'accesa discussione tra i due Jack, senza volerlo, dice che Aaron non ha nessun legame con lei mentre il bambino si trova per puro caso a sentire l'affermazione.\nTempo dopo, John Locke finisce nell'ospedale dove lavora Jack in seguito ad un incidente d'auto. Locke prova a convincere Jack a ritornare sull'isola raccontandogli delle cose terribili che sono successe dopo che l'hanno lasciata e che la decisione di lasciare l'isola era sbagliata; aggiunge inoltre che lo saluta suo padre Christian. Anche se sembra che la persuasione di Locke non abbia sortito effetto, Jack si convince gradualmente che devono tornare tutti. Poco dopo Locke morir\u00e0, sotto lo pseudonimo di Jeremy Bentham.\nSono passati tre anni da quando Jack ha lasciato l'isola e si trova separato da Kate e con una dipendenza dall'alcool e dai farmaci. \u00c8 sprofondato nella depressione e prova disperatamente a tornare sull'isola per aiutare la gente che vi si trova, come ha detto Locke/Bentham, salendo spesso su degli aerei e sperando di precipitare. Durante un volo egli legge una nota su un quotidiano e rimane profondamente turbato. Una volta atterrato, egli prende la sua macchina e guida fino a percorrere un ponte, rilegge la nota ed inizia a piangere. Jack scende dalla macchina e sale sul cornicione del ponte per buttarsi gi\u00f9, ma un attimo prima di saltare un incidente d'auto lo distoglie e Jack si sente costretto a trarre in salvo la donna e suo figlio incastrati nelle lamiere. Tornato in ospedale, a Jack fa visita la sua ex moglie Sarah, ora incinta, che gli dice per\u00f2 che \u00e8 venuta a trovarlo solo perch\u00e9 il suo numero compare ancora nella lista delle chiamate d'emergenza. Il giorno dopo, Jack vuole operare la donna dell'incidente d'auto, ma il primario di chirurgia, il dottor Hamill, lo respinge gentilmente e gli dice di rimanere a casa.\nJack dopo va al funerale di Locke e l\u00ec scopre che \u00e8 stato l'unica persona a farlo. Egli sceglie di non guardare il corpo. Successivamente Jack tenta di ottenere una nuova prescrizione per l'Ossicodone poich\u00e9 la vecchia \u00e8 scaduta; Jack si reca in farmacia ma il farmacista gli risponde che non pu\u00f2 prescriversi i farmaci da solo, ma Jack prova a spiegarci che quella ricetta \u00e8 stata scritta da suo padre anch'egli dottore per lui, ma il farmacista continua a rifiutarsi di fornirgli il farmaco. Visibilmente frustrato, Jack barcolla fuori e ritorna in ospedale per rubare alcune confezioni di Ossicodone, ma viene scoperto e affrontato dal dottor Hamill, che lo informa che la donna dell'incidente si \u00e8 svegliata dopo l'operazione e che ha divulgato la ragione dell'incidente: ha visto un uomo in piedi sul cornicione del ponte in procinto di buttarsi gi\u00f9. Dopo essere stato accusato di essere ubriaco, Jack dice al primario di portare l\u00ec suo padre per vedere quale Shephard \u00e8 pi\u00f9 ubriaco.\nJack lascia rabbiosamente l'ospedale e ritorna nel suo appartamento, che si presenta molto caotico e con una dozzina di mappe raffiguranti l'oceano Pacifico e molti oggetti marcati \"Oceanic\". Egli dopo chiama Kate chiedendole di incontrarsi all'aeroporto. Durante l'incontro, Jack le dice del funerale, e Kate risponde che lei non aveva ragione di andarci. Jack inoltre aggiunge che sta salendo su aerei che sorvolano il Pacifico ogni venerd\u00ec usando un \"Golden Pass\" fornitogli dalla Oceanic nella speranza di riprecipitare sull'isola, dicendole inoltre che \u00e8 stato un errore lasciare l'isola, che non erano destinati a farlo e che devono tornare. Kate non concorda e, furiosa e in lacrime, sale in macchina e va via lasciando Jack da solo all'aeroporto.\nSubito dopo, Jack ritorna nella stanza che ospita la veglia di Locke/Bentham e sta quasi per aprire la bara quando viene interrotto da Benjamin Linus. Quest'ultimo gli dice che sa che Jack si sta imbarcando su degli aerei nella speranza di precipitare sull'isola e che lo considera molto triste. Inoltre aggiunge che cos\u00ec non pu\u00f2 funzionare poich\u00e9 devono tornare indietro tutti. Jack risponde che \u00e8 praticamente impossibile riportare indietro tutti gli altri sopravvissuti, ma Ben replica che lo aiuter\u00e0 lui. Quando i due stanno quasi per abbandonare la stanza Ben gli ricorda che devono tornare tutti, incluso il corpo di John Locke.\nIl ritorno sull'isola.\nAdesso certo della necessit\u00e0 di ritornare sull'isola, Jack decide di collaborare con Ben e prepara i tentativi per tentare di convincere il resto dei Sei della Oceanic a ritornare.\nQuando Sayid viene attaccato e anestetizzato da un dardo, Hurley lo porta da Jack che lo cura in ospedale. L\u00ec Sayid viene nuovamente attaccato ma riesce ad avere la meglio, e Jack scopre che l'assalitore aveva l'indirizzo di Kate in tasca. Cos\u00ec Jack incontra Kate per metterla in guardia, giungendo alla conclusione che coloro i quali stanno manovrando contro di loro sono gli stessi che vogliono portare via Aaron a Kate. Ma la verit\u00e0 \u00e8 un'altra e viene a galla quando lui, Kate e Sayid incontrano Ben, il quale rivela che il tutto \u00e8 un suo piano per convincere Kate a tornare sull'isola. Jack \u00e8 inorridito e chiarisce di non centrare nulla. Furioso, Sayid va via e, credendo che Jack sia in combutta con il piano di Ben, lo avverte di non volerlo vedere mai pi\u00f9. Anche Kate va via.\nQuando Sun si prepara ad uccidere Ben, quest'ultimo le rivela che Jin \u00e8 ancora vivo e che pu\u00f2 provarlo. Ben porta i due dalla madre di Daniel Faraday, Eloise Hawking. Durante il tragitto in auto Sun ripete la sua volont\u00e0 di uccidere Ben se egli sta mentendo, e Jack aggiunge che lo far\u00e0 lui dopo quello che ha comminato a Kate. Arrivanti nel luogo dove si trova Eloise, Jack e Sun sono scioccati nel trovare l\u00ec un'altra stazione del Progetto DHARMA, Il Lampione. Eloise spiega che lo scopo della stazione \u00e8 quello di predire dove l'isola trovi, essendo la stessa soggetta a continui spostamenti. Inoltre, essa rivela a Jack che il volo Ajira Airways 316 passer\u00e0 attraverso una \"finestra\" spazio-temporale che conduce sull'isola e che quindi lui e gli altri sopravvissuti devono prendere quel volo. Eloise infine dice a Jack in privato che Locke si \u00e8 suicidato cos\u00ec da poter essere un \"sostituto\" per Jack, riferendosi alla bara col cadavere di Christian Shephard presente sul volo 815. Eloise spiega che per tornare sull'isola le condizioni del nuovo volo devono riprodurre quanto pi\u00f9 perfettamente possibile quelle di tre anni prima, cos\u00ec Jack deve dare a Locke qualcosa di appartenente a suo padre.\nRitornato a casa, Jack scopre Kate nella sua stanza. La donna gli chiede se lui \u00e8 ancora intenzionato ad andare, dopodich\u00e9 i due si baciano e dormono assieme. Il giorno successivo Jack sale a bordo del volo 316 della Ajira Airways diretto a Guam cos\u00ec come Kate, Hurley, Sun, Ben e un ammanettato Sayid. Dopo la partenza viene annunciato il nome del pilota: Frank Lapidus.\nDurante il volo l'aereo attraversa una turbolenza e viene colpito da un lampo di luce.\n1977.\nJack si sveglia nella giungla e trova Hurley e Kate. I tre vengono scoperti da Jin, che li conduce ad un punto d'incontro con Sawyer. Sawyer spiega loro che si trovano nel 1977 e che lui, Jin, Faraday, Miles e Juliet sono stati reclutati dal Progetto DHARMA. Sawyer pretende che Jack, Kate e Hurley fingano di essere delle nuove reclute arrivate col sottomarino per entrare nella DHARMA anche loro. Jack apprende della relazione tra Sawyer e Juliet. Il giorno dopo Sayid viene scovato nella giungla e Sawyer lavora per far credere a tutti che sia un Ostile. Sayid spara a Benjamin Linus, allora dodicenne, e Jack si rifiuta di salvargli la vita, costringendo Sawyer e Kate a portarlo da Richard Alpert e dagli Altri per farlo curare da loro.\nQuando Daniel Faraday ritorna sull'isola rivela il suo piano di resettare la storia dei sopravvissuti facendo detonare la bomba all'idrogeno, \"Jughead\", all'interno della stazione Cigno. Se il piano dovesse andare in porto il volo 815 non si schianterebbe sull'isola. Credendo che questo sia il suo destino, Jack concorda con il piano di Faraday. La buona riuscita del piano viene per\u00f2 messa a repentaglio quando Daniel viene ucciso da sua madre, Eloise Hawking. Tuttavia quest'ultima, credendo che Daniel sia davvero il suo futuro figlio, decide di aiutare Jack a far esplodere la bomba all'idrogeno.\nCon l'aiuto della Hawking, di Sayid e di Richard Alpert, Jack trova la bomba, e i quattro si preparano per farla esplodere al Cigno. Sawyer, Kate, Juliet per\u00f2 affrontano Jack circa la sua decisione. Jack dice a Sawyer che uno dei motivi per cui vuole resettare la storia \u00e8 il fatto che abbia perso Kate. La motivazione non convince Sawyer che, infuriato, inizia a picchiarsi con Jack. La lite viene fermata dall'intervento di Juliet; ora tutti sono d'accordo con il piano d'azione di Jack.\nJack si avvicina al Cigno con la bomba, ma viene notato da Phil, arrivato come rinforzo per proteggere gli scavi; si scatena cos\u00ec un conflitto a fuoco tra i sopravvissuti e il Progetto DHARMA, ma James riesce a prendere in ostaggio Phil permettendo a Jack di gettare nel foro la bomba, la quale tuttavia non esplode. La sacca \u00e8 per\u00f2 ormai perforata, e tutti gli oggetti di metallo nell'area cominciano ad essere attratti verso il foro; Juliet viene colpita e accidentalmente avvolta da una catena finendo all'interno del foro e, nonostante gli sforzi di Kate e James per salvarla, vi precipita dentro. Tuttavia, all'ignaro degli altri, riesce a sopravvivere alla caduta, raggiungendo la bomba ancora inesplosa. Juliet comincia cos\u00ec a colpirla con rabbia con le sue ultime forze, fino a farla apparentemente esplodere, lasciando il destino dei sopravvissuti aperto alle speculazioni.\nNel 2007, Sun chiede a Richard Alpert se si ricorda di Jack e degli altri arruolati dal Progetto DHARMA nel 1977, e questo le risponde che si ricorda di loro e che li ha visti morire tutti.\nSesta stagione.\n2007.\nDopo l'esplosione, Sawyer incolpa Jack per la morte di Juliet. Per salvare Sayid che \u00e8 ferito mortalmente, Jack lo porta al Tempio, e quando gli Altri non riescono a rianimarlo nella sorgente, Jack gli fa invano un massaggio cardiaco. Sayid resuscita qualche ora dopo, e Dogen, il capo del Tempio, ordina a Jack da dargli una pillola. Sospettoso, Jack prova ad ingoiarla lui stesso e Dogen lo ferma, rivelandogli che era velenosa e che Sayid \u00e8 stato \"infettato\". Jack lascia il Tempio per dirigersi al Faro con Hurley, secondo il volere di Jacob. Scopre cos\u00ec che il custode dell'Isola osserva lui e gli altri naufraghi da quando sono bambini.\nLui ed Hurley tornano al Tempio, ma incontrano Richard, che li porta alla Roccia Nera. Richard vorrebbe suicidarsi ma non pu\u00f2 farlo per cui chiede a Jack di ucciderlo, accendendo la dinamite. Tuttavia, il viaggio al faro ha in qualche modo accresciuto la fede di Jack, che accende la miccia, ma rimane con Richard nella nave, poich\u00e9 crede fermamente che questa si spegner\u00e0 prima di ucciderli. Infatti la miccia si spegne. I tre ritornano alla spiaggia da Sun, Frank, Miles, Ben e Ilana. Ilana li informa che possono essere i candidati per sostituire Jacob. Jack per breve tempo appoggia il piano di Ilana di far esplodere l'aeroplano, ma Hurley distrugge la loro unica riserva di dinamite. Jack allora si dirige alla Roccia Nera e sul cammino incontra per la prima volta l'Uomo in Nero, il quale gli confessa che quando Jack aveva visto il padre sull'Isola, in realt\u00e0 aveva visto lui sotto mentite spoglie. Jack si riunisce con Claire, avendo scoperto che sono fratelli da parte di padre. Jack si mette d'accordo con Sawyer per rubare la Elizabeth, per poi rivelare che non crede che debbano lasciare l'Isola. quindi ritorna alla spiaggia e sembra unirsi all'Uomo in Nero.\nJack aiuta l'Uomo in Nero a salvare i suoi amici da Widmore sull'Isola Hydra. Nonostante ci\u00f2, aiuta Sawyer a tenere lontano l'Uomo in Nero dal sottomarino di Widmore spingendolo nell'acqua, anche se la sua scelta \u00e8 di rimanere sull'Isola. Tuttavia, in seguito, vengono attaccati dagli uomini di Widmore, cos\u00ec Jack \u00e8 costretto ad entrare nel sottomarino con gli altri. Una volta a bordo, Jack si rende conto che l'Uomo in Nero \u00e8 riuscito a mettere dell'esplosivo C-4 nel suo zaino. Sawyer accidentalmente mette in funzione la bomba, uccidendo Sayid, Jin, e Sun. Sopravvissuti all'esplosione Jack, Kate, Sawyer, e Hurley raggiungono la spiaggia e piangono la perdita dei loro amici. Pi\u00f9 tardi si dirigono tutti verso il pozzo dove Desmond \u00e8 tenuto prigioniero, ma lo spirito di Jacob li intercetta. Lo spirito spiega che uno di loro dovr\u00e0 rimpiazzarlo e Jack si offre volontario. Dopo una sorta di breve cerimonia, Jack diventa \"come\" Jacob. Jacob gli mostra come trovare la Sorgente, che lui dovr\u00e0 proteggere dall'Uomo in Nero.\nSawyer scopre che l'Uomo In Nero ha trovato Desmond, ed i due gruppi si incontrano sul cammino per la stessa destinazione ovvero il Cuore dell'Isola. Jack decide di aiutare l'Uomo in Nero a calare Desmond nella Sorgente, credendo che lui sia l'arma segreta di Jacob. Purtroppo dopo che Desmond ha rimosso una pietra dalla Sorgente, Jack capisce che l'Isola collasser\u00e0 su se stessa, proprio come l'Uomo in Nero aveva predetto. Quest'ultimo, tuttavia, perde i suoi poteri. Il dottore, perci\u00f2, attacca l'Uomo in Nero, che riesce a scappare ma non prima che Jack sia riuscito a ferirlo. Jack lo segue fino a una scogliera, dove i due combattono nella pioggia. L'Uomo in Nero lo ferisce con un coltello al fianco e leggermente al collo, Kate gli spara e Jack calcia il suo corpo fuori dalla scogliera. Jack e Kate si salutano baciandosi e professando l'amore che hanno l'uno per l'altro. Poi Jack saluta per sempre anche Sawyer. Successivamente, Jack torna alla sorgente con Hurley e Ben. Jack nomina Hurley come suo successore per la protezione dell'Isola, poi scende gi\u00f9 alla Sorgente, dove rimette la pietra al suo posto, salvando cos\u00ec l'Isola dall'imminente distruzione. Dopo aver lasciato il cuore dell'Isola, Jack ritorna al campo di bamboo, da dove riesce a vedere i suoi amici scappare con l'aereo dell'Ajira. Muore con Vincent al suo fianco che si assicura che non muoia da solo. La scena della morte ricorda simmetricamente il suo risveglio sull'Isola subito dopo l'incidente.\nFlash-sideways.\nAnche nella realt\u00e0 oltremondana creata dalla bomba fatta esplodere da Juliet alla fine della quinta stagione, Christian muore ubriaco in Australia. Lui e il figlio hanno goduto per\u00f2 di un rapporto migliore. Jack ha anche un figlio, David, la cui dinamica con Jack rispecchia proprio quella col padre, tra la paura e la scarsa comunicazione. L'ex moglie del dottore, inoltre, non \u00e8 Sarah, ma Juliet, e con lei mantiene un rapporto amichevole.\nDurante il volo Oceanic 815 Jack nota un taglio sul collo nel punto in cui l'Uomo in Nero lo aveva accoltellato, ma non ricorda come lo ha ottenuto. Inoltre si ha come l'impressione che riconosca Desmond (che in questo caso \u00e8 presente sull'aereo) ma Desmond non ha la stessa sensazione. Successivamente Kate si imbatte in lui, prendendogli una penna dal taschino (da usare per liberarsi dalle manette). Charlie si chiude nella toilette, e Jack risponde a una chiamata per un medico. Sfondata la porta, Jack rimuove un sacchetto di eroina dalla gola del musicista. Charlie si sveglia e, ingratamente, dice a Jack che preferiva morire.\nQuando l'aereo atterra il service desk Oceanic gli spiega che la compagnia aerea ha perso la bara di suo padre, cos\u00ec chiama la madre di rinviare il funerale. Nell'ufficio bagagli smarriti conversa con Locke, che si trova sulla sedia a rotelle, il quale afferma che lo stato dello spirito dei defunti \u00e8 pi\u00f9 importante della posizione del loro corpo. Jack gli offre un biglietto da visita e un intervento chirurgico anche se la sua condizione di handicap appare permanente, sostenendo che \"niente \u00e8 irreversibile\".\nIn seguito Jack nota una cicatrice sul fianco, anch'essa causata da una pugnalata dell'Uomo in Nero, ed anche stavolta non ne ricorda l'origine. Sua madre gli spiega al telefono che \u00e8 il frutto di un'appendicectomia e gli chiede di aiutarla a cercare le ultime volont\u00e0 di Christian. Jack va a prendere David da scuola in ritardo e il ragazzo, tornati a casa, respinge ogni ulteriore tentativo di conversazione. Jack va dalla madre e scopre che nel testamento del padre \u00e8 citata una sconosciuta: Claire Littleton. Tornando a casa, Jack scopre che David \u00e8 scomparso. Ascoltando la segreteria telefonica apprende che \u00e8 impegnato in un provino per una scuola d'arte. Jack va da lui, e l'abilit\u00e0 al pianoforte di David lo commuove. Un altro genitore (Dogen), inoltre, discute con lui circa la relazione con i rispettivi figli. Jack e David tornano in buoni rapporti, e si recano insieme alla lettura delle volont\u00e0 di Christian Shepard. Il loro avvocato presenta Claire, la sorellastra di Jack, al dottore e a David.\nIl suo segnale acustico lo riporta in ospedale per un intervento chirurgico d'urgenza - su John Locke. In seguito, Jack gli rivela che un nuovo trattamento potrebbe curare la sua paralisi. Locke rifiuta l'offerta. Facendo delle indagini Jack trova il padre di Locke in stato catatonico in una casa di cura. Locke rivela al dottore i dettagli del suo incidente, che ha rovinato sia la sua vita che quella del padre, ed ancora una volta rifiuta l'offerta di un'operazione, nonostante l'insistenza di Jack nel voler fargli rinunciare al suo senso di colpa.\nJack nota di nuovo il taglio sul collo il giorno successivo. Dopo aver fatto colazione con David e Claire e discusso di un concerto per quella sera, Desmond gli telefona, presentandosi come un dipendente Oceanic, e dicendo di aver trovato la bara di suo padre. Pi\u00f9 tardi quel giorno, Locke comunica al dottore di aver scelto di compiere l'intervento chirurgico. Pi\u00f9 tardi, quel giorno, scherza con Locke prima dell'intervento e gli parla della bara ritrovata. Incontra, inoltre, Juliet e da a lei i suoi biglietti per il concerto, dicendo David di portare Claire al suo posto. Dopo aver operato con successo John Locke, il suo taglio ricomincia a sanguinare. Locke si sveglia dal suo inizio l'anestesia e ricorda l'Isola, e quando i due parlano, a Jack tornano brevemente alla memoria il loro tempo passato insieme nella \"vera\" realt\u00e0, ma oppone resistenza a queste reminiscenze, e si rifiuta di credere in Locke, quando gli dice che David non esiste e che gli augura che qualcuno risvegli i suoi ricordi.\nArrivato in ritardo al concerto e incontra Kate, che ha appena riacquisito la memoria dei momenti passati insieme al dottore. Il contatto con la donna accende in Jack un altro lampo di ricordi. Confuso, si lascia condurre alla chiesa del funerale di suo padre. Jack entra in una cappella laterale e trova la bara di Christian. La tocca e alla fine ricorda la sua vita. Si volta e trova accanto a s\u00e9 suo padre. Si abbracciano, e Christian gli rivela che sono tutti morti e che quello in cui si trovano in quel momento \u00e8 una sorta di limbo, un punto di transizione per l'aldil\u00e0, a cui si pu\u00f2 accedere solo dopo essere tornati in contatto con le persone pi\u00f9 importanti della propria vita. Jack entra allora nella navata della chiesa dove trova tutti i suoi amici. Jack li saluta, abbracciando Locke, Boone, Hurley e Sawyer. Kate poi lo porta su una panca, e Christian apre le porte della chiesa, lasciando entrare una luce brillante. Kate e Jack si tengono per mano e si guardano consapevoli di essere prossimi ad \"andare avanti\".\nCapacit\u00e0.\nJack \u00e8 un medico chirurgo specializzato nelle lesioni della colonna vertebrale ed \u00e8 probabilmente il migliore nel suo settore di tutta Los Angeles. Durante il periodo trascorso sull'Isola si improvvisa medico generico con i sopravvissuti rivelandosi anche un abile pediatra, ortopedico, pneumologo, dermatologo, oncologo ed oculista.\nHa un grande carisma che fa di lui un leader naturale. \u00c8 in grado di sostenere un combattimento corpo a corpo con individui pericolosi come Ethan e Sawyer rivelandosi un ottimo combattente (dovuto probabilmente all'aver frequentato corsi di boxe e autodifesa). \u00c8 uno dei pochi sull'Isola in grado di utilizzare le armi da fuoco.\nInfine, Jack ha alcune conoscenze in abito aeronautico, apprese grazie a un corso, da cui poi si \u00e8 ritirato per motivi mai chiariti."}
{"id": "2169581", "revid": "9733", "url": "https://it.wikipedia.org/wiki?curid=2169581", "title": "ReD", "text": ""}
{"id": "2169587", "revid": "3115", "url": "https://it.wikipedia.org/wiki?curid=2169587", "title": "Carlo Combi", "text": " \nBiografia.\nL'infanzia e gli studi.\nNacque a Capodistria, figlio di Francesco e di Teresa Gandusio. Il padre, nato alla vigilia della caduta della Repubblica di Venezia da famiglia di antiche origini lombarde ascritta alla nobilt\u00e0 capodistriana, era avvocato e fu pi\u00f9 volte podest\u00e0.\nCompiuti gli studi ginnasiali a Capodistria e poi a Trieste (dove il ginnasio latino-tedesco venne trasferito nel 1841), si rec\u00f2 a Padova per frequentare il liceo e, quindi, la facolt\u00e0 di giurisprudenza all'Universit\u00e0. Qui conobbe Vincenzo De Castro, piranese e docente di estetica nello studio, che segu\u00ec nel febbraio 1848 dapprima a Milano, dopo che questi venne privato della cattedra per le sue idee patriottiche, e quindi a Genova, allora citt\u00e0 del Regno di Sardegna. Facendo spesso spola tra queste due citt\u00e0, e scrivendo articoli per il \"Pio IX\" e \"L'Avvenire d'Italia\" e poi anche per il \"Corriere mercantile\", il \"Giovinetto\" e l\"'Educatore\", il Combi si laure\u00f2 infine nel capoluogo ligure nell'agosto del 1850.\nTornato per un breve periodo in Istria, e quindi a Padova (dove rinunci\u00f2 ad un posto di assistente all'ateneo rifiutando di giurare all'Imperatore d'Austria), ridiede nel corso del 1853 gli esami all'Universit\u00e0 di Pavia per farsi riconoscere il titolo di studio conseguito negli Stati sardi e poter quindi praticare l'avvocatura.\nL'attivit\u00e0 di insegnante.\nPresa l'abilitazione, esercit\u00f2 la professione dapprima nello studio dell'avvocato triestino Millanich fino al 1855, e poi, l'anno seguente, in quello paterno a Capodistria.\nNel frattempo aveva iniziato a collaborare, oltre che al \"Dizionario corografico dell'Europa\" del De Castro, a testate quali \"Il Popolano dell'Istria\" (diretto a Trieste dal conterraneo Michele Fachinetti) e all\u2019\"Eco di Fiume\", fondato nella citt\u00e0 quarnerina dal genovese Ercole Rezza, vicino agli ambienti cavouriani.\nNel settembre del 1856 accett\u00f2 una cattedra in lettere italiane e storia al liceo di Capodistria, cattedra che gli venne per\u00f2 revocata tre anni dopo dal luogotenente del Litorale Friedrich Moritz von Burger per sospetta attivit\u00e0 di patriottismo italiano. Combi infatti, dopo la seconda guerra di indipendenza italiana del 1859, era stato fautore dell'iniziativa di unione dei comuni dell'Istria al Veneto, il quale secondo i preliminari di Villafranca avrebbe dovuto far parte come possedimento austriaco di una Confederazione italiana. Inoltre le autorit\u00e0 imperiali sospettavano, a ragione, la sua appartenenza ad un \"\"Comitato nazionale segreto per Trieste e l'Istria\" che era in stretto contatto con i comitati patriottici di Torino e di Milano.\nL'esilio in Italia.\nNel giugno del 1866, alla vigilia dell'apertura delle ostilit\u00e0 tra Italia e Austria, dovette lasciare Capodistria su intimazione delle autorit\u00e0 austriache.\nPassando attraverso il Tirolo e la Svizzera giunse in Italia, dove si mise a disposizione del governo di Firenze (allora capitale del Regno) a proposito dei progetti annessionistici sull'Istria e Trieste. A questo scopo fond\u00f2 assieme ad altri emigrati istriani il \"Comitato Triestino-Istriano\", che produsse una serie di documentazioni propagandistiche rivolte al Re, ai ministri e all'opinione pubblica del tempo. A tal proposito il Combi stil\u00f2 appositamente l\u2019\"Appello degli Istriani all'Italia\".\nGli ultimi anni e la morte.\nFinita la guerra, deciso a rinunciare alla cittadinanza austriaca in favore di quella italiana si stabil\u00ec a Venezia, dove nel 1868 vinse la cattedra di diritto civile alla scuola superiore di commercio. Continu\u00f2 l'attivit\u00e0 in favore della causa istriana, tenendo discorsi ufficiali come quello sulla \"Rivendicazione dell'Istria agli studi italiani\" all'Istituto veneto di scienze, lettere ed arti (1877), e collaborando alla stesura di opuscoli irredentistici (per esempio \"La Venezia Giulia\" di Paulo Fambri). Assieme al conterraneo e stretto amico Tomaso Luciani di Albona rappresenter\u00e0 l'ala della destra moderata del movimento irredentista in Italia, opponendosi alla proposta di estradizione in Austria dei compagni di Guglielmo Oberdan.\nNel frattempo prosegu\u00ec anche la sua attivit\u00e0 giornalistica, assumendo la direzione del \"Corriere della Venezia\" e scrivendo articoli anche per \"La Gazzetta del Popolo\" di Firenze oltre che per \"La Provincia\" di Capodistria.\nDivenuto anche assessore alla Pubblica Istruzione del Comune di Venezia e attivo nell'iniziativa di riordino del Museo Correr, dedic\u00f2 gli ultimi anni a scrivere studi di carattere storico e geografico sull'area veneta e istriana.\nMor\u00ec a Venezia l'11 settembre 1884.\nLe sue spoglie verranno traslate nel maggio 1934 a Capodistria.\nGli scritti sull'Istria.\nTra le iniziative letterarie del Combi un posto centrale occupa la \"Porta orientale\", una strenna pubblicata in tre edizioni annuali nel 1857, 1858 e 1859 (Schubart \u2013 Rezza, Fiume / C. Coen, Trieste). Si tratta di una raccolta di contributi di vari autori sull'Istria sotto gli aspetti storico, culturale, etnografico, artistico, economico, e folkloristico, che il Combi promosse sul modello degli annuari stampati all'epoca in Italia. Il significato implicito dell'opera era chiaro sin dal nome di \u201cPorta orientale d'Italia\u201d dato all'Istria, nome peraltro ripreso da una circostanza polemica a proposito di un'affermazione di Cesare Correnti.\nLa concezione irredentistica del Combi derivava principalmente da due aspetti. In primo luogo la lettura della storia che nei decenni successivi del XIX secolo sar\u00e0 una costante nel mondo liberal-nazionale istriano, e cio\u00e8 l'immagine di un'Istria nei secoli ancorata all'Italia sin dal periodo romano e continuando poi con quello veneziano. In secondo luogo v'era la considerazione \u2013 che al Combi derivava anche dalla cultura della citt\u00e0 \u201ccivilizzata\u201d contrapposta alla campagna \u201cincolta\u201d, tipica del suo tempo e della sua estrazione sociale \u2013 della componente slava istriana come eterogenea e perci\u00f2 quasi \u201cinconsapevole\u201d di s\u00e9, oltre che relegata unicamente all'ambito rurale, e in sostanza destinata ad assimilarsi al pi\u00f9 acculturato contesto italiano dei centri urbani. Tale impostazione emerge chiaramente negli scritti successivi che il Combi pubblic\u00f2 in varie riviste in Italia: ad esempio nel saggio sull\u2019\"Etnografia dell'Istria\" (\"Rivista contemporanea\", settembre 1860 / giugno 1861) dove egli conclude che \u201c\"mentre le schiatte slave dell'Istria si presentano tanto varie, ed estranee non solo ai limitrofi d'oltremonte, ma eziandio tra loro, una \u00e8 la popolazione italiana, e sue le citt\u00e0, le borgate, le terre tutte ove si accolga qualunque elemento di cultura\"\u201d.\nAccanto a ci\u00f2, Combi non mancava di rilevare il fattore \u201cstrategico\u201d di un'Istria italiana nell'ambito di una ridefinizione mazziniana dell'Europa sul principio di nazionalit\u00e0, principio che avrebbe determinato la scomparsa degli Imperi asburgico e ottomano. Scriveva infatti ne \"La frontiera orientale d'Italia e la sua importanza\" (\"Il Politecnico\", 1862) che: \u201c\"dall'Alpe Giulia soltanto e dalle rive del Quarnaro noi daremo la mano a due forti nazioni, l'ungara e la slava. E l'Istria sar\u00e0 la sentinella avanzata dalla civilt\u00e0 italiana nel festoso suo viaggio per le vie dell'Oriente\"\u201d.\nIl Regio Ginnasio \u201cCarlo Combi\u201d.\nIl ginnasio-liceo di Capodistria, sorto nel XVII secolo come \"Collegio dei Nobili\" o \"Ginnasio Giustinopolitano\" e dove il Combi prima studi\u00f2 e poi insegn\u00f2 anche, divenne il \"Regio Ginnasio \u201cCarlo Combi\u201d\" nel 1919, finita da poco la Grande Guerra e in procinto di annettere l'Istria all'Italia.\nL'intitolazione venne meno dopo la met\u00e0 degli anni \u201850, quando Capodistria pass\u00f2 definitivamente alla Jugoslavia socialista al termine del contenzioso diplomatico su Trieste.\nAlla memoria del collegio negli anni che furono, nel marzo 2008 \u00e8 stato dedicato dalle Poste Italiane un francobollo.\nMemoria storica.\nL'essere stato il Combi uno dei primi esponenti dell'irredentismo italiano in Istria ha dato luogo a diverse letture circa la sua figura. Da parte italiana, soprattutto gli autori istriani come Bernardo Benussi hanno evidenziato il suo essere patriota e soprattutto studioso locale. La storiografia jugoslava ha invece quasi del tutto ignorato il personaggio, salvo alcuni autori sloveni per i quali per\u00f2 definizioni quali quella dell'Istria come \u201cPorta orientale d'Italia\u201d avrebbero influenzato le successive posizioni antislave del fascismo di confine.\nIn anni recenti si \u00e8 assistito ad una riscoperta presso i pochi italiani rimasti dopo l'esodo nell'Istria oggi divisa tra Slovenia e Croazia. Nel dicembre 2007 la \"Comunit\u00e0 Autogestita di Nazionalit\u00e0 Italiana\" (CAN) di Capodistria ha inaugurato il \"Centro Italiano di promozione, cultura, formazione e sviluppo \u201cCarlo Combi\u201d\". Inoltre, su iniziativa dello stesso Centro Combi, la Comunit\u00e0 Nazionale Italiana di Capodistria ha commemorato Combi l'11 settembre 2014 nel 130\u00ba anniversario della sua morte, facendo anche ricollocare nell'atrio del ginnasio la targa a lui dedicata nel 1923 e rimossa negli anni '70 durante i restauri dell'edificio."}
{"id": "2169589", "revid": "1711941", "url": "https://it.wikipedia.org/wiki?curid=2169589", "title": "Benjamin Linus", "text": "Benjamin \"Ben\" Linus \u00e8 un personaggio della serie televisiva \"Lost\", interpretato da Michael Emerson. Faceva parte degli Altri, di cui \u00e8 stato il capo per molti anni. Durante la seconda stagione era noto ai sopravvissuti del volo Oceanic 815 con il nome di Henry Gale e solo in seguito scopriranno la sua vera identit\u00e0. A partire dalla terza stagione diventa uno dei personaggi principali.\nBiografia.\nPrima dello schianto del volo Oceanic 815.\nCon il Progetto DHARMA.\nNell'episodio della terza stagione \"L'uomo dietro le quinte\", si scopre che Ben \u00e8 nato prematuramente in un bosco nei pressi di Portland (Oregon), da Roger ed Emily Linus che muore per darlo alla luce.\nAlcuni anni dopo, negli anni settanta, al padre viene offerta la possibilit\u00e0 di un lavoro sull'isola come membro del Progetto DHARMA. Una volta sull'isola, Roger inizia a bere ed a trattare male il figlio, al quale non ha perdonato la morte di Emily. Ben sviluppa cos\u00ec un odio profondo nei confronti della DHARMA e, il giorno del suo compleanno, dopo l'ennesima sbronza del padre che sfocia nell'accusa di essere la causa della morte di Emily, Ben scappa via verso la giungla. Giunto in prossimit\u00e0 della barriera sonica che circonda le baracche, Ben vede sua madre oltre che, quando lui sta per avvicinarsi, lo blocca dicendogli che non \u00e8 ancora giunto il tempo.\nSull'isola, il piccolo Benjamin riesce a fare amicizia solo con una bambina di nome Annie, che un giorno per il suo compleanno gli dona una piccola statua intagliata in legno, che conserver\u00e0 sempre con s\u00e9.\nQualche tempo dopo, nel 1973, il piccolo Benjamin raccoglie le sue cose e parte alla volta della giungla. L\u00ec comincia a sentire dei sussurri, e poco dopo incontra Richard Alpert, il quale, dopo aver sentito le parole di Ben che gli dice di stare cercando la sua mamma defunta e di volersi unire agli \"Ostili\" poich\u00e9 odia il Progetto DHARMA, gli dice che deve portare molta pazienza.\nIn alcuni episodi della quinta stagione appare il piccolo Benjamin. In \"Namaste\", Ben va a trovare l'imprigionato Sayid, che dopo lo schianto del volo Ajira 316 \u00e8 tornato di trent'anni nel passato. Nell'episodio successivo, \"Lui \u00e8 il nostro \"te\"\", Ben aiuta Sayid ad evadere credendolo un \"Ostile\" mandato da Richard per lui; una volta nella giungla per\u00f2 Sayid gli spara, lasciandolo a terra apparentemente morto. In \"Quel che \u00e8 stato \u00e8 stato\", Kate, nel disperato tentativo di salvargli la vita, e sotto suggerimento di Juliet, decide di portarlo dagli Altri. Richard si dice disposto a curare il ragazzo, ma avverte i due che potrebbe uscirne profondamente cambiato: perder\u00e0 la sua innocenza e diventer\u00e0 per sempre \"uno di loro\", dimenticandosi di parte delle persone che aveva conosciuto. I due accettano e se ne vanno. Richard si allontana con in braccio Ben ed entra all'interno del Tempio.\nCon gli Altri.\nNel 1988, Charles Widmore, leader degli Altri, incarica Ben di uccidere Danielle Rousseau. Una volta raggiunta, scopre che ella ha una bambina; Ben decide cos\u00ec di risparmiare la donna, ma porta via con s\u00e9 la piccola Alexandra, minacciando la Rousseau di ucciderla se mai avesse tentato di recuperarla. Ben adotta cos\u00ec Alex, facendole credere che sua madre \u00e8 morta. In un flashback si scopre che quattro anni dopo questo episodio, il 19 dicembre 1992, Ben d\u00e0 luogo alla \"Purga\", uccidendo suo padre e tutti gli altri membri del Progetto DHARMA con del gas tossico. Poco dopo, si scopre inoltre che Ben ha fatto bandire Charles dall'isola assumendo il ruolo di capo degli Altri, con il pretesto di essere l'unico a poter interagire con il vero leader degli Altri, Jacob, e comunicandolo a tutto il gruppo. Tuttavia successivamente si scoprir\u00e0 che in realt\u00e0 Ben non ha mai visto n\u00e9 incontrato Jacob.\nDue giorni prima dello schianto del volo Oceanic 815, Ben scopre di avere un tumore spinale. Immediatamente dopo lo schianto, Ben manda Ethan e Goodwin rispettivamente dove sono precipitati le sezioni centrale e di coda dell'aereo, per indagare. La scelta di Goodwin \u00e8 stata dettata dall'attrazione di Ben per Juliet, che ha una relazione adulterina proprio con Goodwin.\nDopo lo schianto.\nNell'episodio della terza stagione \"Expos\u00e9\", Ben e Juliet entrano in una stazione Dharma, la Perla, e guardano Jack attraverso un monitor. Ben dice a Juliet che riuscir\u00e0 a convincerlo ad operarlo chirurgicamente. In \"L'altra donna\" (quarta stagione), Ben mostra il cadavere di Goodwin a Juliet, la quale capisce che il mandare Goodwin ad infiltrarsi nel gruppo dei caduti fu deciso proprio allo scopo di farlo morire; cos\u00ec Ben dice a Juliet che le appartiene e che rester\u00e0 sull'isola per sempre.\nNell'episodio della seconda stagione \"Uno degli altri\", Ben viene catturato da una trappola costruita dalla Rousseau. Le dir\u00e0 di chiamarsi Henry Gale e di essere precipitato sull'isola mentre la stava attraversando in mongolfiera. Ella lo lascia a Sayid, che lo porter\u00e0 al Cigno con l'intenzione di interrogarlo. La menzogna di Ben viene scoperta non appena viene scoperto il corpo del vero Henry Gale.\nIn \"Due per la strada\", Ben viene liberato da Michael Dawson, uno dei sopravvissuti il cui figlio \u00e8 stato rapito dagli Altri. In cambio, Michael potr\u00e0 lasciare l'isola insieme a suo figlio Walt.\nNella terza stagione, Ben riesce a convincere Jack ad operarlo dopo aver mostrato a quest'ultimo Kate e Sawyer che fanno l'amore, infondendo nel dottore la voglia di lasciare l'isola. Durante l'intervento Jack incide volontariamente la sacca renale di Ben, intimandogli che avrebbe portato a termine l'operazione solo dopo che Kate e Sawyer fossero stati liberati.\nQuando Locke va alla baracche per liberare Jack, ha un confronto con Ben, il quale gli dice che l'isola \u00e8 una sorta di scatola magica che pu\u00f2 far comparire qualsiasi cosa. A tal proposito mostra ad un esterrefatto Lock Anthony Cooper, suo padre. Ben gli dice che se Locke uccide suo padre pu\u00f2 diventare un membro degli Altri. Locke non ha il coraggio di uccidere suo padre a sangue freddo, allora, sotto consiglio di Richard, utilizza Sawyer per farlo. Quando Lock torna al campo pochi giorni dopo con il corpo defunto di Cooper, Ben, come promesso, porta Locke da Jacob. Dopo aver scoperto che Locke \u00e8 in grado di sentire Jacob, gli spara e lo lascia nella fossa comune degli ex membri del Progetto DHARMA, credendolo morto. Quindi torna al campo, e ordina a Richard di condurre il resto della sua gente al Tempio, e dopo, insieme ad Alex, si reca verso gli altri sopravvissuti diretti alla torre radio per tentare di impedire che contattino l'equipaggio del cargo. Ben parla in privato a Jack chiedendogli di tornare indietro e di lasciar perdere. Il chirurgo si rifiuta ed il capo degli Altri fa uccidere da Tom i tre rimasti alla spiaggia. Jack, furioso, scatena tutta la sua ira pestando il nemico. Nel frattempo Alex scopre che Danielle \u00e8 sua madre e le due si riuniscono. Intanto, alla spiaggia, Tom non ha ucciso i tre, ma ha solo sparato a terra, nella speranza di convincere Jack a desistere. Una volta legato dalla Rousseau, \u00e8 costretto dal gruppo ad accompagnarli alla torre radio.\nNel primo episodio della quarta stagione, \"L'inizio della fine\", il gruppo dei sopravvissuti \u00e8 diviso tra chi crede che i membri del Kahana siano pericolosi e chi invece ci vede un tentativo di lasciare l'isola. Ben viene lasciato andare col gruppo di Locke, che si trasferisce nelle case del Progetto DHARMA e rinchiude Ben in una cantina. L\u00ec, con la complicit\u00e0 di Kate, viene avvicinato da Miles Straume, il quale ricatta l'uomo dicendo che per 3,2 milioni di dollari non dir\u00e0 a nessuno che \u00e8 ancora vivo.\nUna volta che Ben verr\u00e0 liberato, esorter\u00e0 Alex e sua madre a dirigersi al Tempio per mettersi al sicuro dall'equipaggio del Kahana. Quando Alex, Danielle e Karl stanno quasi per raggiungere la destinazione, vengono attaccati da alcuni mercenari del Kahana, che uccidono Danielle e Karl e prendono in ostaggio Alex. Cos\u00ec i mercenari, capitanati da Martin Keamy, raggiungono l'abitazione dove \u00e8 barricato Ben. Keamy intima a Ben, con una radiolina portatagli da Miles, di uscire e arrendersi, ma Ben rifiuta. Allora l'uomo fa portare Alex, e ordina nuovamente a Ben di uscire entro 10 secondi, in caso contrario avrebbe ucciso la ragazza. Mentre Ben prova a fargli cambiare idea utilizzando la \"psicologia del contrario\", l'uomo uccide Alex a sangue freddo: Ben, incredulo, mormora \"Ha cambiato le regole\", ed apre quindi una stanza segreta nella quale fa partire uno strano congegno. Poco dopo il Sistema di Sorveglianza (il \"fumo nero\") arriva uccidendo due dei sei assalitori e costringendo gli uomini della nave a ritirarsi. Ben, Locke e Harley fuggono nella giungla alla volta della capanna di Jacob. Una volta l\u00ec entra da solo, e quando esce dice che deve spostare l'isola; per farlo dovr\u00e0 raggiungere l'Orchidea. Quando vi giungono, scoprono che essa \u00e8 gi\u00e0 presidiata da Keamy e dai suoi uomini. Ben allora si dirige solitario verso di essi urlando il suo nome, facendosi catturare. I mercenari lo portano verso l'elicottero, ma durante il tragitto vengono attaccati dagli altri coadiuvati da Kate e Sayid. Ben cos\u00ec torna all'Orchidea, ricompensando l'aiuto di Sayid e Kate dicendo loro che possono prendere l'elicottero e lasciare l'isola.\nTornato alla stazione, Ben viene raggiunto dal ferito Keamy. Infuriato per l'assassinio della figlia, Ben lo uccide nonostante abbia un dispositivo legato al braccio che fa detonare degli esplosivi piazzati sul Kahana se il suo cuore si fosse fermato. Ben, ancora una volta, \u00e8 il fautore di uno sterminio.\nDopo aver detto a Locke che deve essere lui adesso il leader degli Altri, Ben si introduce in una caverna ghiacciata, gira una grossa ruota incastonata in una parete e, in un fascio di luce, sposta l'isola trasferendosi istantaneamente nel Deserto del Sahara.\nL'esilio e il ritorno.\nDopo aver girato la grossa ruota, Ben arriva nel Deserto del Sahara dieci mesi avanti nel tempo rispetto all'isola.\nTrova Sayid al funerale di sua moglie, Nadia, e lo recluta come suo sicario personale, dicendogli che l'assassinio di sua moglie \u00e8 stato commissionato da Charles Widmore. Ben fornisce cos\u00ec una lista di obiettivi a Sayid, il quale passer\u00e0 i seguenti tre anni ad uccidere gli uomini sulla lista. Ad un certo punto, Ben si introduce nell'appartamento di Widmore per metterlo al corrente della sua volont\u00e0 di ucciderne la figlia, Penelope, come Charles ha fatto con la sua.\nQuando Locke lascia l'isola per tentare di convincere i Sei della Oceanic a tornare, Ben lo incontra un attimo prima che si suicidi, bloccando il suo tentativo. Dopo che John gli rivela importanti informazioni su come fare a tornare, Ben lo uccide, manomettendo la scena per farlo sembrare un suicidio. Successivamente, fa visita a Jack al funerale di Locke, dicendogli che lo aiuter\u00e0 a tornare sull'isola, aggiungendo per\u00f2 che l'unico modo per farlo \u00e8 portare anche gli altri con s\u00e9, Locke compreso. Ben sale sul volo Ajira 316, insieme ai Sei della Oceanic, e torna sull'isola. Jack, Kate, Hurley e Sayid vengono catapultati nel 1977, mentre Ben e Sun, insieme ad un \"resuscitato\" Locke, restano nel presente. L'aereo \u00e8 caduto non sull'isola principale, ma in quella osptitante l'Idra; Ben, seguito da Sun, tenta di prendere delle canoe per dirigersi verso l'isola principale, ma viene tramortito da Sun, che prende possesso, insieme a Frank Lapidus, di una canoa, lasciando Ben privo di sensi nell'isolotto occupato dagli altri sopravvissuti, Locke compreso.\nQuando Ben riprende conoscenza rimane molto sorpreso dal rivedere Locke vivo, ma \u00e8 abile nel convincerlo prontamente che lo ha riportato sull'isola proprio per farlo resuscitare, e che ha interrotto il suo tentativo d suicidio per ottenere delle importantissime informazioni su come ritornare. Egli dice inoltre che stava tentando di raggiungere l'isola principale per essere giudicato dal \"mostro\", avendo violato la regola che vieterebbe di tornare a chi lascia l'isola. Ben e Locke decidono allora di raggiungere l'isola principale assieme, e decidono di prendere la seconda canoa. Uno dei sopravvissuti, Caesar, intima loro di fermarsi, ma Ben gli spara, uccidendolo, con il fucile che gli aveva sottratto furtivamente in precedenza.\nUna volta approdati nell'isola principale, Locke dice a Ben che \u00e8 a conoscenza del fatto che quest'ultimo non debba farsi giudicare perch\u00e9 \u00e8 ritornato sull'isola, ma perch\u00e9 ha ucciso sua figlia. Scioccato, Ben non risponde. Arrivati nella casa di Ben alle baracche, scoprono che Sun e Frank sono gi\u00e0 l\u00ec. Dopo la loro scoperta riguardo alla resurrezione di Locke, Ben accede al passaggio segreto dietro la libreria, ma quando esce il \"mostro\" non appare. Locke allora dice che Ben, per essere giudicato, deve farlo al Tempio; i due, seguiti da Sun, si dirigono cos\u00ec a destinazione, mentre Frank torna all'isola dell'Idra.\nAl Tempio, Ben dice a Sun di trovare Desmond e di dirgli che gli dispiace, dopodich\u00e9 Ben e Locke si addentrano in un tunnel, mentre Sun aspetta fuori. A questo punto Ben ammette a Locke che deve essere giudicato per la morte di Alex. Ben cade in una crepa nel terreno e Locke esce dal tempio per trovare qualcosa per tirarlo fuori. Una volta solo, a Ben appare il \"fumo nero\", che lo circonda facendogli rivedere tutti i passaggi compiuti da Ben che hanno causato la morte della figlia; quindi il fumo si dissolve e appare Alex, la quale lo sbatte violentemente contro una parete ordinandogli di seguire ogni parola proferita da Locke, prima di scomparire. Ben rimane estremamente sconvolto dall'esperienza, ma felice del fatto che gli \u00e8 stata risparmiata la vita.\nI tre si dirigono al campo degli Altri. L\u00ec Locke riunisce tutti per portarli alla volta di Jacob, ma durante il tragitto confessa a Ben che la sua vera intenzione \u00e8 quella di ucciderlo, e che a farlo sar\u00e0 proprio Ben. Ben \u00e8 ancora una volta sconvolto dalle parole di John, ma dopo l'esperienza vissuta al Tempio preferisce non girare la scioccante rivelazione a Richard. Per persuaderlo ad uccidere Jacob, Locke dice a Ben che dopo molti anni di servizio non \u00e8 mai riuscito a vederlo o incontrarlo, ha misteriosamente contratto il cancro ed ha dovuto assistere alla morte della figlia. Nel frattempo, Richard guida il gruppo verso la base della statua, dove Jacob vive. Ben e Locke entrano assieme, malgrado il disappunto di Richard. L\u00ec, Jacob saluta Locke, osservando come sia riuscito a trovare il modo: Locke in realt\u00e0 non \u00e8 il vero John Locke (il suo corpo si trova all'esterno del tempio), ma un uomo che ha assunto le sue sembianze per uccidere Jacob. Ben, accortosi che i due sembrano conoscersi, si infuria ancor di pi\u00f9 con Jacob, che ha servito per anni; gli chiede \"ma tu cosa provi per me\" e all'enigmatico e per Ben sconfortante silenzio di Jacob, lo trafigge con un coltello.\nSesta stagione.\nSull'isola.\nAlla statua, il falso Locke chiede a Ben di andare a chiamare Richard. All'esterno della statua, tutti si stanno ancora chiedendo chi sia il falso Locke e, quando Ben esce a chiamare Richard, questi rifiuta e al suo posto vanno Bram e altri due appartenenti al gruppo di Ilana. A questo punto il falso Locke si rivela nelle sembianze del mostro di fumo, ed \u00e8 sotto questa forma che uccide i nuovi arrivati.\nBen capisce di essere stato usato dal mostro; questi gli dice di aver ammirato Locke, l'unico fra tutti a voler rimanere sull'isola per fuggire dalla sua patetica vita, ma il suo scopo \u00e8 completamente diverso: lui vuole tornare a casa.\nBen viene raggiunto da Ilana che gli chiede cosa sia successo ai suoi compagni. Ben descrive il modo in cui sono stati uccisi dal falso Locke. La donna gli chiede poi se il falso Locke ha ucciso anche Jacob e Ben, mentendo, dice di s\u00ec. Ben dice che Jacob \u00e8 poi bruciato nel fuoco, e Ilana prende un po' di cenere di Jacob da mettere in un sacchetto.\nAll'esterno, la maggior parte degli Altri se ne \u00e8 andata, lasciando solo Sun e Frank che insieme a Ben e Ilana si recano al Tempio. Sun insiste sul fatto che devono prima seppellire il corpo di Locke. Al funerale improvvisato, Ben ricorda brevemente Locke, definendolo un credente e un uomo migliore di lui e dichiarandosi molto dispiaciuto di averlo ucciso.\nIl gruppo, dopo aver sepolto Locke, si dirige verso il Tempio, al quale arrivano pochi istanti prima dell'attacco del falso Locke tramutato in fumo nero.\nIlana conduce tutti in un passaggio segreto per metterli in salvo, tranne Ben, andato a cercare Sayid. Quando Ben lo trova, accorgendosi che \u00e8 stato ormai completamente corrotto, scappa via.\nBen si riunisce al gruppo di Ilana, ma viene smascherato da Miles che, sotto richiesta della ragazza, rivela essere stato Ben a uccidere Jacob. Tornati alla spiaggia, Ilana lega Ben a un albero e, tenendolo sotto tiro, gli impone di scavare la sua stessa tomba: per la ragazza, Jacob era come un padre. Approfittando di un momento di distrazione di Ilana, il falso Locke libera Ben e gli propone di restare sull'isola come guardiano dopo che lui se ne sar\u00e0 andato. Se vuole accettare, lo aspetter\u00e0 all'isola dell'Idra. Poco dopo Ben scappa, inseguito da Ilana, e trova il fucile promessogli dal falso Locke. Puntandolo verso la ragazza, le spiega che ha ucciso Jacob per rabbia, pauroso di perdere il suo potere dopo aver gi\u00e0 perso Alex. Ora andr\u00e0 da \"Locke\", a quanto pare l'unico a volerlo. Ilana accetta di accoglierlo nel gruppo e insieme tornano alla spiaggia.\nIl gruppo decide di distruggere l'aereo della Ajira atterrato sull'isola dell'Idra e si incamminano per prendere la dinamite dalla stiva della Roccia Nera. All'arrivo Hugo fa per\u00f2 esplodere la nave e il gruppo si divide in due: Miles, Ben e Richard vanno a cercare armi nei depositi DHARMA ancora convinti che distruggere l'aereo sia la cosa giusta; Hugo, Jack, Sun e Lapidus vanno a cercare Locke per parlargli.\nRealt\u00e0 parallela.\nNella realt\u00e0 parallela, Ben \u00e8 un insegnante di storia europea, in contrasto con il preside della scuola che sminuisce l'importanza dei suoi corsi e gli ordina di occuparsi delle ore di punizione nel doposcuola. Tornato a casa deve anche occuparsi del padre Roger, che si dispiace per la carriera del figlio e avrebbe preferito che fossero entrambi rimasti sull'isola, garanzia, secondo lui, di un futuro migliore. Il giorno dopo, durante una ripetizione con una sua alunna, Alex, viene a sapere che il preside ha degli incontri sessuali con una delle infermiere all'interno della scuola. Ben decide di usare questa informazione a suo vantaggio e, con l'aiuto del collega Arzt, minaccia il preside con delle mail scambiate tra lui e l'infermiera chiedendo il suo posto. Deve per\u00f2 cedere quando il preside gli risponde minacciandolo di non raccomandare Alex per l'ingresso all'universit\u00e0 di Yale.\nDesmond si reca alla scuola in cui insegnano Locke e Ben e, mentre sta osservando il supplente da dentro la macchina, viene interrotto da Ben che gli chiede cosa stia facendo: Desmond si inventa una storia su suo figlio e sulla possibilit\u00e0 di iscriverlo a quella scuola. Si salutano e Desmond parte con la macchina, investe volutamente Locke che stava attraversando la strada con la sedia a rotelle e scappa. Ben arriva subito in soccorso di John e fa chiamare un'ambulanza. Qualche giorno dopo Desmond torna alla scuola e Ben quando lo vede fa per chiamare qualcuno, ma viene picchiato dallo scozzese; tuttavia, sar\u00e0 proprio questo scontro con Desmond a risvegliare in Ben i ricordi relativi alla sua esperienza sull'isola (in particolare Ben ricorder\u00e0 il momento in cui Desmond lo aggredir\u00e0 dopo che egli aveva cercato di uccidere Penny).\nSuccessivamente, Ben si reca alla chiesa in occasione della riunione dei personaggi principali, ma a differenza degli altri decide di rimanere fuori. Mentre siede su una panchina incontrer\u00e0 Locke, e gli esterner\u00e0 tutto il suo dispiacere per averlo ucciso, sostenendo di essere stato mosso dall'invidia e dalla sete di potere. Locke decider\u00e0 allora di perdonare Ben, che si dir\u00e0 estremamente confortato da questa decisione. Infine, Hugo prover\u00e0 ad invitare Ben dentro la chiesa assieme agli altri, ma quest'ultimo sosterr\u00e0 di non essere ancora pronto per ci\u00f2. Prima di rientrare in chiesa, Hugo dir\u00e0 a Ben che per lui \u00e8 stato \"un grande numero 2\" (riferendosi al periodo in cui essi si saranno probabilmente presi cura dell'isola), e Linus risponder\u00e0 \"E tu sei stato un fantastico numero uno\"."}
{"id": "2169591", "revid": "62004", "url": "https://it.wikipedia.org/wiki?curid=2169591", "title": "Stadio della Vittoria", "text": "Stadio della Vittoria \u00e8 o \u00e8 stato il nome di diversi stadi sportivi italiani:"}
{"id": "2169592", "revid": "1305772", "url": "https://it.wikipedia.org/wiki?curid=2169592", "title": "Kirovskij rajon", "text": ""}
{"id": "2169598", "revid": "767487", "url": "https://it.wikipedia.org/wiki?curid=2169598", "title": "Kirovskij rajon (Oblast' di Leningrado)", "text": "Il Kirovskij rajon \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Kirovsk."}
{"id": "2169603", "revid": "119000316", "url": "https://it.wikipedia.org/wiki?curid=2169603", "title": "Giorgio Mondadori", "text": "Biografia.\nGiorgio Mondadori \u00e8 nato a Ostiglia, in Lombardia, nel 1917: figlio di Arnoldo e fratello di Alberto, Mimma e Cristina Mondadori, cugino di Mario, Giorgio e Furio Monicelli, nipote di Tomaso Monicelli, fu presidente della Casa editrice Mondadori dal 1968 al 1976. \nDurante la sua presidenza commission\u00f2 all'architetto brasiliano Oscar Niemeyer il complesso cinto da un grande lago che, dal 1975, \u00e8 la sede del Gruppo Mondadori a Segrate, vicino a Milano. \nIn ambito sportivo, \u00e8 stato presidente dell'Associazione Calcio Verona dal 1953 al 1958, anno della fusione con l'Hellas Verona Football Club, portando i giallobl\u00f9 a esordire in Serie A nella stagione 1957-1958. \nFond\u00f2 alcune riviste come \"Millelibri\" (1987-1993), \"Airone\", \"Bell'Italia\", \"Bell'Europa\", \"In Viaggio\", \"Gardenia\" e \"Arte e antiquariato\". \nNel 1976 partecip\u00f2 alla fondazione del quotidiano \"la Repubblica\", di cui fu per un breve periodo coeditore insieme a Carlo Caracciolo. Sempre nel 1976 venne estromesso dalla Mondadori dalle sorelle che lo misero in minoranza, unendo le loro quote azionarie e, come ricorder\u00e0 egli stesso: \nDisse a tal proposito anche questo:\nNel 1977 Giorgio Mondadori cedette il 25% del pacchetto azionario della Mondadori, lasci\u00f2 la presidenza e fond\u00f2 una propria casa editrice, la \"Giorgio Mondadori e Associati\". \nL'azienda si \u00e8 specializzata nei mensili destinati a un pubblico medio-alto: \"Architectural Digest\" (AD); \"Airone\", \"Gardenia\"; \"Antiquariato\"; \"Gioielli\"; \"Playboy\" e \"Sirio\". Nel 1996 il gruppo \u00e8 stato ristrutturato: sono state vendute alcune riviste (tra cui AD, ceduta alla Cond\u00e9 Nast), l'organico aziendale ha subito una riduzione. Nel 1999 l'intera casa editrice \u00e8 stata ceduta all'imprenditore ed editore Urbano Cairo.\nGiorgio Mondadori \u00e8 morto il 10 gennaio 2009 in una clinica privata di Figline Valdarno, in Toscana, lasciando la moglie Nara Panconesi e i figli Claudia, Nicol\u00f2 e Paolo. La sua salma \u00e8 stata cremata, e le sue ceneri sepolte nella tomba di famiglia, al Cimitero Monumentale di Milano."}
{"id": "2169610", "revid": "287204", "url": "https://it.wikipedia.org/wiki?curid=2169610", "title": "\u0160\u010di", "text": "Lo \u0161\u010di (), \u00e8 una variet\u00e0 di zuppa condita e consiste in una famosa pietanza nazionale russa. \nLa sua caratterista principale \u00e8 il gusto aspro, dovuto al grande uso di cavolo nella preparazione. Il cavolo non \u00e8 tuttavia l'elemento fondamentale di questa zuppa, in quanto il gusto acidulo pu\u00f2 essere dato anche da altre piante, quali l'acetosa o altre erbe neutre condite con salamoia di cavolo o di altre verdure. \nIn seguito, un altro elemento da sottolineare riguarda le verdure, che vanno aggiunte alla zuppa crude, senza alcuna precedente cottura e senza essere state soffritte.\nLo \u0161\u010di viene solitamente preparato nel brodo di manzo, anche se nelle regioni russe occidentali viene utilizzata anche la carne di maiale o di volatili da cortile. Lo \u0161\u010di presenta una variante vegetale, definita pustoj (vuota). Bisogna poi evidenziare anche un altro tipo di zuppa, chiamato suto\u010dnyj (giornaliero): esso acquisisce un gusto tutto particolare e viene consumato solamente nel giorno successivo alla preparazione.\nCome condimento si pu\u00f2 utilizzare della smetana (panna acida), da sola o unita alla crema di latte. Durante il pasto, lo \u0161\u010di viene accompagnato da fette di pane nero.\nEtimologia.\nSi ritiene che il termine \"\u0449\u0438\" (oppure \"\u0449\u0442\u0438\") provenga dal paleoslavo \"\u0441\u044a\u0442\u0438\" (s\"ti). Si tratta di un appellativo generale dato inizialmente a tutti i pani densi e nutrienti.\nSecondo un'altra versione, invece, la parola \u0449\u0438 consiste nell'abbreviazione del francese \"chou\" (cavolo)."}
{"id": "2169612", "revid": "767487", "url": "https://it.wikipedia.org/wiki?curid=2169612", "title": "Kiri\u0161skij rajon", "text": "Il Kiri\u0161skij rajon \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Kiri\u0161i."}
{"id": "2169613", "revid": "21279452", "url": "https://it.wikipedia.org/wiki?curid=2169613", "title": "Martinair Holland", "text": ""}
{"id": "2169617", "revid": "767487", "url": "https://it.wikipedia.org/wiki?curid=2169617", "title": "The Whole World's Dancing", "text": "The Whole World's Dancing \u00e8 il quinto album dei Trammps per l'etichetta Atlantic Records. Ospite dell'album \u00e8 Stevie Wonder. Sua \u00e8 l'armonica a bocca in \"Soul Bones\"."}
{"id": "2169619", "revid": "7969", "url": "https://it.wikipedia.org/wiki?curid=2169619", "title": "Slovacca", "text": ""}
{"id": "2169621", "revid": "123950189", "url": "https://it.wikipedia.org/wiki?curid=2169621", "title": "Matenr\u014d Opera", "text": "I sono una band giapponese visual kei.\nStoria delle Matenr\u014d Opera.\nformata nel 2007 da Sono e Yuu, cantante e chitarrista dei Janiva. Il loro primo singolo \"Alkaloid Showcase\" viene pubblicato il 4 maggio, lo stesso giorno del primo concerto, ma le copie vengono esaurite prima dell'inizio del live.\nNel novembre del 2007 la tastierista Karen e il chitarrista Mika lasciano la band.\nNel dicembre dello stesso anno Ayame (ex ) sostituisce Karen alla tastiera e Anzi sostituisce Mika.\nI Matenr\u014d Opera hanno accompagnato i Versailles da marzo ad aprile 2008 in un tour europeo."}
{"id": "2169626", "revid": "111565084", "url": "https://it.wikipedia.org/wiki?curid=2169626", "title": "Europeada", "text": "L'Europeada \u00e8 una competizione calcistica europea, organizzata dalla FUEN e riservata a selezioni delle minoranze linguistiche europee.\nStoria.\nCreata nel 2008, fu organizzata per la prima volta nello stesso anno nel Distretto di Surselva in Svizzera e la prima squadra vincitrice fu la selezione dei germanofoni del S\u00fcdtirol.\nL'edizione successiva si svolse nel 2012 in Lusazia, in Germania e fu nuovamente vinta dalla selezione dei germanofoni del Sud Tirolo.\nL'edizione del 2016 si svolse in S\u00fcdtirol, in Italia.\nEdizioni.\nTorneo maschile\nTorneo femminile"}
{"id": "2169632", "revid": "767487", "url": "https://it.wikipedia.org/wiki?curid=2169632", "title": "Mixin'It Up", "text": "Mixin'It Up \u00e8 il sesto album dei Trammps per l'etichetta Atlantic Records."}
{"id": "2169635", "revid": "9", "url": "https://it.wikipedia.org/wiki?curid=2169635", "title": "Urs Kaelin", "text": ""}
{"id": "2169636", "revid": "599013", "url": "https://it.wikipedia.org/wiki?curid=2169636", "title": "Br\u0101hma\u1e47", "text": ""}
{"id": "2169637", "revid": "289019", "url": "https://it.wikipedia.org/wiki?curid=2169637", "title": "Hans J\u00fcrgen Krahl", "text": "Fu uno dei pi\u00f9 grandi teorici del Sessantotto europeo, impegnato nell'analisi dei meccanismi ideologici oltre che economici del capitalismo maturo.\nMor\u00ec giovanissimo, in un incidente d'auto, all'inizio del 1970. Le sue opere furono pubblicate in gran parte postume.\nStudi e formazione.\nHans-J\u00fcrgen Krahl nel 1945, ferito in un bombardamento alleato, perde un occhio.\nGiovanissimo, nel 1961, milita nel movimento giovanile della CDU.\nDiplomato in un liceo umanistico di Hannover, si iscrive nel 1963 all'Universit\u00e0 di Gottinga, dove segue corsi di letteratura tedesca, filosofia, storia e matematica.\nA partire dal 1964 si trasferisce a Francoforte, per seguire i corsi dell'Institut f\u00fcr Sozialforschung (Istituto per la ricerca sociale), cio\u00e8 della cosiddetta Scuola di Francoforte. Qui si iscrive alla SDS (Sozialistischer deutscher Studentenbund (Lega tedesca degli studenti socialisti)) della cui ala \"antiautoritaria\" fu uno dei principali esponenti alla fine degli anni '60.\nAlla testa di questa organizzazione fu tra gli ispiratori (insieme a Rudi Dutschke) del Sessantotto tedesco.\nPosizioni filosofiche.\nFu allievo di Theodor Adorno, con l'appoggio del quale elabor\u00f2 la sua tesi di laurea su \"Le leggi naturali dello sviluppo capitalistico in Marx\". Dal suo maestro trasse numerosi concetti-chiave della cosiddetta Teoria critica, scrisse importanti saggi filosofici e politici.\nNelle sue opere svilupp\u00f2 la \"tesi dell'intellighenzia tecnico-scientifica\", con la quale descrive e motiva la centralit\u00e0 che il lavoro immateriale e la produzione intellettuale di massa hanno assunto nelle societ\u00e0 capitalistiche avanzate.\nCon queste analisi, Krahl prosegue una linea di pensiero gi\u00e0 viva all'interno della scuola di Francoforte e anticipa le analisi che, negli anni seguenti, condussero molti militanti e pensatori di sinistra a considerare non pi\u00f9 attuale il ruolo rivoluzionario della classe operaia di fabbrica.\nAttivit\u00e0 di dirigente politico.\nIl confronto con il suo maestro Adorno \u00e8 segnato da risvolti personali quanto simbolici. Ritenendo che gli studenti guidati da Krahl volessero occupare la sede dell'Istituto per la ricerca sociale, Adorno racconta di aver preso un gesso e di aver scritto sul muro: \"I lupi ululano intorno a questo \"kraal\"\", con un gioco di parole tra il nome del leader studentesco e i kraal, i recinti che in Sudafrica difendono le greggi dagli animali feroci.\nIn seguito Adorno chiam\u00f2 la polizia che sgombr\u00f2 gli studenti e arrest\u00f2 76 di essi, tra cui anche Krahl, l'allievo prediletto e ripudiato.\nIn quest'occasione Krahl subisce il suo primo processo.\nQuando Dutschke fu gravemente ferito da un attentatore filonazista, Krahl ne eredit\u00f2 il ruolo di capo carismatico del movimento. La sua conduzione della SDS, a differenza di quella di Dutschke, tendeva a farne, pi\u00f9 che un'organizzazione di diretta militanza politica, il \"luogo di produzione teorica del proletariato\".\nNei confronti della Primavera di Praga il suo atteggiamento fu molto fermo.\nDa una parte, come Dutschke, apprezzava quel tentativo di rifondare il socialismo fuori dalle costrizioni autoritarie dello stalinismo, dall'altra imputava ai dirigenti praghesi di essere scarsamente radicali. Dopo l'invasione sovietica della fine di agosto, scrisse \"la controrivoluzione sovietica ha provvisoriamente e violentemente chiuso la possibilit\u00e0, sia pure contraddittoria, di proseguire la lotta rivoluzionaria di liberazione sul terreno stesso del campo socialista europeo\".\nNel corso del 1969 \u00e8 vittima di numerosi attacchi sia da parte degli intellettuali un tempo \"di sinistra\" che della magistratura, che nell'ottobre lo processa e alla vigilia di Natale lo condanna a un anno e nove mesi di detenzione per manifestazioni contro la Guerra del Vietnam.\nLa morte e l'eredit\u00e0 politico-ideale.\nNel febbraio 1970 muore giovanissimo, a soli 27 anni, in un incidente d'auto.\nL'anno successivo fu pubblicato il volume che raccoglie tutti i suoi scritti: \" Konstitution und Klassenkampf (Costituzione e lotta di classe)\".\nSubito dopo la sua morte la SDS entr\u00f2 in una profonda crisi che port\u00f2 al suo autoscioglimento nel marzo 1970.\nMolto viva fu la sua postuma influenza sul Movimento del '77, e i suoi scritti furono un punto di riferimento per quella generazione di militanti.\nSono ancor oggi attuali le critiche che rivolse (\"dall'interno\") ai filosofi della \"scuola di Francoforte\" e in particolare a J\u00fcrgen Habermas."}
{"id": "2169642", "revid": "599013", "url": "https://it.wikipedia.org/wiki?curid=2169642", "title": "Len Elmore", "text": ""}
{"id": "2169650", "revid": "299827", "url": "https://it.wikipedia.org/wiki?curid=2169650", "title": "Bennie and The Jets", "text": ""}
{"id": "2169653", "revid": "599013", "url": "https://it.wikipedia.org/wiki?curid=2169653", "title": "Al Eberhard", "text": "\u00c8 lo zio di Cody Zeller."}
{"id": "2169654", "revid": "767487", "url": "https://it.wikipedia.org/wiki?curid=2169654", "title": "Slipping Out", "text": "Slipping Out \u00e8 il settimo e ultimo album dei The Trammps per l'etichetta Atlantic Records."}
{"id": "2169655", "revid": "110623839", "url": "https://it.wikipedia.org/wiki?curid=2169655", "title": "Rilassamento degli sforzi", "text": "In meccanica dei materiali il rilassamento degli sforzi (o rilassamento viscoelastico o semplicemente rilassamento) \u00e8 un comportamento tipico dei materiali viscoelastici (tra cui l'acciaio, il calcestruzzo e le materie plastiche), che comporta una caduta di tensione a deformazione costante.\nSi differenzia da un altro noto fenomeno viscoelastico, il creep, il quale comporta invece una variazione di deformazione a carico costante.\nIl fenomeno del rilassamento deve essere tenuto in considerazione nelle strutture in calcestruzzo armato precompresso perch\u00e9 determina pericolose cadute di tensione differite nel tempo.\nProva di rilassamento degli sforzi per gli acciai.\nLe prove di rilassamento nel caso dell'acciaio si effettuano tendendo un filo di acciaio vincolato a due estremit\u00e0 a distanza invariabile (quindi a deformazione costante) e rilevando la riduzione percentuale del carico che avviene durante un intervallo di tempo prefissato.\nLa normativa italiana prevede che la caduta di tensione per rilassamento (\u03c11000) delle armature per precompressione, venga calcolata a 1000 ore dopo la messa in tensione del campione di armatura, a 20 \u00b0C a partire da una tensione iniziale pari al 70% della tensione di rottura a trazione (fpk).\nA seconda del valore di \u03c11000 gli acciai armonici vengono classificati in tre classi di armatura."}
{"id": "2169661", "revid": "300067", "url": "https://it.wikipedia.org/wiki?curid=2169661", "title": "Fred Saunders", "text": ""}
{"id": "2169662", "revid": "726373", "url": "https://it.wikipedia.org/wiki?curid=2169662", "title": "Blue Moon (Hamilton)", "text": "Blue Moon \u00e8 un romanzo horror di Laurell K. Hamilton, l'ottavo della serie di \"Anita Blake - Cacciatrice di vampiri\", pubblicato in lingua originale nel 1998 e in Italia nel 2008.\nTrama.\nIn questo romanzo Anita Blake si trover\u00e0 a dover scagionare il suo ex-ragazzo Richard Zeeman da un'accusa di stupro e che con questo fine si reca in Tennessee; quando per\u00f2 lo incontra, si trover\u00e0 in situazioni oscure che la porteranno al vero motivo per cui \u00e8 stata chiamata in Tennessee. Dopo aver liberato Richard, Anita sar\u00e0 coinvolta in molteplici lotte per la supremazia tra la comunit\u00e0 dei vampiri e quella dei licantropi, durante le quali scoprir\u00e0, con disgusto, di aver sviluppato nuove capacit\u00e0 in quanto negromante. Fortunatamente uscir\u00e0 da questi \u201cscontri\u201d sempre vincitrice e capir\u00e0 che per poter continuare ad essere considerata la \u201cNimir-Ra\u201d dei leopardi mannari e la Lupa dal branco di Richard, dovr\u00e0 rinunciare al suo amore per lui e per Jean-Claude, il master di St. Louise; dovr\u00e0 dedicarsi completamente ad imparare come sfruttare i marchi che le sono stati imposti e incanalare le sue energie di negromante."}
{"id": "2169665", "revid": "253269", "url": "https://it.wikipedia.org/wiki?curid=2169665", "title": "Jason London", "text": "Biografia.\nJason London nasce nel 1972, figlio di Debbie Osborn e Frank London. Ha un fratello gemello, Jeremy, anch'egli attore e una sorella minore, Dedra 1976, morta nel 1992 all'et\u00e0 di 16 anni in un incidente d'auto. I suoi genitori divorziano quando lui \u00e8 molto giovane e lui rimane con sua madre.\nInizia la sua carriera di attore nel 1991. Per la rivista \"People\" nel 1996 \u00e8 uno dei 50 uomini pi\u00f9 belli del mondo. Nel 1996 recita nel film \"Carrie 2 - La furia\", seguito del fortunato film di De Palma.\nNello stesso anno ha una figlia, Cooper, dall'attrice Charlie Spradling, che sposa nel 1999. I due si separano nel 2006 e divorziano nel 2011.\nNel 2010 si fidanza con Sofia Karstens, che sposa l'anno successivo, poco dopo il divorzio dalla Spradling; si sono poi separati nel febbraio 2014.\nIl 26 gennaio 2013 viene arrestato con l'accusa di aggressione e cattiva condotta dopo un alterco in un bar di Scottsdale: dopo aver starnutito su un uomo sconosciuto, London si rifiuta di chiedere scusa; dopo l'alterco, London rimane ferito e deve sottoporsi a un intervento chirurgico facciale per una frattura nasale."}
{"id": "2169667", "revid": "287204", "url": "https://it.wikipedia.org/wiki?curid=2169667", "title": "Rassol'nik", "text": "Il rassol'nik () \u00e8 una pietanza russa che consiste in una zuppa, principalmente a base di cetrioli salati, a cui pu\u00f2 essere aggiunta anche della salamoia di cetrioli.\nStoria.\nIl \"rassol'nik\" \u00e8 conosciuto in Russia a partire dal XVIII secolo, anche se inizialmente pi\u00f9 che di una minestra si trattava di una sorta di torta salata.\nPreparazione.\nIl \"rassol'nik\" pu\u00f2 essere preparato in versione vegetariana oppure con un'aggiunta di carne. In quest'ultimo caso vengono solitamente utilizzati dei sottoprodotti di lavorazione, come rognoni di bovino e di suino e altre frattaglie, comprese quelle di volatile.\nAlla zuppa si possono poi aggiungere patate, vari tipi di grano (riso, grano saraceno, orzo perlato e brillato...) ed erbe aromatiche (radici di prezzemolo, pastinaca, sedano). La preparazione varia su base locale, ad esempio tra Mosca e San Pietroburgo le preparazioni sono abbastanza diverse."}
{"id": "2169679", "revid": "113809825", "url": "https://it.wikipedia.org/wiki?curid=2169679", "title": "Massimo Rocca", "text": "Fu deputato del Partito Nazionale Fascista dal 1924 al 1926.\nBiografia.\nConosciuto come giornalista con lo pseudonimo di Libero Tancredi, collabor\u00f2 in giovent\u00f9 con numerosi giornali anarchici o sindacalisti rivoluzionari, come la rivista luganese \"Pagine Libere\", successivamente con il quotidiano socialista \"Avanti!\"; di quell'epoca la conoscenza con Benito Mussolini allora direttore di quel giornale. Nel 1914 compie la scelta interventista parimenti ad un altro anarchico torinese: Mario Gioda.\nDopo la svolta interventista di Benito Mussolini e la successiva nascita del \"Popolo d'Italia\" scrive per il quotidiano fondato da Mussolini. Nel dopoguerra, egli non partecipa alla adunata di San Sepolcro, ma si avvicina al movimento fascista nel corso del 1920.\nQuando avviene lo scontro di Mussolini con il fascismo intransigente dei Ras a proposito del patto di pacificazione con i socialisti, Massimo Rocca si schiera al fianco di Mussolini per la trasformazione in Partito del Movimento fascista.\nEletto membro della Direzione nazionale del Partito Fascista \u00e8 tra i massimi dirigenti. Dopo la Marcia su Roma e la conseguente formazione del primo Governo Mussolini diviene fautore di una politica di normalizzazione. I gravi avvenimenti di Torino dove le squadre di Piero Brandimarte compirono un vero e proprio eccidio di antifascisti, lo videro con Mario Gioda stigmatizzare i fatti accaduti facendosi promotore di un intervento presso Mussolini che ebbe come conseguenza diretta lo scioglimento del Fascio di Torino e la trasformazione dello squadrismo in Milizia fascista.\nSempre nel 1923 fonda con Giuseppe Bottai la rivista \"Critica fascista\". \u00c8 l'atto di nascita del revisionismo: Massimo Rocca ne diventer\u00e0 la punta di diamante. I revisionisti condannavano il fascismo intransigente, il razzismo e lo squadrismo violento, ma anche il legalismo conservatore che invocava una svolta in senso liberale del fascismo. \u00abTra le due parti, mediatore, il \u00abrevisionismo\u00bb, che contro l'illegalismo fascista chiedeva il rispetto delle leggi in atto, e contro il legalismo conservatore si batteva per una legalit\u00e0 nuova\u00bb.\nDopo una prima vittoria di Farinacci che riuscir\u00e0 nel 1923 a far espellere Rocca dal partito, Mussolini interverr\u00e0 imponendo una \u201csalomonica\u201d sospensione di tre mesi dal Partito. Durante i mesi successivi, Massimo Rocca radicalizz\u00f2 sempre pi\u00f9 le sue posizioni, tanto che lo stesso Bottai prender\u00e0 le distanze da lui; Rocca arriv\u00f2 a prospettare il superamento del fascismo propugnando di conseguenza una specie di statalismo liberale con a capo Benito Mussolini di cui fu () sostenitore. Da gennaio a settembre del 1923 fu membro del Gran Consiglio del Fascismo.\nNel 1924 intanto fu eletto deputato nel Listone fascista.\nI suoi avversari per\u00f2 ebbero buon gioco a chiederne poco dopo la definitiva espulsione dal Partito Fascista che questa volta Mussolini, anche perch\u00e9 in quel periodo aveva bisogno anche del fascismo intransigente, concesse. Segu\u00ec la crisi Matteotti ed il 9 novembre 1926, insieme con gli aventiniani, fu dichiarato decaduto dalla Camera dei deputati.\nDopo il definitivo consolidamento della dittatura fascista, Massimo Rocca sar\u00e0 costretto a riparare in Francia. Sar\u00e0 questo il periodo meno chiaro della sua vita. Si trasfer\u00ec in Belgio ed entr\u00f2 in contatto con i servizi italiani e divenne il fiduciario n. 714 dell\u2019OVRA, con lo pseudonimo di Omero.\nCi fu un riavvicinamento al fascismo che lo porter\u00e0 ad aderire, dopo l'8 settembre 1943, alla Repubblica Sociale Italiana. Arrestato dopo la Liberazione sar\u00e0 condannato a 15 anni di reclusione, poi amnistiati.\nNel dopoguerra continuer\u00e0 nel giornalismo, tornando su posizioni di critica nei confronti del fascismo.\nRocca fu affiliato all'obbedienza massonica della Gran Loggia d'Italia e il 19 maggio 1925 alla Camera dei deputati vot\u00f2 contro il progetto di legge sulla disciplina delle associazioni, presentato da Mussolini e mirante soprattutto allo scioglimento della massoneria."}
{"id": "2169681", "revid": "767487", "url": "https://it.wikipedia.org/wiki?curid=2169681", "title": "Albert Collins", "text": "Conosciuto con diversi soprannomi (The Iceman, The Master of Telecaster, The Razor Blade) Albert Collins, nacque a Leona in Texas, lontano parente di un altro grande bluesman : Lightnin' Hopkins, e come quest'ultimo crebbe imparando a suonare la chitarra.\nCon la sua famiglia si trasfer\u00ec a Houston sempre in Texas all'et\u00e0 di sette anni e tra gli anni quaranta e cinquanta assorb\u00ec gli stilemi della musica blues."}
{"id": "2169683", "revid": "253269", "url": "https://it.wikipedia.org/wiki?curid=2169683", "title": "Mich\u00e8le Mercier", "text": "Biografia.\nFiglia di un farmacista francese e di madre italiana, la Mercier riusc\u00ec con alcune difficolt\u00e0 a unirsi ai \"ballet-rats\", i danzatori del coro, e a diventare solista all'Opera di Nizza. All'et\u00e0 di 15 anni incontr\u00f2 Maurice Chevalier, che le predisse che avrebbe avuto molto successo.\nA 17 anni si trasfer\u00ec a Parigi dove si un\u00ec prima alla compagnia di Roland Petit e poi alla compagnia dei \"Ballets de la Tour Eiffel\". Il suo sogno di affermarsi come ballerina si realizz\u00f2 sulle \"planche\" del th\u00e9\u00e2tre des Champs-\u00c9lys\u00e9es dove ball\u00f2 \"Gosses de Paris\", coreografata da Pierre Lacotte, su musica di Charles Aznavour. La compagnia chiuder\u00e0 per\u00f2 i battenti per mancanza di denaro. Parallelamente alla sua carriera di ballerina, la Mercier inizi\u00f2 a studiare recitazione con Solange Sicard. Dopo un soggiorno a Londra, cominci\u00f2 una carriera d'attrice recitando in teatro.\nNel 1956 fece ritorno a Nizza per trascorrere le vacanze di Natale con i suoi genitori e incontr\u00f2 casualmente i registi Denys de La Patelli\u00e8re e Michel Audiard, che le proposero il ruolo di Jeanne nel film \"Delitto sulla Costa Azzurra\" (1957). Inizialmente la Mercier rifiut\u00f2 la parte ma poi, spinta dal padre, accett\u00f2. Per il suo debutto cinematografico scelse il nome d'arte di Mich\u00e8le Mercier, sia in onore della sorella minore, che era morta a cinque anni di febbre tifoide, sia come tributo all'attrice Mich\u00e8le Morgan.\nDopo essere apparsa in alcune commedie romantiche come \"Angelica ragazza jet\" (1960) di G\u00e9za von Radv\u00e1nyi, accanto a Romy Schneider, e in \"Tirate sul pianista\" (1960) di Fran\u00e7ois Truffaut, la Mercier recit\u00f2 in Inghilterra e soprattutto in Italia, prendendo parte, tra gli altri, ai film \"La baia dei pirati\" (1961) di John Gilling, \"Le meraviglie di Aladino\" (1961) di Mario Bava ed Henry Levin, \"Il giustiziere dei mari\" (1962) di Domenico Paolella, \"Sinfonia per un massacro\" (1963) di Jacques Deray, \"I tre volti della paura\" (1963) di Mario Bava, \"I mostri\" (1963) di Dino Risi, \"Alta infedelt\u00e0\" (1964) di Mario Monicelli ed Elio Petri, \"Frenesia dell'estate\" (1964) di Luigi Zampa, \"Casanova '70\" (1965) di Mario Monicelli e \"Come imparai ad amare le donne\" (1966) di Luciano Salce. Anche se in ruoli non da protagonista, in quegli anni recit\u00f2 nei due film hollywoodiani \"Le piace Brahms?\" (1961) di Anatole Litvak e \"I guai di pap\u00e0\" (1964) di Jack Arnold.\nIl successo a livello internazionale giunse nel 1964 con il ruolo di Angelica di Sanc\u00e9 de Monteloup nel film \"Angelica\", diretto da Bernard Borderie, interpretato anche da Robert Hossein e Giuliano Gemma e tratto dal primo della serie di romanzi di Anne e Serge Golon. In precedenza per quel ruolo erano state prese in considerazione Brigitte Bardot, Annette Str\u00f8yberg, Catherine Deneuve, Jane Fonda, Virna Lisi e Marina Vlady. Il grande successo del film gener\u00f2 quattro \"sequel\", anch'essi tratti dai romanzi dei coniugi Golon, che videro la Mercier come protagonista. Il ruolo di Angelica le consent\u00ec di mettere in risalto la sua procace bellezza e le assicur\u00f2 una grande popolarit\u00e0, ma nel tempo il personaggio fin\u00ec per oscurare e condizionare altri aspetti della sua carriera.\nMentre era impegnata con la serie di Angelica, la Mercier recit\u00f2 anche con Jean Gabin, Robert Hossein e Lilli Palmer in \"Matrimonio alla francese\" (1965) di Denys de la Patelli\u00e8re e, ancora con Robert Hossein, in \"L'amante infedele\" (1966) di Christian-Jaque. Nel 1970 affianc\u00f2 Tony Curtis e Charles Bronson in \"Al soldo di tutte le bandiere\" di Peter Collinson, e due anni dopo Charlton Heston in \"Il richiamo della foresta\" di Ken Annakin. In quel periodo apparve ancora in film italiani, quali \"Nella stretta morsa del ragno\" (1971) di Antonio Margheriti e \"Roma bene\" (1971) di Carlo Lizzani. \nNel 1973, insieme al secondo marito, l'attrice lasci\u00f2 la Francia nella speranza di rifarsi una carriera negli Stati Uniti, senza per\u00f2 ottenere molto successo. Far\u00e0 ritorno in Europa solamente nel 1976, dopo aver divorziato dal marito. Sola e quasi dimenticata, la Mercier rientr\u00f2 a Parigi dove inizi\u00f2 a recitare in teatro. Dopo aver preso parte ad alcune pellicole senza successo, come il film di produzione statunitense \"Arch of Triumph\" (1980) di Daniel Mann, l'attrice decise di abbandonare la carriera cinematografica per crescere i due figli di un uomo d'affari con il quale era andata a convivere.\nNel 1991 fu membro della giuria al Festival cinematografico internazionale di Mosca. Nel 1996 conobbe Ren\u00e9 Leporc e se ne innamor\u00f2. L'attrice ignorava per\u00f2 che l'uomo, con il quale aveva accettato di fondare una casa editrice a Cannes per pubblicare le sue memorie e le opere di alcuni amici del mondo dello spettacolo, era un truffatore gi\u00e0 noto alla giustizia per altre attivit\u00e0 fraudolente e condannato a 15 anni di divieto di gestione aziendale. Leporc falsific\u00f2 alcuni assegni e, una volta scoperto, fugg\u00ec dalla Francia per trovare rifugio in Vietnam, dove fond\u00f2 una compagnia di pesca.\nNel 1999 l'attrice, ritrovandosi ad affrontare gravi problemi finanziari, fu costretta a vendere diversi suoi beni, tra i quali il vestito da sposa indossato in \"Angelica\". Nel 2008 Leporc venne condannato in contumacia dalla Corte d'appello di Aix-en-Provence a 18 mesi di carcere e al pagamento di oltre 200 000 euro di multa. Ancora in vita in Vietnam, \u00e8 stato emesso contro di lui un mandato di cattura. Nel 1998, dopo 14 anni di assenza dagli schermi, l'attrice torn\u00f2 a recitare nel film \"La rumbera\" diretto da Piero Vivarelli. \nAutrice delle proprie biografie, nel 2002 present\u00f2 al Festival di Cannes il suo secondo libro. Il 6 marzo 2006 venne insignita del titolo di cavaliere dell'Ordine delle Arti e delle Lettere.\nVita privata.\nMich\u00e8le Mercier si spos\u00f2 due volte. Il 5 agosto 1961 con l'aiuto regista Andr\u00e9 Smagghe, conosciuto sul set del film \"Le notti di Lucrezia Borgia\". Il matrimonio non ebbe lunga durata: Smagghe veniva spesso ricoverato in ospedale a causa dell'alcolismo di cui soffriva e i due finirono col divorziare nel 1967. L'anno successivo l'attrice spos\u00f2 il pilota Claude Bourillot, il quale un giorno spar\u00ec dalla sua vita portandosi via tutti i suoi soldi e i gioielli. Divorziarono nel 1976.\nIn seguito al suo ritorno in Europa, avvenuto nel 1976, l'attrice conobbe a Ginevra un uomo d'affari con il quale and\u00f2 a vivere. Quando, due anni pi\u00f9 tardi, l'uomo mor\u00ec di cancro, la Mercier si ritrov\u00f2 finanziariamente rovinata. Qualche tempo dopo incontr\u00f2 un principe romano e si trasfer\u00ec a Roma per vivere con lui, ma la relazione termin\u00f2 tre anni dopo e, delusa, l'attrice fece ritorno a Parigi.\nTra i numerosi amori di Mich\u00e8le Mercier vanno elencati gli attori Vittorio Gassman e Giani Esposito, come pure lo sci\u00e0 di Persia.\nNel 2016 l'attrice si \u00e8 ammalata di un cancro alla pelle; dopo esserne guarita, nel 2019, ha subito un incidente in casa nel quale si \u00e8 provocata una frattura al piede, che ha reso necessari un'operazione e lunghi mesi di riabilitazione; successivamente ha subito la frattura anche dell'altro piede."}
{"id": "2169687", "revid": "709565", "url": "https://it.wikipedia.org/wiki?curid=2169687", "title": "The Brave and the Bold (fumetto)", "text": "The Brave and the Bold \u00e8 stata una collana antologica di albi a fumetti pubblicata dalla DC Comics dal 1955 al 1983 per 200 numeri. Venne poi ripresa per una seconda serie dal 2007 al 2010 per 35 numeri. Negli anni novanta vennero riproposte due miniserie nel 1991 e nel 1999 con lo stesso titolo.\nStoria editoriale.\nPrima serie (1955-1983).\nLa prima serie esord\u00ec nell'agosto 1955 e prosegu\u00ec per 200 numeri, fino al luglio 1983. Ospitava storie del Principe Vichingo, del Cavaliere Silente, del Gladiatore Dorato e di Robin Hood.\nDal numero 25 la serie si rinnov\u00f2, ospitando nuovi personaggi come la Squadra Suicida o Hawkman; dal numero 50 inizi\u00f2 ad ospitare su team-up tra gli eroi DC, e dal 1965 fino al 1983 ospit\u00f2 sempre Batman ed un comprimario.\nMiniserie del 1991-92 e del 1999-2000.\nTra dicembre 1991 e giugno 1992 venne pubblicata una saga in sei parti, scritta da Mike Grell e con la presenza di Freccia Verde, The Question e Butcher.\nUna seconda miniserie di sei numeri, \"Flash and Green Lantern: The Brave and the Bold\", vedeva come protagonisti Flash e Lanterna Verde e venne edita tra ottobre 1999 e marzo 2000; fu realizzata da Mark Waid e Tom Peyer (testi) e da Barry Kitson e Tom Grindberg (disegni).\nSeconda serie (2007-2010).\nDall'aprile 2007 al 2010 la DC Comics torn\u00f2 a pubblicare la serie, con un primo arco narrativo dedicato alla coppia Batman-Lanterna Verde, e successivamente dando spazio ad altri team-up. Tra gli autori: Mark Waid, Marv Wolfman, David Hine e Doug Braithwaite."}
{"id": "2169688", "revid": "1428919", "url": "https://it.wikipedia.org/wiki?curid=2169688", "title": "Maria Barbara Carillo", "text": "Tra le vittime conosciute dell'Inquisizione ella era la pi\u00f9 anziana, dato che aveva ben novantasei anni quando sub\u00ec il supplizio: partendo dalla data della sua morte, il 1721, \u00e8 possibile identificare il suo anno di nascita, il 1625.\nCarillo \u00e8 stata condannata a morte per eresia a causa della sua conversione al giudaismo: l'arzilla signora in realt\u00e0 apparteneva a un grande gruppo di ebrei che, dopo esser stati forzatamente battezzati, furono accusati di praticare segretamente la religione ebraica."}
{"id": "2169693", "revid": "1318658", "url": "https://it.wikipedia.org/wiki?curid=2169693", "title": "Prima Divisione 1931 (pallacanestro maschile)", "text": "La Prima Divisione 1931 ha rappresentato il secondo livello del 11\u00ba campionato italiano di pallacanestro maschile, \u00e8 stato il primo campionato di secondo livello organizzato dalla FIP. Le squadre iscritte sono raggruppate in tre gironi, le vincitrici dei tre gironi si incontreranno in un girone finale unico con partite di andata e ritorno, la prima classificata sar\u00e0 promossa in Divisione Nazionale. Una vittoria vale 2 punti, la sconfitta 0 punti vale il pareggio che garantisce 1 punto.\nLa squadra vincitrice del campionato \u00e8 stata la Societ\u00e0 Ginnastica Milanese Forza e Coraggio di Milano.\nFase a gironi.\nGirone piemontese-lombardo.\nRisultati.\n\"*\" a tavolino\nGirone veneto-giuliano.\nClassifica.\n\"*\" 1 punto di penalizzazione\nRisultati.\n\"*\" per rinuncia\nGirone Finale.\nsuccessivamente a questo incontro la S.G. Roma \"B\" si ritira dal girone finale e il risultato verr\u00e0 annullato\nVERDETTI.\nLa Soc.Ginn.Milanese Forza e Coraggio acquisisce il diritto alla Divisione Nazionale 1932.\nDop.Borletti Milano e Ginnastica Torino vengono ripescate in Divisione Nazionale 1932"}
{"id": "2169695", "revid": "1522738", "url": "https://it.wikipedia.org/wiki?curid=2169695", "title": "Giardinfiorito", "text": ""}
{"id": "2169697", "revid": "486946", "url": "https://it.wikipedia.org/wiki?curid=2169697", "title": "My Melody - Sogni di Magia", "text": ""}
{"id": "2169699", "revid": "125629836", "url": "https://it.wikipedia.org/wiki?curid=2169699", "title": "Dracula padre e figlio", "text": "Dracula padre e figlio (\"Dracula p\u00e8re et fils\") \u00e8 un film del 1976 diretto da \u00c9douard Molinaro.\nTrama.\nCostretti a lasciare il castello natio in Romania a causa del regime comunista, padre e figlio vampiri decidono di scappare oltre la cortina di ferro ma durante il viaggio finiscono col perdersi.\nMentre il padre raggiunge fortunosamente l'Inghilterra e diventa un apprezzato attore di film horror, il figlio sbarca invece in Francia dove subisce tutti i maltrattamenti inflitti ai lavoratori immigrati.\nCiascuno \u00e8 convinto che non rivedr\u00e0 mai l'altro ma casualmente si ritrovano sul set del nuovo film del padre che si gira in Francia. La gioia per essersi ritrovati si trasforma in odio in quanto si scoprono entrambi innamorati della stessa donna."}
{"id": "2169700", "revid": "484362", "url": "https://it.wikipedia.org/wiki?curid=2169700", "title": "Sacco ovigero", "text": "Il sacco ovigero, detto anche \"bozzolo\" o, in inglese, \"cocoon\", \u00e8 la costruzione a forma grossolana di sacco che la maggior parte delle femmine dei ragni attua poco prima della deposizione delle uova. Con un filo tenace secreto appositamente appende questo sacco alla struttura portante pi\u00f9 robusta della tela o ad un supporto abbastanza stabile.\nLe seguenti caratteristiche dei sacchi ovigeri sono variabili da famiglia a famiglia e a volte anche da specie a specie:\nAlcune specie costruiscono bozzoli di forma abbastanza grande da poter essere utilizzati da pi\u00f9 femmine della stessa specie, anche se poi all'interno ognuna edifica il proprio bozzoletto.\nVarie specie della famiglia Pholcidae fanno a meno del sacco ovigero deponendo le uova nel terriccio in masserelle unite da una sostanza colloidale gelatinosa."}
{"id": "2169703", "revid": "267975", "url": "https://it.wikipedia.org/wiki?curid=2169703", "title": "Sede titolare di Tricala", "text": ""}
{"id": "2169705", "revid": "92723", "url": "https://it.wikipedia.org/wiki?curid=2169705", "title": "Diocesi di Triocala", "text": "La diocesi di Triocala (in latino: \"Dioecesis Triocalitana\") \u00e8 una sede soppressa della Chiesa cattolica. Con il titolo di Tricala (in latino: \"Trecalitana\") \u00e8 dal 1966 una sede titolare della Chiesa cattolica.\nStoria.\nTriocala, corrispondente all'odierna citt\u00e0 di Caltabellotta, fu sede di un'antica diocesi siciliana.\nSecondo la tradizione - che si basa per\u00f2 su documenti d'epoca tardiva (un manoscritto del 1794 rappresenta la fonte pi\u00f9 esaustiva) - il protovescovo della comunit\u00e0 cristiana tricolitana fu san Pellegrino, inviato in Sicilia dall'apostolo Pietro e consacrato vescovo di Triocala; questi, sbarcato a Capo Bianco, sconfisse un mitologico dragone che dimorava in un antro nutrendosi giornalmente di un giovane pasto umano. Tuttavia la tradizione che vede san Pellegrino primo vescovo di Triocala, sembra trarre la sua origine da documenti pi\u00f9 antichi; si tratta di un documento d'epoca bizantina, redatto nel VII-VIII secolo, intitolato l\"'Encomio di san Marciano\", nel quale si accenna al martire Pellegrino, insieme a Libertino di Agrigento, ma non lo si nomina vescovo, e sembrerebbe collocato al III secolo, non al I. Anche in un'altra antica fonte, il \"Martyrium sancti Libertini episcopi Agrigenti et s. Peregrini\", il martire Pellegrino viene collocato saldamente al III secolo. Dunque secondo l'interpretazione di queste due antiche fonti, la diocesi di Triocala non potrebbe avere origini apostoliche, poich\u00e9 il suo primo vescovo non sarebbe anteriore al III secolo.\nDal punto di vista storico e documentario la diocesi \u00e8 menzionata per la prima volta solo verso la fine del VI secolo nell'epistolario di Gregorio Magno, ma nulla vieta di escludere un'origine pi\u00f9 antica: secondo lo storico Rizzo la diocesi potrebbe essere stata fondata nel corso del V secolo, mentre per Wilson risalirebbe all'epoca di papa Gregorio.\nIl primo vescovo documentato \u00e8 Pietro, \"episcopus triocalitanus\", che appare in due lettere di papa Gregorio, di novembre 594 e ottobre 598. Nella prima lettera il pontefice affida a Pietro l'incarico di visitatore della chiesa di Girgenti, lacerata da divisioni a causa dell'assenza del legittimo vescovo. Dalla seconda lettera si evince che nel territorio di Triocala esisteva un monastero. Dalla \"Vita Gregorii\" di Giovanni Diacono si deduce che Pietro era stato un suddiacono della diocesi di Roma, consacrato e inviato direttamente da papa Gregorio I a Triocala.\nNel VII secolo si conoscono i nomi di altri due vescovi. Massimo partecip\u00f2 al sinodo romano del 649 convocato da papa Martino I per discutere della questione teologica del monotelismo. Giorgio prese parte ai sinodi romani convocati da papa Agatone nel 679 e nel 680; questo secondo sinodo era in preparazione al concilio ecumenico di Costantinopoli del 680/681.\nA partire dalla prima met\u00e0 dell'VIII secolo la Sicilia fu sottratta dagli imperatori bizantini alla giurisdizione del patriarcato di Roma e sottomessa a quella del patriarcato di Costantinopoli, e le diocesi siciliane, tra cui anche quella di Triocala, divennero suffraganee dell'arcidiocesi di Siracusa. Con queste nuove condizioni, il vescovo Giovanni di Trokalis prese parte al concilio di Nicea del 787; \u00e8 l'ultimo vescovo conosciuto di Triocala.\nTra l'839 e l'840 la citt\u00e0 fu conquistata dagli Arabi, e la sede episcopale fu trasferita nel monastero di San Calogero sul monte Cronio, nei pressi di Sciacca. Con il nome di \"Kroniou\", la diocesi appare nella \"Notitia Episcopatuum\" del patriarcato di Costantinopoli, databile all'inizio del X secolo e attribuita all'imperatore Leone VI. Dopo questa menzione non si hanno pi\u00f9 notizie della diocesi; con l'avvento dei Normanni nell'XI secolo non venne pi\u00f9 restaurata e il suo territorio entr\u00f2 a far parte della diocesi di Agrigento.\nIn occasione del riordino delle diocesi siciliane e della fondazione di nuove sede episcopali, tra la fine del Settecento e la prima met\u00e0 dell'Ottocento, ci furono dei tentativi per la restaurazione della diocesi. I primi furono gli abitanti di Sciacca, con supplica inviata il 28 agosto 1775 al re Ferdinando III; un altro rapporto fu inviato nel 1819 per restituire a Caltabellotta la sede episcopale. Questi tentativi tuttavia non ebbero alcun seguito.\nDal 1966 Triocala, con il titolo di \"Tricala\", \u00e8 annoverata tra le sedi vescovili titolari della Chiesa cattolica; dal 25 febbraio 2020 l'arcivescovo, titolo personale, titolare \u00e8 Giorgio Demetrio Gallaro, segretario della Congregazione per le Chiese orientali e amministratore apostolico di Piana degli Albanesi. "}
{"id": "2169718", "revid": "767487", "url": "https://it.wikipedia.org/wiki?curid=2169718", "title": "Mia cugina Rachele", "text": "Mia cugina Rachele (\"My Cousin Rachel\") \u00e8 un film noir del 1952 diretto da Henry Koster. L'opera \u00e8 tratta dall'omonimo romanzo scritto l'anno precedente dall'autrice londinese Daphne du Maurier.\nTrama.\nL'orfano Philip Ashely viene cresciuto in Cornovaglia dal ricco cugino Ambrose, che in seguito sposa in Italia la misteriosa quanto affascinante Rachele.\nDopo qualche mese, per\u00f2, Philip inizia a ricevere alcune lettere in cui suo cugino gli accenna alcuni dubbi sulla giovane moglie, perci\u00f2 parte per Firenze dove purtroppo scopre che Ambrose \u00e8 morto e Rachele \u00e8 gi\u00e0 partita.\nBench\u00e9 l'avvocato della donna gli provi che la causa della morte del cugino \u00e8 stata un tumore, l'uomo continua a nutrire sospetti in proposito e rientrato nella sua villa vi trova Rachele i cui reali intenti non verranno chiariti neanche nel finale.\nRiconoscimenti.\nLa pellicola si segnala anche per l'esordio a Hollywood dell'interprete gallese Richard Burton che ottenne subito una candidatura al premio Oscar come miglior attore non protagonista."}
{"id": "2169723", "revid": "107887", "url": "https://it.wikipedia.org/wiki?curid=2169723", "title": "Trefolo", "text": ""}
{"id": "2169726", "revid": "1924342", "url": "https://it.wikipedia.org/wiki?curid=2169726", "title": "Bennie and the Jets", "text": "Bennie and the Jets \u00e8 un brano scritto ed interpretato dall'artista britannico Elton John; il testo \u00e8 di Bernie Taupin. Proviene dal celebre album del 1973 \"Goodbye Yellow Brick Road\" e raggiunge la prima posizione nella Billboard Hot 100 ed in Canada per due settimane.\nIl brano.\n\u00c8 probabilmente uno dei brani pi\u00f9 conosciuti di Elton, inserito in innumerevoli raccolte e bootleg. Si apre con la ripetizione ossessiva dello stesso accordo; il produttore Gus Dudgeon decise di produrre il pezzo come se fosse stato un live e aggiunse degli extra come dei fischi e degli applausi presi da un precedente concerto di Jimi Hendrix (come \u00e8 possibile notare nel DVD \"The Making Of Goodbye Yellow Brick Road\", pubblicato insieme alla Deluxe Edition dell'omonimo album). Elton mette in evidenza molto vistosamente, oltre al pianoforte, la sua voce in falsetto, caratteristica dei suoi primi lavori. Il testo di Taupin parla di una band immaginaria, i \"Jets\", guidata da un leader donna, \"Bennie\": per tutto il brano si suppone che John sia un fan di questo gruppo. Pare che Bernie abbia poi dichiarato in numerose interviste di aver cercato di fare della satira sulle imponenti industrie discografiche degli anni Settanta, ironizzando sulla mitizzazione delle band e sugli indumenti delle belve da palcoscenico.\nIl brano fu registrato in chiave di Sol maggiore allo Ch\u00e2teau d'H\u00e9rouville, cos\u00ec come tutto l'album di provenienza e anche due precedenti lavori di Elton, \"Honky Ch\u00e2teau\" e \"Don't Shoot Me I'm Only the Piano Player\". Inizialmente, sia John che il resto della band si rifiutarono di proporre \"Bennie &amp; The Jets\" come singolo: per il chitarrista Davey Johnstone, la canzone era troppo irregolare, troppo poco orecchiabile, probabilmente uno dei pezzi meno commerciali mai scritti da essi (come sottolinea nel DVD \"The Making Of Goodbye Yellow Brick Road\"). Non sar\u00e0 infatti pubblicata come singolo nel Regno Unito fino al 1976; inizialmente, era stata progettata come B - side per \"Candle In The Wind\" (1974). Ma fu frequentemente trasmessa alle radio di R&amp;B, musica molto amata da Elton e Bernie; era la prima volta che succedeva un simile avvenimento nella storia della musica (come si nota ancora nel DVD della \"Goodbye Yellow Brick Road Deluxe Edition\"). \"Bennie and the Jets\" sostitu\u00ec allora \"Candle In The Wind\" come singolo negli Stati Uniti: il successo fu enorme. Raggiunse la prima posizione nelle classifiche americane R&amp;B e divenne il terzo singolo di Elton ad aver venduto un milione di copie, oltre ad essere il suo secondo singolo d'oro in sei mesi. Axl Rose, leader dei Guns N' Roses, decise di diventare un cantante e pianista dopo aver ascoltato questa canzone.\nRimane un cavallo di battaglia di Elton nei live: sorprendentemente, la parte strumentale del brano viene eseguita nella stessa maniera della versione in studio, caso piuttosto raro (di solito John varia buona parte dei suoi pezzi dal vivo). Comunque la parte finale viene spesso prolungata, arrivando a durare diversi minuti: vengono eseguiti quindi virtuosismi e improvvisazioni classicheggianti, swing e boogie-woogie."}
{"id": "2169727", "revid": "484362", "url": "https://it.wikipedia.org/wiki?curid=2169727", "title": "Scopula", "text": "Con il termine scopula, pi\u00f9 usato il plurale scopulae, si denotano quei ciuffi di peli presenti alle estremit\u00e0 delle zampe dei ragni. Consistono in microscopici peli, ognuno dei quali suddiviso in setole ancora pi\u00f9 fini e ramificate in modo da essere distribuiti e quindi occupare una superficie cospicua.\nNel momento in cui le scopulae sono rivolte tutte verso l'esterno della punta delle zampe e collocate contro una superficie, consentono al ragno un'adesione alla stessa molto forte dovuta alle forze di van der Waals, che sono forze attrattive tenaci che agiscono fra le molecole.\nQuesta forza \u00e8 tale che consente ai ragni di scalare senza sforzo qualsiasi tipo di superficie, anche liscia come il vetro e di appendersi ai soffitti. "}
{"id": "2169729", "revid": "300067", "url": "https://it.wikipedia.org/wiki?curid=2169729", "title": "Glenn McDonald", "text": ""}
{"id": "2169731", "revid": "31886", "url": "https://it.wikipedia.org/wiki?curid=2169731", "title": "Scopulae", "text": ""}
{"id": "2169736", "revid": "299827", "url": "https://it.wikipedia.org/wiki?curid=2169736", "title": "Bennie &amp; The Jets", "text": ""}
{"id": "2169743", "revid": "401052", "url": "https://it.wikipedia.org/wiki?curid=2169743", "title": "Amt Burg (Brandeburgo)", "text": "L'Amt Burg (Spreewald) \u00e8 una comunit\u00e0 amministrativa che si trova nel circondario della Sprea-Nei\u00dfe nel Brandeburgo, in Germania.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 6 comuni:\nCapoluogo e centro maggiore \u00e8 Burg (Spreewald)."}
{"id": "2169745", "revid": "767487", "url": "https://it.wikipedia.org/wiki?curid=2169745", "title": "Bakun", "text": "Bakun \u00e8 una municipalit\u00e0 di Quarta classe delle Filippine, situata nella Provincia di Benguet, nella Regione Amministrativa Cordillera.\nBakun \u00e8 formata da 7 baranggay:"}
{"id": "2169747", "revid": "599013", "url": "https://it.wikipedia.org/wiki?curid=2169747", "title": "Abd al-Karim Ha'iri", "text": "Il Grande Ayatollah \"Hajj\" \"Sheykh\" \u02bfAbdolkarim Haeri Yazdi (; ) \u00e8 stato un autorevole rappresentante della gerarchia religiosa sciita duodecimana e \"marja' al-taql\u012bd\".&lt;br&gt; \n\u00c8 noto per aver fondato un importante seminario di studi islamici (\"\u1e25awza\" ) a Qom, in Iran, apprezzato anche per il suo \"voluto disinteresse per le questioni politiche\". Fra i suoi allievi figura Ruhollah Khomeyni.\nHa'iri nacque in un villaggio presso Ardikan, nel SE dell'Iran. Studi\u00f2 a Yazd (motivo questo per la sua \"nisba\"), poi a Samarra, sotto il Grande Ayatollah Mirza Hasan Shirazi, e complet\u00f2 la propria istruzione a Najaf, con Muhammad Kazim Khorasani e Muhammad Kazim Yazdi. Nel 1906, deluso dalla politicizzazione che s'accompagnava alla Rivoluzione costituzionale iraniana, si spost\u00f2 a Najaf. Quando anche Najaf fu coinvolta nel processo di politicizzazione, si trasfer\u00ec a Karbala finch\u00e9 l'entusiasmo politico si raffredd\u00f2 nel 1913: anno in cui pertanto egli torn\u00f2 ad Arak. Dal 1921 divenne famoso come \"rinomato e rispettato maestro\" e \"buon amministratore\", finendo con l'accettare un invito dei mullah di Qom \"per operare in veste di decano\" nei circoli di studiosi di quella Citt\u00e0 Santa.\nSotto Ha'eri, Qom si trasform\u00f2 da una rispettabile Madrasa di provincia a un centro di assoluta rilevanza per gli studi religiosi, assai prossima ai livelli di Najaf. Sebbene \"alcuni dei suoi contemporanei lo eclissassero\" in quanto giureconsulti, Ha'eri divenne il \"marja\"' per \"molti religiosi iraniani\".\nIl quietismo di Ha'eri si \u00e8 riflettuto nella sua intenzione di mantenere rapporti cordiali sia con l'ultimo sci\u00e0 della dinastia Qajar, Ahmad Qajar, sia col Primo ministro di questi (che pi\u00f9 tardi lo deporr\u00e0 dal trono) Reza Pahlavi."}
{"id": "2169753", "revid": "767487", "url": "https://it.wikipedia.org/wiki?curid=2169753", "title": "Visions of Atlantis", "text": "I Visions of Atlantis sono una band symphonic metal austriaca formatasi nel 2000.\nIl nome del gruppo deriva dall'interesse dei membri verso il mito della citt\u00e0 perduta di Atlantide."}
{"id": "2169757", "revid": "401052", "url": "https://it.wikipedia.org/wiki?curid=2169757", "title": "Amt D\u00f6bern-Land", "text": "La comunit\u00e0 amministrativa di D\u00f6bern-Land (\"Amt D\u00f6bern-Land\") si trova nel circondario della Sprea-Nei\u00dfe nel Brandeburgo, in Germania.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 8 comuni:\nCapoluogo e centro maggiore \u00e8 D\u00f6bern."}
{"id": "2169759", "revid": "767487", "url": "https://it.wikipedia.org/wiki?curid=2169759", "title": "Bokod", "text": "Bokod \u00e8 una municipalit\u00e0 di Quarta classe delle Filippine, situata nella Provincia di Benguet, nella Regione Amministrativa Cordillera.\nBokod \u00e8 formata da 10 baranggay:"}
{"id": "2169763", "revid": "1745361", "url": "https://it.wikipedia.org/wiki?curid=2169763", "title": "Area metropolitana di Firenze", "text": "L'area metropolitana di Firenze \u00e8 una conurbazione dovuta alla continuit\u00e0 urbana ed alla forte interazione sociale ed economica di alcuni comuni della citt\u00e0 metropolitana di Firenze, provincia di Prato, provincia di Pistoia e lo stesso capoluogo toscano.\nIn totale l'area metropolitana di Firenze si estende su una superficie di 1.198,64\u00a0km\u00b2 e conta una popolazione di 1.004.664 abitanti, di cui circa il 37% corrisponde alla citt\u00e0 di Firenze (378.236). L'area ha una densit\u00e0 di popolazione pari a circa 973 ab/km\u00b2. Attualmente \u00e8 la sesta area metropolitana d'Italia dopo le aree metropolitane di Milano, Napoli, Roma, Torino e Palermo.\nL'area metropolitana ha valore esclusivamente statistico. Non c'\u00e8, e per ora non \u00e8 previsto, nessun ente pubblico che comprenda l'intera area metropolitana. Paradossalmente, invece, la citt\u00e0 metropolitana di Firenze comprende solo la met\u00e0 dell'area metropolitana di Firenze, mentre include numerosi comuni che non fanno parte dell'area metropolitana.\nComposizione.\nL'area metropolitana di Firenze comprende oltre alla citt\u00e0 omonima 19 comuni, di cui i pi\u00f9 importanti sono Prato, Pistoia, Scandicci, Sesto Fiorentino e Campi Bisenzio, come mostra la tabella seguente:"}
{"id": "2169766", "revid": "300067", "url": "https://it.wikipedia.org/wiki?curid=2169766", "title": "Gary Brokaw", "text": ""}
{"id": "2169767", "revid": "830939", "url": "https://it.wikipedia.org/wiki?curid=2169767", "title": "Ippi di Reggio", "text": "Biografia.\nDi Ippi abbiamo notizie dalla \"Suda\", secondo la quale fu il primo storico magnogreco che raccolse e tramand\u00f2 notizie inerenti alla storia della colonizzazione dell'Italia meridionale da parte dei Greci\u02d0 sarebbe fiorito durante le guerre persiane (480 a.C. circa), in tal modo trovandosi ad essere contemporaneo di Antioco di Siracusa.\nOpere.\nA Ippi sono state attribuite \"Sikelik\u00e1\" (\"Storia della Sicilia\") in 5 libri, \"Kt\u00edsis Ital\u00edas\" (\"Fondazioni d'Italia\"), \"Chronik\u00e1\" in 5 libri e \"Argolik\u00e1\" in 3.\nIn realt\u00e0, sembra che la stessa esistenza di questo autore, secondo gli studiosi, vada contestata\u02d0 Ippi sarebbe una falsificazione posteriore di un autore, Mies, di origine neopitagorica, che proclamava di averne fatto una epitome; inoltre, gli stessi titoli tramandati rimandano a interessi ellenistici, pi\u00f9 che di et\u00e0 arcaica ."}
{"id": "2169768", "revid": "767487", "url": "https://it.wikipedia.org/wiki?curid=2169768", "title": "Terrore in sala", "text": "Terrore in sala \u00e8 un film documentario del 1984, diretto dal regista Andrew J. Kuehn.\nSolo i due attori protagonisti (Donald Pleasence e Nancy Allen) recitano dal vivo, il resto del documentario \u00e8 composto da sequenze tratte da film horror.\nTrama.\nDue ragazzi commentano i vari film horror che vedono in un cinema.\nDistribuzione.\nIl film usc\u00ec nei cinema statunitensi distribuito dalla Universal Pictures nell'ottobre 1984 e fu un fatto abbastanza insolito trattandosi non di un vero film ma di un documentario. Ha incassato 10.004.817 $ al botteghino.\nIl film \u00e8 uscito in VHS nel 1985 editato dalla statunitense MCA Home Video."}
{"id": "2169770", "revid": "121106049", "url": "https://it.wikipedia.org/wiki?curid=2169770", "title": "Dillo", "text": "Dillo \u00e8 un piccolo web browser multi-piattaforma. Occupa circa 350 kilobyte.\n\u00c8 destinato in particolare ai computer pi\u00f9 vecchi o pi\u00f9 piccoli, e ai sistemi embedded. I cookie sono disabilitati di \"default\". Dillo \u00e8 disponibile per la maggior parte delle piattaforme compatibili POSIX, incluse Linux, BSD, Solaris e macOS. A partire dall'ottobre 2008, la versione attuale \u00e8 Dillo 2. Per la sua leggerezza in termini di memoria Dillo \u00e8 anche il browser prescelto per molte distribuzioni Linux attente allo spazio.\nDillo fu distribuito per la prima volta nel dicembre del 1999. \u00c8 scritto in C e C++ con l'uso dei \"toolkit\" grafici GTK+ e FLTK. Rilasciato sotto licenza GPL 3, Dillo \u00e8 un software libero.\nCaratteristiche.\nTra le funzionalit\u00e0 presenti ci sono la navigazione a schede, l\"'antialiasing\" del testo, il supporto a insiemi di caratteri diversi da Latin-1 e la ricezione di pagine con compressione HTTP. Il passaggio a FLTK da GTK ha anche rimosso molte dipendenze del progetto e ha reso Dillo pi\u00f9 leggero sulla RAM del 50% (rispetto a Dillo 0.8.4). La versione ha anche migliorato la resa delle schede. Dillo 2 ha ancora un supporto nullo o parziale a CSS, JavaScript e Java. Anche il supporto per i frame \u00e8 molto limitato: Dillo rende ogni frame un link, poi visualizza la porzione NOFRAMES della pagina in questione.\nSviluppo.\nSecondo lo sviluppatore principale, Jorge Arellano Cid, non c'era abbastanza supporto dalle aziende che usavano Dillo nei loro prodotti, come nei sistemi embedded. Jorge afferm\u00f2 che Dillo non sarebbe stato messo in commercio senza un maggior supporto da parte delle aziende.\nIl 30 agosto 2006 ci fu uno sforzo per trovare finanziatori aziendali.\nIl 25 febbraio 2007 il progetto fu dichiarato congelato finch\u00e9 non fossero comparsi dei finanziamenti o dei nuovi sviluppatori.\nIl 18 agosto 2008 il sito di Dillo annunci\u00f2 che la prima versione basata su FLTK2 sarebbe stata disponibile alla fine di settembre o alla fine di ottobre 2008.\nIl 14 ottobre 2008 fu distribuito Dillo 2.\nL'8 settembre 2011 fu distribuito Dillo 3.\nIl 30 giugno 2015 \u00e8 stata pubblicata la versione 3.05."}
{"id": "2169771", "revid": "2164271", "url": "https://it.wikipedia.org/wiki?curid=2169771", "title": "William Peter Blatty", "text": "Biografia.\nDi origini libanesi, dopo il divorzio dei genitori e un'infanzia travagliata, durante la quale cambi\u00f2 residenza 28 volte con sua madre, complet\u00f2 gli studi presso la Georgetown University per studiare inglese.\nDopo aver vinto ad un quiz dell'epoca, \"You Bet Your Life\", si dedic\u00f2 alla sua carriera di scrittore. La prima sceneggiatura di successo fu \"Uno sparo nel buio\", film diretto da Blake Edwards ed interpretato da Peter Sellers nel ruolo dell'ispettore Clouseau, pur senza Pantera Rosa. Con Edwards lavorer\u00e0 ancora co-scrivendo la sceneggiatura del musical \"Operazione Cr\u00eapes Suzette\", con Julie Andrews nei panni di una spia tedesca durante la prima guerra mondiale.\nL'opera che sicuramente lo ha reso celebre in tutto il mondo e gli ha dato la popolarit\u00e0 fu \"L'esorcista\", che scrisse ispirandosi ad un presunto caso di possessione accaduto ad un quattordicenne del Maryland all'inizio degli anni quaranta. Blatty rimase tanto impressionato da questo fatto da interessarsi agli studi scientifici sul paranormale, dedicando anni di intenso studio alla materia. Nel ventennio che andava dall'inizio degli anni quaranta alla fine degli anni cinquanta non si conosceva molto, scientificamente parlando, sulla possessione satanica e sul rito dell'esorcismo che, soprattutto a seguito della crescente secolarizzazione dentro gli ambienti cattolici, venivano sempre pi\u00f9 rinnegati e messi da parte con crescente imbarazzo, per timore che la Chiesa venisse giudicata \"superstiziosa\" o \"medievale\". Il suo romanzo, pubblicato nel 1971, scandalizz\u00f2 l'opinione pubblica e fece rinascere l'interesse per un argomento ritenuto prima troppo sciocco e inverosimile. \"L'esorcista\" fu il pi\u00f9 grande best seller di tutti gli anni settanta.\nBlatty fu anche il produttore e lo sceneggiatore dell'omonimo film del 1973 diretto da William Friedkin, nel quale parteciparono Ellen Burstyn, Linda Blair, Jason Miller, Max von Sydow e Lee J. Cobb; il film vinse due Premi Oscar su dieci candidature, Blatty vinse quello alla migliore sceneggiatura non originale.\nNel 1981 vince il Golden Globe per la sceneggiatura del cult movie \"La nona configurazione\", occupandosi anche della regia. Nel 1983 Blatty scrisse un romanzo, \"Legion\", di cui diresse la versione cinematografica, nel 1990, chiamata \"L'esorcista III\". Tra il libro e il film da esso tratto c'\u00e8 una discrepanza: mentre \"Legion\" \u00e8 l'unico seguito ufficiale de \"L'esorcista\" come romanzo, il film prende come nome \"L'esorcista III\" in quanto segue \"L'esorcista II - L'eretico\", film di scarso successo e valore che Blatty non riconobbe n\u00e9 apprezz\u00f2 mai: ma i produttori gli imposero di chiamare il film \"L'esorcista III\" per collegarlo ai primi due e avere maggior richiamo.\nMuore il 12 gennaio 2017, a 89 anni, in un ospedale a Bethesda, nel Maryland, a seguito di un mieloma multiplo."}
{"id": "2169772", "revid": "767487", "url": "https://it.wikipedia.org/wiki?curid=2169772", "title": "Buguias", "text": "Buguias \u00e8 una municipalit\u00e0 di Quarta classe delle Filippine, situata nella Provincia di Benguet, nella Regione Amministrativa Cordillera.\nBuguias \u00e8 formata da 14 baranggay:"}
{"id": "2169773", "revid": "21281423", "url": "https://it.wikipedia.org/wiki?curid=2169773", "title": "Cheng Ho", "text": ""}
{"id": "2169775", "revid": "401052", "url": "https://it.wikipedia.org/wiki?curid=2169775", "title": "Amt Peitz", "text": "La comunit\u00e0 amministrativa di Peitz (\"Amt Peitz\") si trova nel circondario della Sprea-Nei\u00dfe nel Brandeburgo, in Germania.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 6 comuni:\nCapoluogo e centro maggiore \u00e8 Peitz."}
{"id": "2169782", "revid": "62004", "url": "https://it.wikipedia.org/wiki?curid=2169782", "title": "Borscht", "text": ""}
{"id": "2169786", "revid": "729019", "url": "https://it.wikipedia.org/wiki?curid=2169786", "title": "Prescot", "text": "Prescot \u00e8 un paese di 11.184 abitanti della contea del Merseyside, in Inghilterra."}
{"id": "2169789", "revid": "300067", "url": "https://it.wikipedia.org/wiki?curid=2169789", "title": "Gus Bailey", "text": ""}
{"id": "2169791", "revid": "21281604", "url": "https://it.wikipedia.org/wiki?curid=2169791", "title": "Giovanni De Marchi", "text": ""}
{"id": "2169792", "revid": "1953061", "url": "https://it.wikipedia.org/wiki?curid=2169792", "title": "Prestwich", "text": "Prestwich \u00e8 una localit\u00e0 di 31.693 abitanti della contea della Greater Manchester, in Inghilterra. Fu un municipio fino al 1974."}
{"id": "2169793", "revid": "1898155", "url": "https://it.wikipedia.org/wiki?curid=2169793", "title": "Seconda Divisione 1931 (pallacanestro maschile)", "text": "Il campionato di Seconda Divisione rappresenta la terza categoria della pallacanestro italiana. Le 44 squadre iscritte sono state suddivise in 9 gironi su base geografica. I calendari e gli arbitri vengono gestiti dalle varie federazioni regionali."}
{"id": "2169794", "revid": "154639", "url": "https://it.wikipedia.org/wiki?curid=2169794", "title": "Grundnorm", "text": "Grundnorm (it. \"norma fondamentale\") \u00e8 il fondamento di ogni altra norma nella dottrina pura del diritto con la struttura a gradi, secondo il pensiero del giurista Hans Kelsen; la \"Grundnorm\" sarebbe quindi valida in quanto presupposto valido.\nIl concetto \u00e8 stato confutato da altri studiosi, ad esempio dal danese Alf Ross e dal britannico Herbert Hart; il primo, noto esponente del realismo giuridico, sostenne che la figura di una \"Grundnorm\" non era necessaria in quanto, potendola riferire solo agli ordinamenti positivi (cio\u00e8 con norme in piena vigenza), era sufficiente circoscrivere il riconoscimento di giuridicit\u00e0 ai soli ordinamenti effettivi. Il secondo portando il caso del suo paese, il cui ordinamento non ha una costituzione scritta, individu\u00f2 il problema del regresso all'infinito, obiettando che una siffatta norma fondamentale conteneva un requisito irrinunciabile di cogenza, col risultato di richiedere appunto cogenza alle norme costituzionali, che talvolta non esistono."}
{"id": "2169797", "revid": "339392", "url": "https://it.wikipedia.org/wiki?curid=2169797", "title": "75/32", "text": ""}
{"id": "2169799", "revid": "124534077", "url": "https://it.wikipedia.org/wiki?curid=2169799", "title": "Ippone di Reggio", "text": "Biografia.\nDa molti fu considerato ateo e Aristotele arriv\u00f2 addirittura a considerare di poco conto il suo pensiero.\nL'accusa di ateismo, molto probabilmente, derivava dalla sua concezione prettamente naturalistica che escludeva, quindi, ogni forma di divinit\u00e0 operante sia nell'universo, sia sulle questioni di vita umane. Nella testimonianza di Giovanni Filopono, filosofo neoplatonico e cristiano vissuto nel VI secolo d.C., si legge che la causa che determin\u00f2 l'accusa di ateismo era da collegare alla sua \" teoria dell'acqua \". Da ci\u00f2 si evince facilmente lo stretto legame con le dottrine di Talete, tuttavia \u00e8 doveroso sottolineare una differenza: mentre Talete riconduce all'acqua, o meglio ancora all'umido, ogni cosa esistente, Ippone collega all'acqua - principio freddo - il suo contrario, il fuoco cio\u00e8 principio caldo. Ippone fu, molto probabilmente, uno dei primi filosofi ad occuparsi della questione \"anima\", infatti egli sosteneva che l'anima derivasse proprio dal principio freddo, dall'acqua:\n\"[...] in quanto \u00e8 per noi la causa del raffreddamento mediante l'inspirazione. Poich\u00e9 dunque la vita viene dall'anima e l'anima dal freddo, per questo c'\u00e8 bisogno di inspirazione, che col freddo tempera il calore che sta intorno al cuore.\"\nL'acqua, l'umido \u00e8 il principio della vita e delle sensazioni degli esseri viventi. La buona salute fisica deriva dal livello di umidit\u00e0 presente nel corpo, il giusto equilibrio determina il corpo sano, mentre uno squilibrio \u00e8 un chiaro segno di malattia. Quando l'essere vivente si dissecca e non riesce pi\u00f9 a provare sensazioni finisce col morire, questa \u00e8 la condizione della vecchiaia:\n\"Ippone crede che ci sia in noi un'umidit\u00e0 appropriata secondo la quale anche sentiamo e per la quale viviamo; quando dunque un'umidit\u00e0 del genere sia in misura appropriata, \u00e8 sano l'essere animato, quando invece si dissecchi, l'essere animato perde allora la sensibilit\u00e0 e muore. \u00c8 appunto per questo che i vecchi sono secchi e perdono la sensibilit\u00e0, in quanto carenti di umidit\u00e0.\"\nIn questo periodo, il mondo greco vive un forte dibattito che giunge fino ad Aristotele, il quale, sembra mettere un punto fermo alla questione. Si tratta del ruolo della donna. Aristotele sosteneva la superiorit\u00e0 del genere maschile mentre diede alla donna un ruolo marginale, di\" materia \" e non di \"forma\", ma Ippone non apparteneva a questa scuola di pensiero, egli infatti proclamava l'uguaglianza dei generi ed era convinto che anche le donne producessero una forma di sperma, non dissimile da quella maschile:\n\"Ippone ritiene che lo sperma deriva dal midollo e ci\u00f2 \u00e8 provato, secondo lui, dal fatto che se si ammazzano i montoni dopo che hanno coperto le pecore, non si trova pi\u00f9 in essi il midollo.\"\n\"Secondo Ippone le donne non meno degli uomini emettono sperma.\"\nQuesto mette in luce il suo forte interesse verso la biologia, arrivando a studiare anche le fasi dello sviluppo fetale. Leggendo, infatti, la testimonianza A16 della raccolta Diels-Kranz, ci troviamo di fronte un Ippone alle prese con la descrizione della gestazione umana: \"il feto si forma in 60 giorni, al quarto mese diventa la carne compatta, al quinto nascono le unghie e i capelli, al settimo gi\u00e0 l'essere umano \u00e8 perfettamente completo.\"\nIppone \u00e8 stato un uomo di grande valore filosofico che purtroppo non potremo mai conoscere appieno data la scarsit\u00e0 dei reperti storici che abbiamo a disposizione. Aristotele non dava importanza al suo pensiero, altri lo accusavano di empiet\u00e0, ma per fortuna c'era anche chi lo sosteneva. Uno di questi fu il filosofo cristiano Clemente Alessandrino (II - III secolo d.C.) che si meravigliava dell'accusa di ateismo affermando che Ippone e altri \"empi\" \" vissero saggiamente e videro con pi\u00f9 acutezza degli altri uomini l'errore a proposito di questi dei\". Dei, ovviamente, pagani."}
{"id": "2169803", "revid": "299827", "url": "https://it.wikipedia.org/wiki?curid=2169803", "title": "This Song Has No Title", "text": ""}
{"id": "2169808", "revid": "101794378", "url": "https://it.wikipedia.org/wiki?curid=2169808", "title": "Mastocitosi cutanea", "text": " \nPer mastocitosi cutanea in campo medico, si intende una forma di infiltrazione mastocitaria con loro iperplasia. Sotto tale termine rientrano diverse patologie fra cui la mastocitosi cutanea diffusa, l'orticaria pigmentosa e una forma particolare, la mastocitosi sistemica.\nEpidemiologia.\nColpisce prevalentemente in et\u00e0 infantile.\nSintomatologia.\nFra i sintomi e i segni clinici ritroviamo comparsa di lesioni, sensazione di prurito, arrossamento, diarrea, vomito, nausea, artralgia, fino ai pi\u00f9 gravi sincope e shock.\nEziologia.\nLe cause sono da imputarsi al rilascio di mediatori nei mastociti (eparina, istamina e altre).\nDiagnosi.\nUna corretta diagnosi la si pu\u00f2 concludere con anamnesi dove si comprende i quadro clinico del soggetto.\nTerapia.\nSi utilizzano gli anti-H1 \nPrognosi.\nLa prognosi generalmente buona con guarigione spontanea, \u00e8 possibile negli adulti una conversione alla forma sistemica."}
{"id": "2169810", "revid": "92723", "url": "https://it.wikipedia.org/wiki?curid=2169810", "title": "Katerina Vilioni", "text": "Date le pochissime notizie a disposizione, non si ha idea n\u00e9 della sua et\u00e0 al momento della morte n\u00e9 se nacque in Italia e viaggi\u00f2 lungo la via della seta (facendo di lei una delle pochissime donne europee ad avere intrapreso il viaggio in epoca medioevale) oppure se nacque in Cina da madre italiana, cinese o di altra nazionalit\u00e0.\nEvidenze archeologiche.\nSi \u00e8 venuti a conoscenza della vita di Katerina Vilioni unicamente tramite la sua lapide tombale, rinvenuta nel 1957 nei pressi della citt\u00e0 cinese di Yangzhou.\nTale lapide riporta un'iscrizione in latino eseguita in caratteri gotici, oltre a scene raffiguranti il martirio di Santa Caterina. L'iscrizione recita:\nComunit\u00e0 italica.\nL'esistenza di tale lapide in Yangzhou pochi lustri dopo il viaggio di Marco Polo, che oltretutto ricopr\u00ec incarichi amministrativi nella citt\u00e0, conferma l'esistenza di una comunit\u00e0 italiana, presumibilmente di mercanti genovesi e veneziani dediti al commercio della seta.\nSuccessivamente sono state ritrovate una piccola scultura sacra cristiana ed una breve iscrizione citante la morte di un figlio di tale Domenico, chiamato Antonio, nel novembre 1344.\nOdorico da Pordenone visit\u00f2 nel 1322 Yangzhou riportando che alloggi\u00f2 presso una comunit\u00e0 francescana e che in citt\u00e0 vi erano anche tre chiese nestoriane.\nDiversa identificazione.\nIl medioevalista Roberto Lopez ha suggerito una diversa lettura del cognome, da interpretarsi come Ilioni.\nQuesto permetterebbe di identificare il padre con Domenico Ilioni, persona menzionata in atti pubblici della Repubblica di Genova del 1348 come a suo tempo esecutore testamentario del mercante Jacopo de Oliverio. In tale documenti si riporta che visse \"in partibus Catagii\" (\"dalle parti del Catai\"), dove riusc\u00ec a quintuplicare il suo capitale."}
{"id": "2169815", "revid": "767487", "url": "https://it.wikipedia.org/wiki?curid=2169815", "title": "Equilibrio liquido-vapore", "text": "L'equilibrio liquido-vapore (in inglese \"vapor-liquid equilibrium\" o VLE) \u00e8 la condizione in cui due fasi, una fase liquida e una fase vapore, sono in equilibrio termodinamico tra loro. L'equilibrio che si viene a creare \u00e8 di tipo dinamico, ovvero la velocit\u00e0 di evaporazione del liquido eguaglia la velocit\u00e0 di condensazione del vapore. Infatti l'interfaccia liquido-vapore \u00e8 interessata da continui scambi di materia tra le due fasi.\nDeterminazione delle concentrazioni all'equilibrio liquido vapore.\nLa concentrazione del vapore in equilibrio con il suo liquido \u00e8 data in termini di pressione di vapore, che \u00e8 strettamente correlata alla temperatura del sistema termodinamico.\nPer determinare le concentrazioni del liquido e del vapore all'equilibrio si fa generalmente uso della legge di Raoult o della legge di Henry.\nLe condizioni di equilibrio tra il liquido e il vapore sussistono in un determinato intervallo di temperatura pressione e volume. In un diagramma di Andrews, \u00e8 la rappresentazione nel piano p-V (detto anche piano di Clapeyron) del comportamento di un sistema gas-liquido (della stessa sostanza), la zona all'interno del quale il liquido e il vapore sono all'equilibrio \u00e8 detta \"campana di Andrews\", il punto pi\u00f9 alto della quale corrisponde al punto critico. La linea di contorno della campana di Andrews a destra del punto critico \u00e8 detta \"curva di vaporus\", ed \u00e8 costituita dai punti di rugiada (\"dew point\"), mentre la linea di contorno della campana di Andrews a sinistra del punto critico \u00e8 detta \"curva di liquidus\" ed \u00e8 costituita dai punti di ebollizione (\"bubble point\").\nCurva di equilibrio.\nL'equilibrio tra il liquido e il vapore pu\u00f2 essere descritto graficamente dalla cosiddetta curva di equilibrio (o curva di equilibrio liquido-vapore), che corrisponde ad un diagramma in cui sull'ascissa \u00e8 indicata la frazione molare di una delle specie chimiche nella fase liquida e in ordinata \u00e8 indicata la frazione molare della medesima specie nella fase vapore.\nLe applicazioni della curva di equilibrio sono molteplici, ad esempio viene impiegata nel metodo di McCabe-Thiele, per calcolare il numero di piatti necessari ad effettuare l'operazione unitaria di distillazione. In ogni piatto di una colonna di distillazione infatti si realizza l'equilibrio tra la fase liquida e la fase vapore, e questo equilibrio \u00e8 rappresentato appunto dalla curva di equilibrio. Siccome nel caso della distillazione abbiamo un sistema con almeno due componenti, la curva di equilibrio in questo caso viene tracciato con riferimento alle frazioni molari del componente pi\u00f9 volatile."}
{"id": "2169826", "revid": "287204", "url": "https://it.wikipedia.org/wiki?curid=2169826", "title": "Curva di equilibrio", "text": ""}
{"id": "2169828", "revid": "2180477", "url": "https://it.wikipedia.org/wiki?curid=2169828", "title": "Phoebetria palpebrata", "text": "L'albatro mantochiaro (Phoebetria palpebrata ()) \u00e8 un uccello della famiglia Diomedeidae.\nDescrizione.\nLungo 71\u00a0cm, possiede ali molto slanciate. L'apertura alare \u00e8 di 1,80 m.\nIl piumaggio \u00e8 uniforme di color grigio tranne per il rachide delle remiganti e delle timoniere di color biancastro e un anello palpebrale bianco. La coda a forma di cuneo. Le zampe sono di color carnicino e il becco nero. Pu\u00f2 essere confuso con l'albatros fosco; quest'ultimo ha il piumaggio con toni bruni e il solco del becco color violetto.\nDistribuzione e habitat.\n\"Phoebetria palpebrata\" ha una distribuzione circumpolare. I principali siti di nidificazione si trovano nelle isole Georgia del sud (Territori britannici d'oltremare), Auckland, Campbell e Antipodi (Nuova Zelanda), Isole Saint-Paul e Nuova Amsterdam, Crozet e Kerguelen (Terre australi e antartiche francesi), Isole Heard e McDonald, Macquarie (Australia), e Isole del Principe Edoardo (Sudafrica)."}
{"id": "2169833", "revid": "2202616", "url": "https://it.wikipedia.org/wiki?curid=2169833", "title": "Sergej Aleksandrovi\u010d Romanov", "text": "Fra il 1891 ed il 1905 fu Governatore Generale di Mosca. Conservatore radicale, applic\u00f2 politiche che lo resero una figura centrale nella politica: nel 1892 esegu\u00ec un ordine con cui espulse gran parte della popolazione ebraica dalla citt\u00e0, la Tragedia di Chodynka nel 1896 ne offusc\u00f2 la reputazione e alla fine, oggetto di molte critiche, divenne un obiettivo dei rivoluzionari e fu ucciso con una bomba al Cremlino.\nBiografia.\nEra il settimo figlio dello zar Alessandro II di Russia e della zarina \"Marija Aleksandrovna\", nata Maria Massimiliana d'Assia-Darmstadt. I suoi nonni paterni erano lo zar Nicola I di Russia e la zarina \"Aleksandra F\u0451dorovna\", nata Carlotta di Prussia; quelli materni il granduca Luigi II d'Assia-Darmstadt e la granduchessa Guglielmina di Baden.\nNacque nell'ala Zubov del Palazzo di Caterina a Carskoe Selo a circa venti miglia di distanza da San Pietroburgo: Fino a quando non fu abbastanza grande per avere un precettore, trascorse i primi anni di vita con il fratello Pavel e le loro sorelle tra Livadija, la residenza in Crimea della famiglia, Carskoe Selo e il Palazzo d'Inverno.\nAl momento della sua nascita sua madre aveva gi\u00e0 una cattiva salute: bench\u00e9 non fu mai particolarmente affettuosa, tranne che con la figlia, i suoi tre ultimogeniti, Marija, Sergej e Pavel le erano molto legati, e cos\u00ec gli uni con gli altri.\nPoich\u00e9, col passare degli anni, la salute dell'Imperatrice scemava, passarono lunghi periodi all'estero, tra Jugenheim fuori Darmstadt e -durante gli inverni- nel sud della Francia, dove una tragedia colp\u00ec la famiglia imperiale: nell'aprile del 1865, poco prima l'ottavo compleanno di Sergej, suo fratello maggiore e padrino Nicola, l'erede al trono, mor\u00ec di tubercolosi nella citt\u00e0 di Nizza.\nDa bambino Sergej era timido, studioso e introverso. Sotto l'influenza della madre, cui assomigliava nel carattere riservato, divenne molto religioso.\nA partire dagli anni settanta del secolo, Sergej e suo fratello minore Pavel rimasero in Russia per i loro studi: bench\u00e9 destinati a seguire la carriera militare, il loro insegnante privato, l'ammiraglio Arsen'ev, incoraggi\u00f2 le loro abilit\u00e0 linguistiche, artistiche e musicali, e Sergej, che parlava fluentemente parecchie lingue, impar\u00f2 talmente bene l'italiano da poter leggere Dante in lingua originale. Il suo interesse per l'arte e la cultura italiana aumentarono man mano che cresceva. Dipingeva bene e aveva orecchio musicale, suonando il flauto in un'orchestra dilettante. Amava recitare e conosceva la storia antica, la cultura e le tradizioni della Russia. Gli piaceva leggere e pot\u00e9 conoscere molti tra i grandi scrittori russi del tempo, come Tolstoj e Dostoevskij, di cui il Granduca aveva letto e ammirato le opere: incontr\u00f2 quest'ultimo ad un pranzo organizzato al Palazzo d'Inverno dal suo professore.\nCarriera militare.\nIl granduca Sergej inizi\u00f2 ben presto la carriera militare: dalla nascita era Colonnello-in-Capo del Trentottesimo Reggimento di fanteria Tobolsk e Colonnello-in-Capo del Secondo Battaglione delle Guardie e verso la fine della sua vita, Colonnello-in-Capo del Quinto Reggimento dei granatieri di Kievskij. Al suo ventesimo compleanno il 29 aprile 1877 prest\u00f2 giuramento di fedelt\u00e0 solenne all'imperatore.\nUn \"tour\" educativo che gli venne proposto fu rimandato a causa dello scoppio della guerra Russo-Turca: vi partecip\u00f2 con il padre e i suoi fratelli, lo zarevic Alessandro e i granduchi Vladimir e Alessio, e pass\u00f2 la maggior parte del suo tempo come Poru\u010dik nella Guardia Leib sotto il comando dello Zarevic nella Romania sudorientale. Fu poi promosso colonnello e il 12 ottobre, dopo la battaglia di Meyk, l'Imperatore lo decor\u00f2 con l'Ordine di San Giorgio per il coraggio e il valore dimostrato nell'azione contro il nemico a seguito di una sua ricognizione a Kara Loma vicino a Ko\u0161ev. Alla fine di dicembre 1877, Sergej torn\u00f2 nella capitale con il padre.\nAlessandro II aveva nel frattempo iniziato una nuova famiglia con la sua amante e Sergej rimase al fianco della madre, colpita dalla rottura dell'armonia familiare. L'imperatrice Maria mor\u00ec nel giugno 1880 e nel marzo 1881 Alessandro II, che aveva sposato l'amante, la principessa Caterina Dolgoruki, venne assassinato dai terroristi. Sergej era allora in Italia con suo fratello Pavel e l'ammiraglio Arsen'ev.\nTre mesi dopo, nel giugno 1881, il granduca and\u00f2 in Palestina accompagnato da Pavel e dal loro cugino il granduca Konstantin Konstantinovi\u010d, dove visitarono Gerusalemme e i luoghi sacri: l\u00ec prese parte alla creazione di una societ\u00e0 votata alla manutenzione dei santuari ortodossi nella Terra Santa e al servizio dei pellegrini russi, e ne divenne presidente.\nA partire dal 1882 la carriera militare del giovane occup\u00f2 una quantit\u00e0 sempre maggiore del suo tempo, a San Pietroburgo e alle manovre a Kranoe Selo aument\u00f2 ancora pi\u00f9. Il 15 gennaio 1882 suo fratello Alessandro III lo nomin\u00f2 comandante del Primo Reggimento del Battaglione delle Guardie Preobrazenskij, reggimento d'\"\u00e9lite\", fondato da Pietro il Grande, con il rango di colonnello. Sette anni dopo fu promosso al Rango di Generale in Capo. Il 26 febbraio 1891 divenne Aiutante Generale dello Svita, poi ufficiale comandante di Preobra\u017eenskij, reggimento che guid\u00f2 fino al 1891, quando suo fratello l'imperatore lo nomin\u00f2 Governatore Generale di Mosca.\nIl granduca.\nA ventisei anni, il Granduca era un ragazzo colto, riservato, intelligente, buono e raffinato: alto oltre sei piedi, la sua figura estremamente magra era accentuata da un busto, indossato alla maniera degli ufficiali prussiani.\nCon i suoi capelli e la barba attentamente curati, Sergej aveva una splendida figura: quando lo incontr\u00f2 a Mosca, Consuelo Vanderbilt, poi duchessa di Marlborough, lo trov\u00f2 uno degli uomini pi\u00f9 belli che avesse mai veduto. Descritto da suo cognato Ernesto Luigi d'Assia-Darmstadt granduca d'Assia come \u00abalto e magro con corporatura delicata e begli occhi verde chiaro\u00bb, era molto impacciato e se ne stava compassato e rigido con un'espressione dura negli occhi.\nCrescendo divenne molto alto e prese l'abitudine di giocherellare con uno dei suoi anelli, girandoselo sul dito. Poich\u00e9 si sottoponeva ad un rigido autocontrollo, molti pensarono che fosse una persona orgogliosa, bench\u00e9 in pochi lo conoscessero realmente. Profondamente religioso, divenne un fine conoscitore delle antichit\u00e0 russe e dei suoi tesori d'arte, e un appassionato di archeologia, fino a presiedere alcuni congressi archeologici.\nPoich\u00e9 timido e riservato, disapprovava profondamente, senza nasconderlo, l'alta societ\u00e0 della capitale e le sue convenzioni, non badando alle critiche che riceveva, bench\u00e9 in quei casi perdesse facilmente le staffe. In casa sua pretendeva pulizia, ordine e disciplina e si aspettava di essere obbedito: sua nipote, la regina Maria di Romania lo ricord\u00f2 cos\u00ec: \u201cAsciutto, nervoso, di poche parole, impaziente, non aveva solitamente il buon umore dei suoi tre fratelli maggiori. Ma per tutti noi che lo amavamo, lo trovavamo irresistibile, per quanto potesse essere duro. Pochi forse serbano in cuore la sua memoria, ma io lo faccio\". Molti altri membri della famiglia compreso suo nipote Kirill, la principessa Maria di Grecia e il principe Gavriil lo ricordarono in modo affettuoso nelle proprie Memorie.\nMatrimonio.\nNel 1881 ci furono voci su un suo possibile matrimonio con la principessa Carolina Matilde di Schleswig-Holstein-Sonderburg-Augustenburg: l'imperatore Alessandro II aveva sperato che almeno uno dei suoi figli sposasse una principessa d'Assia come lui, e Sergej infine chiese in sposa la principessa Elisabetta d'Assia-Darmstadt, figlia del granduca Luigi IV e della principessa Alice, figlia a sua volta della regina Vittoria del Regno Unito. Ci furono esitazioni da entrambi i lati ed Elisabetta per prima rifiut\u00f2 la proposta di matrimonio; la stessa regina Vittoria, che aveva sentimenti anti-russi, si oppose all'unione della nipote, che era anche orfana di madre. Tuttavia ad Elisabetta e alle sue sorelle non furono fatte pressioni in vista di matrimoni politici, ma fu permesso loro di scegliere secondo il proprio desiderio.\nDopo che la coppia ebbe passato assieme un certo periodo di tempo a Wolfgasten a Darmstadt nel settembre 1883, la ragazza accett\u00f2 di sposare Sergej. Il loro fidanzamento fu annunciato pubblicamente il 26 febbraio 1884 quando Sergej torn\u00f2 a visitare la fidanzata a Darmstadt e la cerimonia nuziale avvenne il 15 giugno 1884 nel Palazzo d'Inverno. Dopo il matrimonio e la conversione all'ortodossia, la principessa Elisabetta divenne la granduchessa Elizaveta Feodorovna..\nPassarono la loro luna di miele a Iliskoye, residenza estiva di 2.400 acri a quaranta miglia ad ovest di Mosca sulla riva sinistra della Moscova e a 90 minuti di carrozza da Mosca, residenza che Sergej aveva ereditato dalla madre. Al ritorno nella capitale si trasferirono a Palazzo Beloselskij-Belozerzkij, edificio che occupava l'angolo sudorientale tra il canale Fontana e la Prospettiva Nevskij, a breve distanza dai precedenti appartamenti di Sergej nel Palazzo d'Inverno: in seguito al suo acquisto l'edificio prese il nome di \"Palazzo Sergejvskij\". La coppia possedeva anche Ferme, una villa situata presso Peterhof, anch'essa ereditata dalla madre. Ogni agosto si trasferivano a Ilinskoe rimanendoci per l'estate con gli ospiti che occupavano le varie dacie in legno sparse per il parco: sulla riva opposta della Moskova Sergej fece costruire Usovo, una grande casa in pietra e mattoni a tre piani, dotata di un sistema di riscaldamento.\nSergej e sua moglie erano molto vicini ad Alessandro III e a sua moglie Maria Feodorovna: lo Zar riponeva maggior fiducia in lui che negli altri fratelli e nel 1886 lo nomin\u00f2 comandante del reggimento delle Guardie di Preobra\u017eenskij, affidandogli cos\u00ec l'incarico di far entrare nella vita militare lo zarevic, il futuro Nicola II di Russia. Il granduca e sua moglie rappresentarono la Russia nel 1887 durante il Giubileo d'oro della regina Vittoria e l'anno seguente furono in Terra Santa in occasione della consacrazione della chiesa di Maria Maddalena a Gerusalemme, costruita alla memoria dell'imperatrice Maria Aleksandrovna. Nel 1892, a sei anni dal matrimonio, Sergej era gi\u00e0 certo che non avrebbe avuto figli e lasci\u00f2 per testamento i figli di suo fratello Pavel eredi dopo la morte sua e della moglie.\nGovernatore di Mosca.\nCon l'aumento di ogni tipo di radicali, particolarmente fra gli studenti di Mosca, Alessandro III adott\u00f2 una politica di repressione: l'Imperatore scelse una persona che la pensasse esattamente come lui, da mettere al timone della seconda citt\u00e0 del paese ed ex capitale. Nella primavera del 1891 lo Zar nomin\u00f2 Sergej Governatore Generale di Mosca. Anche se era un grande onore, Sergej accett\u00f2 il suo nuovo incarico con riluttanza, perch\u00e9 voleva rimanere pi\u00f9 a lungo al comando del Preobra\u017eenskij, dove era popolare e, sia lui che la moglie, amavano la vita calma che conducevano a San Pietroburgo.\nNel suo ruolo semi regale di Governatore Generale del Principato di Mosca, Sergej rispondeva delle proprie azioni solo all'Imperatore: era un sostenitore della linea dura in politica, che condivideva con la propensione del fratello verso un forte governo centrale. La prima azione di Sergej fu l'espulsione dei 20.000 ebrei di Mosca, fatto che inizi\u00f2 quattro settimane prima che arrivasse di persona nella citt\u00e0, e dopo la pubblicazione di un ukaz imperiale del ministro degli interni, Ivan Durnovo, che stabiliva che tutti gli ebrei di posizione sociale pi\u00f9 bassa (artigiani, piccoli commercianti, ecc.) dovevano essere espulsi da Mosca: il 29 marzo, il primo giorno di Passover, la popolazione ebraica della citt\u00e0 seppe del nuovo decreto che ne stabiliva l'espulsione. In tre fasi, distribuite nell'arco di dodici mesi, gli ebrei di Mosca furono espulsi.\nPer primi i celibi, quelli senza figli e coloro che vivevano nella citt\u00e0 da meno di tre anni; dopo tocc\u00f2 agli apprendisti, alle famiglie fino a quattro figli e a quelli con meno di sei anni di residenza; infine fu la volta dei vecchi coloni ebrei con grandi famiglie e dei numerosi impiegati, alcuni dei quali vivevano a Mosca da pi\u00f9 di quarant'anni. Alle giovani donne ebree che volevano rimanere in citt\u00e0 fu permesso di farlo, se si fossero registrate come prostitute. Durante l'espulsione, le case venivano circondate dai Cosacchi mentre i poliziotti esaminavano. Nel gennaio 1892, ad una temperatura di 30 gradi sotto zero, la stazione di Brest fu riempita di ebrei di tutte l'et\u00e0 e di entrambi i sessi, i quali, con i pochi oggetti e le masserizie di propriet\u00e0, furono fatti partire. Una petizione dei commissari di polizia che chiedeva le espulsioni cessassero fino a quando le condizioni atmosferiche non fossero migliorate fu rivolta a Sergej: egli acconsent\u00ec, ma l'ordine non fu pubblicato fino alla fine delle espulsioni. Alcuni ebrei si spostarono verso le regioni del sud e quelle occidentali dell'Impero, ma molti preferirono emigrare. A conti fatti, Mosca perse 100 milioni di rubli nel commercio e nella produzione, 25.000 Russi occupati in ditte di ebrei persero la loro occupazione e l'industria della seta, una tra le industrie pi\u00f9 produttive in citt\u00e0, spar\u00ec del tutto.\nPer soddisfare le esigenze degli studenti Sergej ordin\u00f2 la costruzione di nuovi dormitori nella citt\u00e0 ma nello stesso tempo impose limitazioni per allievi e professori nelle universit\u00e0 per prevenire cospirazioni ed eliminare le idee rivoluzionarie. Ci\u00f2 rese Sergej molto impopolare a Mosca fra l'intellighenzia, bench\u00e9 i cittadini pi\u00f9 conservatori lo approvassero. La nobilt\u00e0 ed i commercianti moscoviti lo disprezzavano, perch\u00e9 era privo di tatto e tentava di combattere le frodi commerciali e di fare rispettare le misure rigorose della polizia. Infatti, estremamente coscienzioso, miglior\u00f2 generalmente le condizioni di vita della citt\u00e0, e lavor\u00f2 molto per essere sempre informato: \u00abAnche in campagna, quando si pensava stesse riposando - scrisse la nipote - riceveva costantemente i corrieri da Mosca e concedeva udienza.\u00bb Prestava molta attenzione ai particolari, occupandosi personalmente di questioni che potevano essere lasciate facilmente ai subalterni, punendo la corruzione e le frodi. Talvolta andava in citt\u00e0 in incognito per vedere la situazione da s\u00e9. In privato con sua moglie si interessava della povert\u00e0 in cui sprofondava Mosca e la campagna circostante, discutendo come migliorarla.\nLe organizzazioni caritatevoli ebbero sempre l'attenzione del granduca, tanto da diventarne patrono di molte. Fu per esempio, presidente della Societ\u00e0 Moscovita per la cura, educazione e formazione dei bambini ciechi; della Societ\u00e0 per i bambini abbandonati e senza casa e per gli adolescenti condannati; e del Dipartimento di Mosca della Societ\u00e0 russa di tutela della salute nazionale. Era inoltre patrono di svariate confraternite dell'universit\u00e0 di San Pietroburgo e di Mosca, del Fondo di mutua assistenza dei Pittori; della Societ\u00e0 di cura per gli attori anziani, delle accademie sia delle arti che della scienza, della societ\u00e0 Archeologica di Mosca, della societ\u00e0 dell'agricoltura, della societ\u00e0 musicale russa, del museo storico a Mosca e dell'accademia teologica di Mosca.\nLa tragedia di Chodynka.\nMorto Alessandro III nel novembre 1894, suo figlio Nicola II sal\u00ec sul trono russo: il rapporto fra il granduca Sergej ed il nipote, che aveva servito sotto il suo comando nel reggimento Preobra\u017eenskij, era molto stretto ed aument\u00f2 quando Nicola spos\u00f2 la principessa Alix d'Assia-Darmstadt, sorella minore della moglie di Sergej, matrimonio che egli ed Elizaveta Feodorovna avevano contribuito a promuovere.\nLe cerimonie di incoronazione del nuovo imperatore e della moglie, come la tradizione richiedeva, avvennero a Mosca e Sergej, poich\u00e9 ne era il Governatore Generale, fu incaricato del sorvegliare i preparativi: per l'occasione introdusse la luce elettrica a Mosca. Verso la conclusione dei festeggiamenti, secondo l'abitudine, ogni zar appena incoronato avrebbe porto doni al popolo e per l'avvenimento venne scelto il campo di Chodynka, alla periferia di Mosca, giudicato posto adatto per la distribuzione. La scelta era discutibile, poich\u00e9 il campo normalmente era usato come luogo di addestramento militare ed era solcato da buche e fossi; tuttavia Sergej approv\u00f2 l'idea. Bench\u00e9 una folla di quasi mezzo milione di persone era attesa da tutta la Russia, solo uno squadrone di cosacchi e un piccolo distaccamento di polizia furono mandati per gestire la situazione.\nAll'alba del 18 maggio 1896, famiglie cominciarono a riunirsi fuori del fragile recinto di legno che proteggeva il campo, guardando i carri carichi di birra e i doni dello zar (fazzoletti, pani e boccali in ceramica): intorno alle sei del mattino una voce si sparse per la folla, affermando che la distribuzione era gi\u00e0 iniziata ed i doni stavano finendo. Come un unico corpo, l'immensa massa di persone si slanci\u00f2 verso il campo, travolgendosi a vicenda, facendo cadere uomini, donne e bambini che stavano pi\u00f9 vicini al recinto e che non avevano idea di cosa stesse succedendo, finendo schiacciati e calpestati, mentre in molti morivano soffocati dalla calca. La polizia, lontana e comunque esigua, era impotente e perfino i Cosacchi quando sopraggiunsero non poterono arrestare la catastrofe: milletrecento persone, molte delle quali mutilate spaventosamente e rese irriconoscibili, morirono, ed il doppio fu ferita.\nBench\u00e9 il granduca Sergej non avesse direttamente partecipato alla scelta del campo di Chodynka, aveva la colpa di non avere previsto la debolezza delle misure di sicurezza, essendo il Governatore Generale: tuttavia non volle assumersi alcuna responsabilit\u00e0, addossando la colpa dell'accaduto sul conte Voroncov-Da\u0161kov, direttore del Ministero della Corte Imperiale, con cui aveva avuto discussioni sull'organizzazione dei festeggiamenti per l'incoronazione, e sul colonnello Vlasovskij, a capo della polizia della citt\u00e0 di Mosca. Agli occhi dell'opinione pubblica Sergej aveva peggiorato la sua situazione non recandosi n\u00e9 sul luogo della tragedia, n\u00e9 ai funerali delle vittime.\nSu Chodynka ci fu un grosso disaccordo all'interno della famiglia imperiale: alcuni dei Romanov, guidati dal granduca Nikolaj Michailovi\u010d e dai suoi fratelli, sostennero che i festeggiamenti dovessero essere annullati, mentre Sergej ed i suoi fratelli ritenevano che un evento storico, quale un'incoronazione, non doveva essere interrotta o intristita da celebrazioni luttuose: si riteneva che le folle, giunte da ogni angolo dell'impero, non dovevano essere deluse nelle loro aspettative e che gli eventi organizzati per i dignitari stranieri non dovessero essere cancellati. C'era inoltre divisione in famiglia se il granduca Sergej si doveva dimettere: Nikolaj Michajlovi\u010d ed i suoi fratelli ne chiesero le dimissioni, mentre i fratelli del Governatore Generale, i granduchi Vladimir e Aleksej lo sostennero e minacciarono di abbandonare la corte e la vita pubblica se Sergej fosse divenuto il capro espiatorio per la tragedia.\nAlla fine Sergej offr\u00ec di dimettersi, cosa che non fece Voroncov-Da\u0161kov: lo zar non avvi\u00f2 una seria indagine per trovare le responsabilit\u00e0, il capo della polizia fu rimosso ma il granduca Sergej mantenne la sua carica.\nNel privato.\nNel 1894 Sergej divenne membro del Consiglio di Stato, due anni dopo fu promosso Tenente Generale e nominato comandante del distretto militare di Mosca: votato alle politiche del nipote e cognato, lo zar lo riteneva un utile contrappeso a certi ministri e ufficiali e un alleato in caso di dissidi. Quando nel 1896 scoppiarono tumulti nelle universit\u00e0 Nicola II gli fu riconoscente per la sua azione rapida volta a ristabilire velocemente l'ordine.\nBench\u00e9 Sergej fosse spesso giudicato un profondo reazionario durante il suo governatorato, secondo il cognato granduca Ernesto Luigi d'Assia, volle e tent\u00f2 di ottenere delle riforme, il che fece infuriare i conservatori, imped\u00ec le riforme sostanziali, guadagnandosi l'odio dei radicali, perch\u00e9 considerava loro poco pratici e la Russia non ancora pronta.\nLa personalit\u00e0 enigmatica e i modi duri di Sergej lo facevano sembrare arrogante e sgradevole. Timido per natura, rifiutava il contatto personale: se era necessario salutare con una stretta di mano, suppliva al problema con un guanto bianco; puritano e umorale, almeno in pubblico, disprezzava del tutto l'opinione pubblica, e sembrava essere a disagio non solo con gli altri ma anche con s\u00e9 stesso. Divenne ben presto un bersaglio per gli avversari del regime e oggetto dei malevoli pettegolezzi della Corte.\nIl granduca Aleksandr Michajlovi\u010d, suo cugino e cognato (avendo sposato Ksenija, sorella di Nicola II) ne lasci\u00f2 una terribile descrizione: \u00abPer quanto mi sforzi, non posso trovare un solo aspetto gradevole del suo carattere \u2026 Ostinato, arrogante, sgradevole, ostentava le sue numerose eccentricit\u00e0 di fronte all'intera nazione fornendo ai nemici del regime inesauribile materia per libelli e calunnie\u00bb. Memorialisti successivi lo accusarono di sadismo.\nMoltissime domande si incentrano sulla vita privata del granduca Sergej. Congetture sulla natura forse infelice del rapporto con la moglie abbondano anche per la mancanza di documenti diretti: le sue carte private, compresa la corrispondenza con Elizaveta, non sono sopravvissute e quello che resta negli Archivio di Stato di Mosca, il deposito pi\u00f9 importante delle carte dei Romanov, \u00e8 aperta all'interpretazione. Secondo alcuni rapporti contemporanei, Sergej era omosessuale. e questo confliggeva con la sua fede e ci\u00f2 che pretendeva dalla propria posizione sociale. Secondo altri il matrimonio era felice, seppur a suo modo: insolitamente per una coppia reale, dormirono nello stesso letto per tutta la vita. Impegnata a difendere Sergej dalle voci negative, Elizaveta Feodorovna si vot\u00f2 al marito e alla sua memoria.\nBench\u00e9 il loro matrimonio fosse senza prole, avevano con s\u00e9 molto spesso i granduchi Dmitrij e Marija, figli del fratello di Sergej Pavel, la cui moglie Alessandra era morta dando alla luce Dmitrij: i piccoli passavano il Natale e le vacanze estive con gli zii, che allestirono per loro una stanza dei giochi e delle camerette. Nel 1902 Pavel fu bandito dal tornare in Russia dopoch\u00e9 si era sposato morganaticamente e senza il permesso dello zar con la borghese Ol'ga Valerianovna Karnovi\u010d e Sergej chiese e ottenne l'affidamento dei nipoti. Come padre adottivo, Sergej fu rigoroso ed esigente, ma devoto e affettuoso verso i bambini; tuttavia, Marjia e Dmitrij non amavano gli zii, incolpandoli della separazione forzata dal loro padre, che aveva dovuto abbandonarli. Sergej ebbe a cuore i loro interessi e fu sempre preoccupato per ogni dettaglio della loro educazione, non riuscendo per\u00f2 ad avere in cambio molto affetto dai due ragazzi.\nAlla fine del 1904 la Russia aveva sofferto il disastro della Guerra russo-giapponese e il paese era in piena agitazione, il malcontento e le dimostrazioni si moltiplicavano e Sergej doveva mantenere l'ordine. Era dell'opinione che soltanto la massima severit\u00e0 poteva porre un termine al fermento rivoluzionario, ma come conseguenza del disordine civile Nicola II fu costretto a fare concessioni: Sergej non sostenne la politica del cognato. Secondo Marija Pavlovna \"apparve a mio zio poco meno che mostruoso \u2026 espresse il suo dispiacere profondo per la situazione in Russia, per la necessit\u00e0 di rigide misure e per la debolezza criminale dei ministri e consiglieri dello zar.\" Completamente disilluso dall'intera situazione e decidendo che era il momento giusto di ritirarsi a vita privata, inform\u00f2 lo zar che per tempi nuovi servivano facce nuove. Dopo tredici anni di servizio, Sergej si dimise da Governatore Generale il 1\u00ba gennaio 1905 ma continu\u00f2 ad essere comandante del distretto militare di Mosca.\nMorte.\nDopo le sue dimissioni il granduca Sergej si trasfer\u00ec a palazzo Nesku\u010dnoe con la moglie e i due figli in affidamento, ma dopo poco tempo in tutta fretta prese residenza a Palazzo Nikolaevskij, posto al sicuro all'interno del Cremlino di Mosca: questo spostamento, dovuto al pericolo di nuove sommosse, si effettu\u00f2 nel pieno della notte. Conscio di essere un probabilissimo obiettivo dei terroristi rivoluzionari, segu\u00ec ogni precauzione che la sua sicurezza gli sugger\u00ec. Facendo tutto ci\u00f2 che poteva essere in suo potere per proteggere la moglie e i nipoti, come pure la sua servit\u00f9, la coppia granducale raramente usciva dal palazzo, preferendo ricevere in casa gli amici. Sergej assunse un atteggiamento fatalistico circa la propria sicurezza; come suo padre Alessandro II aveva la profonda convinzione che se quella era la volont\u00e0 di Dio, nessun accorgimento sulla sua sicurezza l'avrebbe salvato. Unica precauzione presa fu quella di impedire che i suoi attendenti viaggiassero con lui, cos\u00ec da non mettere a rischio le loro vite.\nIl 15 febbraio 1905, la famiglia assistette ad un concerto al Teatro Bol'\u0161oj in aiuto del fondo caritatevole per la Croce Rossa: un'organizzazione terrorista che conosceva il suo itinerario aveva progettato di assassinarlo quel giorno, ma quando uno di loro vide i nipotini nella carrozza con lui pens\u00f2 che fosse meglio non dare il segnale in codice per far gettare la bomba. Il loro scopo era assassinare il granduca, non uccidere sua moglie e i due bambini innocenti a sangue freddo, cosa che certamente avrebbe trasmesso un'onda di repulsione attraverso l'Impero e avrebbe portato indietro la loro causa rivoluzionaria di anni.\nLa mattina del 17 febbraio 1905 Sergej era di umore particolarmente buono perch\u00e9 aveva ricevuto dallo zar una miniatura di Alessandro III in una cornice di foglie d'alloro in oro, segno del personale favore del nipote verso lo zio. Dopo aver pranzato con sua moglie a Palazzo Nikolaevskij, Sergej si diresse verso il palazzo del Governatore Generale, dove aveva lasciato il suo ufficio personale. Era senza scorta, bench\u00e9 informato del pericolo, e aveva rifiutato di farsi accompagnare dal suo attendente Aleksej, perch\u00e9 sposato con figli piccoli e temeva per la sua vita. L'arrivo della carrozza tedesca di foggia antiquata, foderata di seta grigia, guidata da due cavalli, con a cassetta il cocchiere Andrej Rudinkin, avvis\u00f2 il terrorista che stava attendendo davanti al Cremlino con una bomba nascosta tra i giornali.\nAppena prima delle 2:45 nel pomeriggio del 17 febbraio 1905, la carrozza del granduca attravers\u00f2 il ponte all'ombra della Torre Nikolskaja e gir\u00f2 all'angolo con il Monastero di \u010cudov in piazza Senatskaja. Allora, da una distanza di circa quattro piedi di distanza e a circa sessanta piedi dalla Torre Nikolskaja, Ivan Kaljaev, un membro della Partito Combattente Socialista-Rivoluzionario, fece un passo avanti e gett\u00f2 una bomba alla nitroglicerina direttamente nella carrozza di Sergej. L'esplosione disintegr\u00f2 la carrozza e il granduca mor\u00ec sul colpo.\nSua moglie, al rumore dell'esplosione, scese in strada e man mano che si avvicinava all'epicentro, inizi\u00f2 a trovare tra pezzi di legno e panno bruciato i brandelli del marito, prima una gamba, poi un piede, poi l'altro piede pi\u00f9 vicino ai resti della carrozza. L\u00ec c'era ci\u00f2 che restava del corpo, senza gambe, privo del braccio sinistro e di quella parte dell'addome e quasi senza testa, fatta eccezione per alcune ossa e la parte frontale con gli occhi. Alcune dita del granduca, con ancora gli anelli infilati, finirono sui tetti delle abitazioni vicine e vennero ritrovate solo in un secondo tempo.\nLa granduchessa, sconvolta ma apparentemente controllata, si inginocchi\u00f2 nella neve per recuperare i pezzi del marito, sporcandosi di sangue. Il torso nudo, parte del cranio, un frammento dell'osso di mano, le dita, un piede ancora calzato, vennero posti su una barella e coperti con un grande cappotto dell'esercito.\nPer l'impatto i cavalli della carrozza furono lanciati verso il ponte Nikolskij, trascinando con s\u00e9 le ruote anteriori, la cassetta e naturalmente il cocchiere, il semicosciente e ustionato Rudinkin, che era stato ferito dalla bomba e dalle schegge dell'esplosione: portato in ospedale, sarebbe morto tre giorni dopo. Kaljaev, che dalla sua testimonianza aveva pensato sarebbe morto nell'attentato, sopravvisse: risucchiato nel vortice dell'esplosione, fin\u00ec sui resti delle ruote anteriori, con la fronte ferita e sanguinante, venne immediatamente arrestato, condannato a morte e impiccato due mesi dopo.\nSepoltura.\nIl corpo del granduca Sergej, ricomposto per quanto si poteva, venne sepolto nella cripta del monastero di \u010cudov all'interno del Cremlino; una croce commemorativa fu eretta sul luogo dell'attentato, ma venne distrutta dai bolscevichi.\nProfondamente colpita dalla morte del marito, la granduchessa Elizaveta abbandon\u00f2 il mondo: si ritir\u00f2 in convento e in seguito fond\u00f2 il monastero di Santa Marta e Maria presso Mosca, da cui si dedic\u00f2 alla cura dei poveri e dei sofferenti. Da qui, dopo la Rivoluzione d'Ottobre sar\u00e0 prelevata con l'inganno, condotta prima a Perm' e poi ad Alapaevsk dove fu crudelmente giustiziata con altri membri della famiglia imperiale. Il suo corpo, sepolto dapprima ad Alapaevsk, sar\u00e0 poi inumato a Pechino e infine trasportato nella Chiesa di Maria Maddalena a Gerusalemme, che aveva contribuito a fondare.\nIl monastero fu distrutto nel 1928 e sul sito venne eretto il Presidium Supremo del Soviet; la cripta dove era stato inumato Sergej si trovava in un chiostro dell'edificio, che in seguito alle distruzioni divenne un parcheggio. Nel 1990 operai all'opera scoprirono l'ingresso, ostruito, della camera mortuaria: la cassa fu esaminata e furono ritrovati i resti del granduca, composti nell'uniforme del Reggimento Kiev, con decorazioni e un'icona; aveva lasciato scritto che voleva essere sepolto con l'uniforme del Reggimento Preobra\u017eenskij, ma il corpo era cos\u00ec mutilato che fu impossibile. Nel 1995 la bara fu riesumata ufficialmente e dopo una messa in suffragio nella Cattedrale dell'Arcangelo Michele al Cremlino, venne tumulata nel Monastero Novospasskij a Mosca, il 17 settembre 1995"}
{"id": "2169842", "revid": "1006354", "url": "https://it.wikipedia.org/wiki?curid=2169842", "title": "Carlos Alberto de Oliveira J\u00fanior", "text": "Caratteristiche tecniche.\nGioca come centrocampista difensivo.\nCarriera.\nClub.\nInizi\u00f2 la sua carriera nel Joinville, nel 2000. Ha giocato poi per Marc\u00edlio Dias (Santa Catarina) nel 2001, Guarani (Minas Gerais), nel 2002, e Caxias (Santa Catarina), tra il 2002 e il 2003.\nIl miglior periodo della sua carriera l'ha vissuto al Figueirense, dove arriv\u00f2 nel 2003.\nNel novembre 2006, venne scoperto che Carlos Alberto aveva falsificato i suoi documenti, che riportavano come anno di nascita il 1983, mentre in realt\u00e0 il giocatore \u00e8 nato nel 1978, e fu condannato dalla giustizia sportiva con una squalifica di 360 giorni.\nNel marzo 2007, fu messo sotto contratto dal Corinthians, per tre anni, ma il 5 gennaio 2009 \u00e8 passato all'Atl\u00e9tico Mineiro.\nNazionale.\nHa partecipato al campionato mondiale di calcio Under-20 2003 con la Nazionale di calcio brasiliana, vincendo la competizione."}
{"id": "2169856", "revid": "290948", "url": "https://it.wikipedia.org/wiki?curid=2169856", "title": "Equilibrio liquido vapore", "text": ""}
{"id": "2169860", "revid": "130040", "url": "https://it.wikipedia.org/wiki?curid=2169860", "title": "Edgardo di Scozia", "text": ""}
{"id": "2169861", "revid": "123699663", "url": "https://it.wikipedia.org/wiki?curid=2169861", "title": "Cole Turner", "text": "Cole Turner \u00e8 un personaggio del telefilm \"Streghe\" interpretato da Julian McMahon. \u00c8 figlio unico dell'umano Benjamin Colerige Turner e della demone Elisabeth Turner e questo lo rende un ibrido tra queste due specie. \u00c8 nato il 19 gennaio 1885. Muore nell'episodio 5.12 Cento volte streghe, ma fa la sua ultima apparizione nella puntata 7.16 L'amore ritrovato in cui viene spiegato che \u00e8 finito nel limbo.\nBiografia.\nCole nasce il 19 gennaio 1885 sotto segno di Capricorno. \u00c8 figlio dell'umano Benjamin Colerige Turner, un assessore dello stato, e di una demone di livello superiore di nome Elisabeth. Questo lo rende per met\u00e0 demone e umano, quindi possiede poteri soprannaturali, ma anche emozioni e sentimenti che lo fanno pi\u00f9 vulnerabile. Il padre mor\u00ec per mano della moglie quando scopr\u00ec la sua vera natura e cerc\u00f2 di proteggere il figlio da lei. La sua anima viene intrappolata in una sfera e presa dalla Triade e poi da Raynor. Cole cresce venendo allevato al Male per diventare un potente demone di livello superiore conosciuto come Belthazor. Finisce anche sul Libro delle Ombre dove viene definito malvagio e pericoloso. Nel corso della serie viene detto pi\u00f9 volte che ha passato pi\u00f9 di un secolo a seminare morti di innocenti, ma nell'episodio 5.12 Cento volte streghe viene affermato che compie il suo centesimo compleanno.\nCol tempo entra in un clan di demoni, la Confraternita del Rovo, il cui capo \u00e8 un demone chiamato Raynor. Entra nella serie con la missione affidatagli dalla Triade di uccidere le sorelle Halliwell. Se riuscir\u00e0 a portarla al termine, loro gli restituiranno l'anima di suo padre.\nTerza stagione.\nCole appare per la prima volta nella terza stagione. \u00c8 un demone di livello superiore, per met\u00e0 umano, padre mortale e madre demone, ha quindi un'anima, un caso unico nel cosmo (rivelato nell'episodio 4.22) inviato dalla Triade (un trio di demoni di livello superiore) per eliminare le sorelle streghe Halliwell (Prue, Piper e Phoebe). I suoi tentativi di ucciderle (durante i quali si trasforma nella sua forma demoniaca, Belthazor) per\u00f2 falliscono e Cole s'innamora di Phoebe, una delle sorelle. Per questo quando ha l'occasione di ucciderla (episodio 3x07) decide di non farlo. Nell'episodio 3x08 Phoebe, innamorata anch'ella di Cole, scopre che il demone che pi\u00f9 volte ha tentato di ucciderle era proprio il suo nuovo partner, e quando ha l'opportunit\u00e0 di eliminarlo con una pozione decide di risparmiarlo e lo lascia fuggire dicendo alle sorelle di averlo eliminato.\nCole, dopo aver eliminato la Triade, ed esser stato cacciato dalla Sorgente per il suo tradimento, ritorna da Phoebe affermando di essere cambiato e di voler usare i suoi poteri demoniaci per il bene. Per salvare Phoebe che rischiava di morire a causa di un'antica maledizione, torna indietro nel tempo nel Far West assieme a Prue dove l'aiuta a spezzare l'incantesimo. Si guadagna la fiducia delle sorelle tanto che Piper lo invita al suo matrimonio con Leo. Phoebe e Cole sono sempre pi\u00f9 innamorati e si fidanzano. Nelle ultime tre puntate della terza stagione per\u00f2 una Fratellanza di Demoni riesce a portare di nuovo Cole dalla parte del male, ma Phoebe riesce a farlo ritornare buono con una pozione.\nQuarta stagione.\nAlla fine della terza stagione Prue muore, uccisa dal demone Shax. Nella prima puntata della quarta stagione le Halliwell scoprono di avere una sorella segreta, Paige Matthews-Halliwell, che \u00e8 per met\u00e0 strega e per met\u00e0 angelo bianco, con la quale ricompongono il potere del trio. Nel frattempo La Sorgente, decisa ad eliminare definitivamente il trio, usa gli enormi poteri del Vuoto, ma prima che riesca a prevalere sulle sorelle, Cole, diventato umano dopo l'eliminazione della sua met\u00e0 demoniaca, assorbe il Vuoto aiutando in tal modo le Halliwell a distruggere la Sorgente. Purtroppo la Sorgente, intesa come suprema entit\u00e0 del male, non viene annientata con la morte del demone che la personifica, ma passa ad un altro demone, e stavolta si trasferisce in Cole, che diviene cos\u00ec la nuova Sorgente. Phoebe, che non si \u00e8 resa conto di ci\u00f2 che \u00e8 successo, accetta di sposare Cole, ed egli con l'inganno fa in modo che il matrimonio venga celebrato da un sacerdote oscuro: cos\u00ec anche Phoebe inizia ad essere condotta verso il male. Poco dopo rimane incinta e sotto l'influsso della creatura che porta in grembo, destinata a diventare una delle forze demoniache pi\u00f9 potenti, Phoebe diventa la regina degli Inferi. Tuttavia alla fine la sua vera natura prevale: ritornata dalla parte delle sue sorelle, decide di rinunciare all'amore della sua vita e le aiuta ad eliminare Cole. Cos\u00ec il figlio di Cole, ancora nel grembo di Phoebe, diventa la nuova Sorgente, e la Veggente decide di impadronirsene, riuscendo a trasferirlo nel suo ventre; quando per\u00f2 tenta di uccidere le Halliwell con i suoi nuovi poteri di Sorgente, loro si difendono con il Potere del Trio, che respinge indietro l'attacco e distrugge la Veggente assieme alla creatura che porta in grembo e a tutti i demoni presenti.\nCole viene spedito nel Demonic Wasteland dove affronta un terribile mostro che divora tutti i demoni che finiscono l\u00ec; riesce per\u00f2 ad assorbire i poteri degli altri demoni e ad uccidere il mostro. Tornato sulla Terra, Cole salva Phoebe da un cacciatore di streghe che stava per ucciderla.\nQuinta stagione.\nNonostante Cole tenti di dimostrare di essere ritornato dalla parte del bene, Phoebe non vuole pi\u00f9 saperne di lui e i due divorziano. Nel corso dei mesi Cole, oltre a dare segni di malvagit\u00e0, impazzisce e vuole farla finita: scopre per\u00f2 di essere diventato invulnerabile. Dopo aver tentato in tutti i modi di far tornare Phoebe da lui, Cole decide di accettare l'offerta delle Incarnazioni di diventare uno di loro: diventato un'Incarnazione crea una realt\u00e0 alternativa nella quale Paige (colei che aveva scoperto che Cole era diventato la nuova Sorgente) \u00e8 morta prima di riuscire a conoscere le proprie sorelle. Per\u00f2 Paige, a causa di un provvidenziale starnuto che la fa orbitare proprio nel momento in cui la realt\u00e0 stava cambiando, non scompare, anche se le sorelle e Leo non si ricordano di lei. Anche nella realt\u00e0 alternativa Phoebe non lo ama pi\u00f9 e, convinta da Paige, elimina definitivamente Cole, che essendo nella realt\u00e0 alternativa ancora Belthazor, non \u00e8 pi\u00f9 invincibile.\nCole finisce nel vuoto cosmico tra la vita e la morte apparendo solo un'altra volta nella serie: nell'episodio 7x16 (150\u00ba episodio). Piper, dopo essere finita in coma, si ritrova nel vuoto cosmico tra la vita e la morte dove incontra Cole che le d\u00e0 dei consigli per ritrovare il suo amore Leo. Nello stesso episodio si scopre che era stato lo stesso Cole a fare s\u00ec che Phoebe avesse una breve storia d'amore (durata 3 episodi) con il demone Drake per darle la possibilit\u00e0 di ritrovare fiducia nell'amore. Dopo questa comparsa, Cole non appare pi\u00f9. Nonostante ci\u00f2, viene ripetutamente affermato come Cole sia stato l'unico e vero amore della strega.\nFumetti.\nCole ricompare nella nona serie a fumetti, pubblicata ufficialmente nel 2010 dalla Zenescope Entertainment, aiutando Piper ad uscire dal mondo creato dalla prima strega. Volendo redimersi per il male commesso in passato, accetter\u00e0 l'incarico datogli dalla madre del trio di ritrovare Prue che si \u00e8 reincarnata. Grazie a quest'ultima riuscir\u00e0 a riportare in vita suo padre.\nPoteri e abilit\u00e0.\nQuando aveva i poteri di Belthazor, Cole era in grado di teletrasportarsi attraverso lo spazio e anche attraverso il tempo (riesce infatti ad apparire nella notte di ognissanti del 1670), lanciare sfere di energia e assumere il suo aspetto demoniaco, che gli conferisce una forza e una resistenza sovraumane e potenzia ulteriormente i suoi gi\u00e0 formidabili superpoteri.\nDopo aver perso i suoi poteri e aver assorbito il potere del Vuoto, Cole acquisisce i potentissimi poteri della Sorgente: dispone della facolt\u00e0 di utilizzare tutti i poteri dei demoni, pu\u00f2 trasformarsi in altre persone, teletrasportarsi, lanciare palle di fuoco, uccidere con un solo tocco, rigenerazione e ha il controllo assoluto su tutti i demoni.\nCome Incarnazione, Cole dispone di poteri praticamente illimitati, che per\u00f2 non hanno effetto sull'amore, anche se \u00e8 in grado di modificare il corso del tempo e alterare la realt\u00e0.\nCuriosit\u00e0.\nNel romanzo erotico \"Dancing in the Dark\" di Jennifer Dunne l'eroina \u00e8 \"ossessionata\" dal personaggio."}
{"id": "2169867", "revid": "122064142", "url": "https://it.wikipedia.org/wiki?curid=2169867", "title": "Wynton Rufer", "text": "Carriera.\nClub.\nInizi\u00f2 a giocare a calcio nei panni di portiere, cambiando in seguito ruolo in attaccante. Inizi\u00f2 la sua carriera tra le file del Wellington United con 24 presenze e 9 gol. Venne quindi girato in prestito al Norwich City dove per\u00f2 non fece nessuna presenza. Successivamente torn\u00f2 in patria, tra le file del Miramar Rangers, in cui collezion\u00f2 8 presenze e 3 gol. Nel 1982 viene acquistato dal Zurigo dove rimarr\u00e0 fino al 1986, collezionando 100 presenze e 38 gol e diventando un idolo per i tifosi della squadra svizzera. La stagione successiva gioc\u00f2 nell'Aarau facendo 55 presenze e 31 gol, poi nella stagione 1988-1989 gioc\u00f2 nel , dove mise a referto 36 presenze e 18 gol, vincendo la Coppa Svizzera.\nNel 1989 fu venduto al . Divenne un'icona della squadra di Brema, rimanendoci fino al 1995, collezionando 174 presenze e 59 gol e vincendo due Coppa di Germania nel 1990-1991 e nel 1993-1994, una Coppa delle Coppe nel 1991-1992, due Supercoppa di Germania nel 1993 e nel 1994 e una Bundesliga nel 1992-1993. Nel 1993-1994 fu inoltre capocannoniere della UEFA Champions League a pari merito con Ronald Koeman.\nNella stagione 1996-1997 milit\u00f2 nel JEF United Ichihara Chiba, nella J-League, dove fece 25 gol in 49 presenze. Infine torn\u00f2 in Germania, ma nelle file del Kaiserslautern, dove collezion\u00f2 13 presenze con 4 gol durante la stagione 1997-1998. Torn\u00f2 in patria e dopo aver girato alcune squadre della Nuova Zelanda e dal 1999 fino al 2002 gioc\u00f2 e concluse la sua carriera al New Zealand Knights Football Club, club calcistico di Auckland.\nNazionale.\nInizi\u00f2 a giocare nella nazionale neozelandese nel 1980. Fu, assieme Norman Whiteside e a Giuseppe Bergomi, il giocatore pi\u00f9 giovane a partecipare al Campionato mondiale di calcio 1982 in Spagna, a soli 19 anni e mezzo. Rimase in nazionale fino al 1997, mettendo a segno 17 gol in 38 presenze. \u00c8 stato considerato in patria, e lo \u00e8 tuttora, il giocatore pi\u00f9 forte della nazionale neozelandese.\nIndividuale.\n\u00c8 stato Calciatore oceaniano dell'anno nel 1989, nel 1990 e nel 1992. Inoltre fu capocannoniere della UEFA Champions League 1993-1994, a pari merito con il giocatore del Barcellona Ronald Koeman."}
{"id": "2169877", "revid": "88740", "url": "https://it.wikipedia.org/wiki?curid=2169877", "title": "Monte Stino", "text": "Il Monte Stino, (\"St\u00ec\" in dialetto bresciano) \u00e8 una montagna delle Prealpi Bresciane e Gardesane.\nGeografia fisica.\nSituato nel territorio comunale di Capovalle e Valvestino, sovrasta l'abitato di Moerna. Fa parte del gruppo del Pizzoccolo-Zingla-Manos.\nOrigine del nome.\nSecondo alcuni ricercatori il toponimo del monte Stino \u00e8 da ricercarsi nel nome del popolo degli Stoni, un'antica popolazione preromana che abitava in questi luoghi, difatti deriverebbe da questi lo stesso toponimo di Vestone, ma anche Val Vestino.\nStoria.\nPer alcuni ricercatori il Monte Stino ha dato il nome alla Val Vestino e nel corso dei secoli, data la sua posizione strategica come frontiera tra la Repubblica di Venezia e il Principato di Trento e successivamente tra\nl'impero d'Austria e il regno d'Italia, assunse un ruolo importante nel controllo dei passaggi di quelle truppe che scendendo dal Trentino verso la Valle Sabbia o il Lago di Garda erano intenzionate a evitare il presidio della Rocca d'Anfo.\nNel novembre del 1526 fu scalato da circa 20.000 lanzichenecchi al comando di Georg von Frundsberg provenienti dalla Germania e diretti a Roma. Fu presidiato nel 1848 dai Corpi Volontari Lombardi e tra questi vi furono il colonnello Ernest Perrot De Thannberg, il sottotenente Emilio Dandolo e il maggiore Luciano Manara, comandante del I Battaglione dei Volontari Lombardi, che scrivendo da Capovalle il 1\u00ba giugno 1848 a Fanny Bonacina Spini affermava di essere: \"\"Sul monte Stino, il pi\u00f9 alto della catena, in mezzo alla neve, e guarda un passo del Tirolo pericolosissimo. Intanto che vi scrivo qui nevica. Immaginatevi che cosa sar\u00e0 sul monte Stino. Sono giunto qui adesso vado subito sullo Stino a vedere quegli altri poveri diavoli\". Luciano Manara rest\u00f2 di presidio a Capovalle dal 1\u00b0 al 5 giugno al comando di due compagnie.\nNel 1859 e nel 1866 si alternarono austriaci e garibaldini del 2\u00ba Reggimento Volontari Italiani e la brigata del colonnello Hermann Thour von Fernburg.\n1526, il transito del condottiero Georg von Frundsberg.\nNel luglio 1526 domata la rivolta dei contadini a Radstadt, Georg von Frundsberg, un corpulento ma ammalato condottiero di 53 anni d'et\u00e0, nobile signore del castello di Mindelheim in Baviera, suddito fedele dell'imperatore del sacro romano impero germanico, Carlo V d'Asburgo, e luterano fanatico nemico giurato del papa Clemente VII, assold\u00f2 un buon numero di fanti mercenari svevi, franconi, bavaresi e tirolesi, in totale circa 14.000 uomini, 200 operai tagliapietre specializzati nel sistemare i tracciati accidentati, 3.000 donne al seguito come vivandiere e 400 cavalli borgognoni da trasporto, intenzionato a scendere in Italia per sostenere il figlio Kasper assediato con i suoi armati a Milano dalle truppe francesi della Lega Santa. A capo delle sue soldatesche pose il figlio Melchiorre, il cognato conte Ludovico Lodron, il conte Cristoforo di Eberstein, Alessandro di Cleven, Niccol\u00f2 di Fleckenstein, Alberto di Freiberg, Corrado di Bemelberg, detto \u201cil piccolo Hess\u201d, Nicola Seidenstuker, Giovanni di Biberach e Sebastiano Schertlin.\nIn ottobre Frundsberg mosse verso sud oltre le Alpi e acquartier\u00f2 tutte le truppe tra Merano e Bolzano ove fu raggiunto da altri 4.500 fanti, che avevano lasciato Cremona con Corradino di Clurnes. Il 2 novembre tenne a Bolzano il consiglio di guerra e nei giorni seguenti punt\u00f2 sulla citt\u00e0 di Trento ove il 12 novembre l'armata, formata da 36 \u201cbandiere\u201d, mosse apparentemente verso la Valsugana e Bassano del Grappa, per poi dirigersi, attraversando il Buco di Vela, verso la valle del Chiese, ove giunger\u00e0 a Lodrone il 14 sostando tre giorni in attesa dell'arrivo di tutte le forze.\nIl Frundsberg, privo di artiglierie al seguito, vista l'impossibilit\u00e0 di superare con un unico assalto le difese venete della Rocca d'Anfo che gli sbarravano il cammino verso la pianura Padana, consigliato dal cognato il conte Ludovico Lodron e da Antonio Lodron, che conoscevano i luoghi a menadito e disponevano di guide sicure, nel pomeriggio del giorno 15, ma non prima di aver comandato una manovra diversiva di alcuni reparti verso la stessa Rocca d'Anfo come a far intendere di voler passare di l\u00e0, inerpic\u00f2, apparentemente non visto dai veneziani in realt\u00e0 spiato in ogni mossa, le prime 3.000 avanguardie della sua ciurmaglia, con alla testa i conti Lodron, su sentieri alle spalle del castello di San Giovanni di Bondone tra gole scoscese e dirupi da camosci puntando verso Bocca Cocca e attraverso il monte Stino, su Hano, territorio della Serenissima Repubblica di Venezia.\nIl Frundsberg s'incammin\u00f2 tra gli ultimi dei suoi lanzichenecchi solo all'alba del 17 partendo dal castello di San Giovanni di Bondone, seguito dal suo fido segretario e biografo Adam Reusner che stil\u00f2 la cronaca dell'impresa. Percorse stancamente il lungo accidentato tracciato che attraverso il monte Calva e il monte Cingolo Rosso raggiunge dopo circa 9 chilometri Bocca Cocca e che, ancor oggi, viene indicato come il \u201csentiero la Calva o del Cingolo Rosso\u201d. Nella vallata di Piombino, in territorio comunale di Moerna, la cronaca racconta che il Frundsberg attravers\u00f2 un burrone assai impegnativo spesso portato a spalle dai suoi uomini. In tutto il tragitto due \u201clanzi\u201d tenevano le loro lunghe alabarde a mo' di parapetto proteggendolo da eventuali cadute mentre altri lo tiravano avanti per il corpetto e uno dietro lo spingeva. Uomini e cavalli precipitarono nei canaloni. Tra la testa e la coda della colonna vi era quindi oltre due giornate di distanza.\nAlcuni ricercatori si chiedono ancora oggi come mai il Frundsberg per raggiungere la pianura Padana non scelse il pi\u00f9 semplice itinerario attraverso la Bocca di Valle-Persone-Turano o Moerna per dirigersi verso Hano, oppure scendere gi\u00f9, a sud, nella valle del Toscolano fino a Maderno invece che inerpicarsi lungo un tracciato atto solo ai camosci, ricercati o contrabbandieri. Una prima ipotesi ce la fornisce il professor Richard von Hartner-Seberich sostenendo che il condottiero fu obbligato a seguire questa strada, la pi\u00f9 breve per raggiungere la pianura Padana, dai conti Ludovico e Antonio Lodron, signori feudali della Val Vestino. Difatti costoro erano dei vecchi esperti capitani di ventura, rotti ad ogni astuzia e malvagit\u00e0, e ben conoscendo il comportamento dei soldati mercenari, sicuramente vollero risparmiare eventuali violenze o danni ai loro fidati vassalli valvestinesi tutelando altres\u00ec i loro interessi. Sette mesi dopo, nel maggio del 1527, questi stessi lanzichenecchi saranno gli artefici del sacco di Roma.\nIl confine di Stato e i cippi austro-veneti.\nNel 1004 il Trentino fu eretto a Comitato (Contea) del Sacro Romano Impero dall'imperatore Enrico II il Santo e, nel 1027, l'imperatore Corrado II il Salico don\u00f2 la contea di Trento al vescovo Udalrico II (1022-1055) e ai suoi successori. Da allora il vescovo di Trento rivest\u00ec anche il titolo di principe del Sacro Romano Impero ed ebbe nelle sue mani il potere spirituale e quello temporale. Poco anni dopo le terre di Val Vestino furono aggregate nuovamente al Trentino insieme alla valle di Ledro, Riva del Garda, Vallagarina, le Giudicarie, Tignale e Bagolino. \nAll'interno del principato si vennero a confermare delle piccole entit\u00e0 subordinate su propriet\u00e0 di nobili famiglie, come i Cles, i Madruzzo, i Lodron, i Castelbarco, ma anche delle forme diverse di organizzazione come il \"Libero comune di Storo\", le \"Sette pievi delle Giudicarie\", i \"Quattro vicariati\", le quali godevano di una certa autonomia sulla base di Statuti riconosciuti, pur riconoscendosi anche l'autorit\u00e0 superiore del Vescovo e dell'Imperatore del Sacro Romano Impero Nationis Germanicae, mentre la restante parte del territorio era soggetta al dominio diretto del Vescovo. La prima notizia documentata dell'appartenenza della Val Vestino alla famiglia Lodron risale al 4 giugno 1189 quando sette illustri uomini di Storo strinsero un patto fra loro per dirimere tutte le liti che potessero insorgere per il possesso per il castello di Lodrone e tutti i possessi che un certo Calapino possedeva nella Pieve di Condino e in Val Vestino. \u00c8 presumibile che da quel periodo il monte Stino divenisse confine con il territorio a sud del bresciano appartenente alla comunit\u00e0 di Hano, oggi Capovalle.\nDal 1337 al 1426 segn\u00f2 la frontiera con la signoria dei Visconti, dei Malatesta (dal 1404) e con il Ducato di Milano. Successivamente con la Repubblica di Venezia quando il 21 agosto del 1752 a seguito del trattato di Rovereto, stipulato tra l'impero d'Austria e la Serenissima, ne furono determinati nuovamente i confini di Stato con la collocazione nell'anno seguente del 1753 di 20 cippi di pietra calcarea sui confini della Val Vestino. Tra questi il numero 14 intermedio sito a quota 1300 poco sotto il Coch\u00e8t de le B\u00e8ole consiste in una croce nel cengio su roccia calcarea affiorante con il millesimo 1753 versante settentrionale del Monte Stino; il numero 15 N intermedio sito a quota 1455 al Coch\u00e8t de le B\u00e8ole e vicino croce in sasso con il millesimo 1753; il numero 16 O intermedio sito a quota 1445 sul Monte Stino; il numero 16 bis intermedio sito a quota 1384 tra i due fienili di Monte Stino; il numero 17 P intermedio sito a quota 1350 al Dosso delle Pozze; il numero 18 Q intermedio sito al monte Gazzone; il numero 19 R intermedio sito sul monte Gazzone localit\u00e0 Piazzalunga a quota 1191 dove in antico vi erano due caselli di sanit\u00e0. Questi dopo la caduta di Venezia del 1797 e la parentesi napoleonica e austriaca riguardante l'occupazione della Lombardia, i termini continueranno a determinare il confine di Stato con il Regno d'Italia dal 1859 fino al 1918 e successivamente quello comunale con Capovalle.\nIl contrabbando del 1800.\nIl contrabbando delle merci per evitare i dazi di importazione fu un problema secolare per quegli stati confinanti con la Val Vestino. Gi\u00e0 nel 1615 il provveditore veneto di Sal\u00f2, Marco Barbarigo, riferiva che \"non si ha potuto usare tanta diligenza che non se sia passato sempre qualcuno per quei sentieri scavezzando i monti per la Val di Vestino et con proprij barchetti traghettando il lago d'Idro et anco per terra, entrando nella Val di Sabbio nel bresciano andarsene al suo viaggio\". In tal modo allertava il Consiglio dei Dieci sulla permeabilit\u00e0 dei confini di stato nelle zone montane con la stessa Repubblica di Venezia che poteva ovviamente diventare particolarmente pericolosa nel casi di passaggi di banditi, contrabbandieri o per persone che violavano le misure sanitarie eccezionali, la nota \"quarantena\", che veniva applicata ai viaggiatori provenienti da luoghi dove erano scoppiate . \nVerso il 1882 il Regno d'Italia complet\u00f2 la cinturazione dei confini di Stato della Val Vestino con la costruzione dei tre citati Caselli di Dogana presidiati dai militi della Regia Guardia di Finanza. Le cronache narrano che presso il Casello di Dogana di Gargnano, della Pato\u00e0la, il professor Bartolomeo Venturini era solito nascondere il tabacco nel cappello per sfuggire ai controlli e alla tassazione.\nNel 1886 una relazione dell'amministrazione delle gabelle del Regio ministero delle Finanze affermava che il contrabbando era favorito dall'aggravamento delle tasse di produzione del Regno, dei dazi di confine e del prezzo dei tabacchi. La frontiera dell'Austria-Ungheria, presidiata da pochi agenti era particolarmente estesa e costoro non erano in grado di contenere \"la fiumana di contrabbando irrompente con sfrontata audacia su tutti i punti di questa estesissima linea\". Cos\u00ec furono instituite nuove Brigate di Finanza tra cui a Idro e Gargnano considerati \"punti esposti\".\nBollone come Moerna, ma in generale tutti gli abitati di Valle e dell'Alto Garda Trentino e Bresciano, terre prossime alla linea di confine, diventarono cos\u00ec un crocevia strategico per il contrabbando di merci tra il territorio della Riviera di Sal\u00f2 e il Trentino attraverso la zona montuosa del monte Vesta, del monte Stino e dei monti della Puria. Lo storico toscolanese Claudio Fossati (1838-1895) scriveva nel 1894 che il contrabbando dei valvestinesi era l'unico stimolo a violare le leggi in quanto era fomentato dalle ingiuste tariffe doganali, dai facili guadagni e dalla povert\u00e0 degli abitanti.\nNel 1894 \u00e8 documentato il contrasto al fenomeno: l'Intendenza di Brescia comunicava che il brigadiere Rambelli Giovanni in servizio al Casello di Gargnano ottenne il sequestro di chilogrammi 93 di zucchero e chilogrammi 1.500 di tabacco di contrabbando e fu premiato con lire 25. La guardia Bacchilega Luigi in servizio alla sezione di Dogana di Bocca di Paolone ottenne il sequestro di chilogrammi 47 di zucchero con l'arresto di un contrabbandiere e l'identificazione di un'altra persona, fu premiato con lire 15. Lo stesso Bacchilega Luigi e la guardia Carta Giuseppe ottennero il sequestro di chilogrammi 70 di zucchero con l'arresto di un contrabbandiere e furono premiati con lire 30 per la prima operazione e con lire 20 per la seconda. Nello stesso anno il comandante della Regia Guardia di Finanza del Circolo di Sal\u00f2 ispezion\u00f2 la sede di Gargnano, il Casello di Gargnano e la sezione di Hano.\nDonato Fossati (1870-1949), il nipote, raccolse la testimonianza di Giacomo Zucchetti detto \"Astrologo\" di Gaino, un ex milite sessantenne della Regia Guardia di Finanza, pure soprannominato per la sua appartenenza al Corpo, \"Spad\u00ec\", in servizio nella zona di confine tra il finire dell'Ottocento e l'inizio del Novecento, il quale affermava che \"i contrabbandieri due volte la settimana in poche ore, sorpassata la montagna di Vesta allora linea di confine coll'Austria e calati a Bollone, ritornavano carichi di tabacco, di zucchero e specialmente di alcool, che rivendevano ai produttori d'acqua di cedro specialmente\" della Riviera di Sal\u00f2.. Al contrario per importare merci di contrabbando dal basso lago di Garda, i contrabbandieri di Val Vestino si avvalevano dell'approdo isolato della \"Casa degli Spiriti\" a Toscolano Maderno. Qui sbarcate le merci e caricatele a basto di mulo, salivano per il ripido sentiero di Cecina inoltrandosi furtivamente oltre la linea doganale eludendo cos\u00ec la vigilanza della Regia Guardia di Finanza. Noto \u00e8 pure il caso a fine secolo, del brigadiere del Casello di Gargnano che recandosi, senza armi e in abiti civili, a Bollone per compiere le indagini sul traffico illecito di confine, cre\u00f2 un caso diplomatico tra i due Paesi.\nNel 1903 una forte scossa di terremoto fu avvertita al Casello di Gargnano passata la mezzanotte del 30 al 31 maggio producendo dei danni lievi alla struttura senza pregiudicarne l'operativit\u00e0 mentre riferirono i militari che pass\u00f2 inosservata la scossa principale delle 8 e trenta del 29 maggio.\nLa Grande Guerra.\nIl monte Stino, causa la sua strategica posizione di confine, dominante sul lago d'Idro e sull'accesso alla Val Vestino, da sempre \u00e8 stato soggetto di interessi militari. Transito di eserciti e battaglie sono stati cosa comune per secoli, tra queste praterie. Il Regio esercito non sar\u00e0 da meno e fortificher\u00e0 in maniera importante la zona. Prima dello scoppio della Grande Guerra, si realizzarono opere trincerate e appostamenti di artiglieria. Centinaia di metri di abbattute di alberi per intralciare il nemico, ricoveri e osservatori. Opere in parte realizzate dai fanti del 62\u00ba Reggimento di fanteria della Brigata Sicilia, nell'imminenza delle ostilit\u00e0 acquartierati a Barghe e largamente impiegati come manodopera, sotto la direzione del 2\u00ba Reggimento del Genio. Il 25 maggio, vigilia della guerra, vedr\u00e0 il paese di Capovalle totalmente occupato da tali forze, pronto a varcare il confine. In breve tempo raggiungeranno la piana di Storo inseguendo gli imperiali che si assesteranno nelle possenti fortificazioni della stretta di Lardaro. \nCon l'avanzata del Regio esercito italiano l'articolato fronte nel 1915 si estendeva dal passo dello Stelvio al lago di Garda e comprendeva il settore \"Sbarramento Giudicarie\" e il sottosettore \"IV bis\" che difendeva l'Alto Garda bresciano, collegati tra loro da strade e fortificazioni. Il settore era affidato al XIV Corpo di Armata con la 6\u00aa e 21\u00aa Divisione di fanteria. La linea principale di difesa italiana correva dal monte Caplone a Limone del Garda, passando per monte Tremalzo, passo Nota, monte Carone, Punta Larici. La vicinanza con la linea dei combattimenti in Val di Ledro porter\u00e0 in zona una notevole concentrazione di truppe e operai militarizzati, uomini e donne, con la realizzazione di un complesso sistema stradale, di fortificazioni, osservatori, appostamenti per le artiglierie e trincee. Da questa linea si sosterranno vari combattimenti, tendenti alla conquista delle possenti fortificazioni imperiali a nord della Val di Ledro e della fortezza di Riva del Garda con quotidiani duelli di artiglieria.\nLa vetta del monte Stino, vera rocca forte naturale, si staglia dominante il lago d'Idro a ovest in contrapposizione alla Rocca d'Anfo e la Val Vestino a est, e l'intento dello stato maggiore del Regio esercito italiano era quello di controllare e respingere eventuali movimenti o attacchi degli imperiali provenienti dal versante nord della Valle di Piombino e dalla zona di Mando\u00e0la volti a penetrare nella Valle Sabbia. \nLa parte del monte appartenente all'austriaca Val Vestino fu prontamente occupata a maggio nei primi giorni di guerra. Scriveva al riguardo Duilio Faustinelli, classe 1893, ardito, inviato a fine guerra, dai primi di maggio fino al giorno 20 del 1918, nella Val Vestino: \"Poi trapassiamo il Lago d'Idro con dei barconi e saliamo in Val di Vestino, alta montagna, cio\u00e8 Capovalle, Moerna e un altro che pi\u00f9 non ricordo [probabilmente Magasa ndr]. Qui saliamo pi\u00f9 in alto c'era una malga per la stagione estiva proprio per i malghesi, allora l'ho requisita con stalle e baita, proprio per dormirci dentro sulla paglia, io e altri due miei colleghi Antonio Lucchini di Trezzo D'Adda e l'altro era un milanese non mi ricordo pi\u00f9 il suo nome, perci\u00f2 ambi tre ci mettemmo nel caserolo: pareva una vera camerina, ma mi mancava le dette formagelle, eia tu! ... Qui in questa zona han distribuito la detta polissa [polizza assicurativa] per garbugliare il povero soldato, perci\u00f2 \u00e8 stato proprio garbugliato, dopo trentanni manno saldato ancora per la cifra medesima, b\u00e8, \"vattene a ciapal an te lo maz\" e questa \u00e8 stata la ricompensa, ora di questo ancora una volta apparentesi...\". \nPer tutta la durata della guerra seguiranno ampliamenti e migliorie su queste postazioni, denominate ormai \"Vecchio sbarramento giudicarie\" e tenute pronte come \"2 linea a protezione\" di un'eventuale avanzata nemica. Nei pressi della cima, troveranno posto una Batteria da 149G e una da 75A. La viabilit\u00e0 subir\u00e0 un continuo miglioramento, allargando vecchi sentieri e predisponendosi al trasporto delle artiglierie. Le trinceee costruite sui versanti digradanti verso nord, sulla valle di Piombino, verranno rafforzate in maniera notevole, raggiungendo ragguardevoli estensioni e distendendosi su pi\u00f9 ordini. \nFurono costruite piazzole per cannoni di piccolo calibro da 75 mm. complete di riservette per le munizioni e realizzate seguendo i pi\u00f9 moderni cannoni di fortificazione tendenti a realizzare opere incavernate il pi\u00f9 possibile, rivelatesi le uniche resistenti ai calibri del nemico. Furono predisposte piazzole in barbetta per ospitare altri pezzi all'aperto compresi i cannoni da fortezza di grosso calibro 149A mm. e il 16\u00ba Reggimento di artiglieria di stanza a Brescia venne prontamente impiegato in zona del lago di Idro e del Garda. Tutta la zona fu collegata con una strada militare che da Idro saliva al passo della Fobbia-monte Manos e sul monte Stino e da qui proseguiva per Moerna e Bocca Cocca. I centri di difesa minori erano uniti da mulattiere militari da monte Stino alla sponda del Lago d'Idro e da Bocca Cocca alla Bocca di Cablone oppure a Bondone ampliando il famoso sentiero della Calva. \nIl monte Stino fece parte cos\u00ec del sistema Tombea-Caplone uno dei capisaldi principali della Terza linea di difesa arretrata, un'ampia cinta fortificata che chiudeva il settore Alto Garda verso la Valle delle Giudicarie e lungo il fianco occidentale verso il lago d'Idro fino a raccordarsi sulle posizione fortificate arretrate del monte Denai, una Batteria di artiglieria da 149A, del monte Manos a Capovalle e con quelle della riviera gardesana del monte Spino, del monte Pizzocolo e del monte Castello di Gaino di Toscolano Maderno. Il settore era difeso da una prima linea lungo la Valle di Ledro (direttrici Passo Nota-Carone-Limone), dietro la quale furono realizzate due Linee arretrate di difesa (direttrici Tremosine-Passo Nota e Mezzema-Passo Nota), disposte verso est in modo da fronteggiare una eventuale conquista austriaca del monte Altissimo sul Baldo. Pi\u00f9 indietro la Linea arretrata di resistenza, tra Tignale e il Passo della Puria, in totale furono costruite 2.500 fortificazioni di vario tipo, servite da circa 2.000-3.000 uomini tra artiglieri, fanti e supporti logistici.\nIl nome del Monte fu pure menzionato dal poeta Gabriele D'Annunzio nel manifesto lanciato in volo su Trento il 20 settembre del 1915: \"...Oggi il tricolore sventola in tutte le citt\u00e0 sorelle, in cima a tutte le torri e a tutte le virt\u00f9. Pi\u00f9 si vede e fiammeggia il rosso, riacceso con la passione e con le vene degli eroi novelli. Branche ignobili, violando le nostre case hanno profanato il segno, l'hanno strappato, arso e nascosto? Ebbene, oggi non vi \u00e8 frode, n\u00e9 violenze di birro imperiale che possa spegnere la luce del tricolore nel nostro cielo. Esso \u00e8 invincibile. Questi messaggi, chiusi nel drappo della nostra bandiera e muniti di lunghe fiamme vibranti, sono in memoria di quei ventuno volontari presi a Santa Massenza dalla soldataglia austriaca e fucilati nella fossa del Castello il 16 di aprile 1848. Ne cada uno nel cimitero, sopra il loro sepolcro che siamo alfine per vendicare! Bisogna che i precursori si scuotano e risuscitino, per rendere pi\u00f9 luminosa la via ai liberatori. E i morti risuscitano. Erano l\u00e0, fin dal primo giorno di guerra, a Ponte Caffaro, alla gola di Ampola, a Storo, a Lodrone, a Tiarno, a Ledro, a Condino, a Bezzecca, in tutti i luoghi dove rosseggiarono le camicie e le prodezza garibaldine. E i Corpi Franchi in Val di Sole e i Legionari di Monte Stino, tutti i nostri messaggeri disperati aspettavano la giovent\u00f9 d'Italia risanguinando\".\nNell'ultimo anno di guerra, nel 1918, si susseguirono gli avvicendamenti dei reparti, dal 28 marzo al 4 aprile, la Brigata \"Lario\" si spost\u00f2 nella zona tra il lago d'Idro e quello di Garda; il 233\u00b0 Reggimento fanteria si accanton\u00f2 a Capovalle, Moerna, Storo e Tremalzo; il 234\u00b0 Reggimento fanteria tra Sarmerio e Vesio a Tremosine, meno il II battaglione che si trasfer\u00ec ad Anfo. In queste localit\u00e0 i reggimenti atteserono alacremente a lavori di rafforzamento e mantenimento delle linee arretrate. Il 21 aprile il II Battaglione del 234\u00b0 Reggimento si accanton\u00f2 a Gard\u00f2la. Dal 23 al 27 la brigata si schier\u00f2 in val di Ledro e la Brigata \"Lario\" assunse la difesa anche della zona di \"Passo di Nota\". Sempre nello stesso periodo dal 20 marzo al 23 aprile, fu trasferita dal fronte del Piave in zona di riposo a Capovalle, Lavenone, Odolo e Preseglie, la Brigata Chieti con il 123\u00b0 e 124\u00b0 Reggimento.\nLe prime asportazioni di materiale bellico.\nCon la fine della guerra cominciarono in Val Vestino le prime sottrazioni dei beni appartenenti all'amministrazione delle autorit\u00e0 militari Italiane e furono perseguite dal tribunale militare di Trento in base al decreto luogotenenziale n.1964 del 10 dicembre 1917 qualora il reato fosse stato commesso da civili.\nCos\u00ec il 1\u00ba dicembre 1918, sette giorni dopo la fine della guerra, la Brigata territoriale della Regia Guardia di Finanza di Moerna, denunci\u00f2 cinque abitanti del paese, tali Viani Cesare, Rizzi Bortolo, P. Rocco, Andreoli Antonio e Grandi Lorenzo colpevoli di asportazione di legname e pali metallici da trincea dalle postazioni e dai ricoveri italiani di monte Stino e Bocca Cocca; essi furono cos\u00ec deferiti al Tribunale militare di guerra di Trento per detenzione e distruzione di bottino di guerra in violazione al bando del Comando supremo del 30 novembre 1918, ma non fu emanata alcuna sentenza per estinzione della pena determinata dell'entrata in vigore dell'amnistia con Regio decreto del 21 febbraio 1919 n.1957.\n1944-1945. La \u201cLinea blu\u201d di difesa nazista.\nL\u2019organizzazione Todt, creata da Fritz Todt, ministro degli Armamenti e degli Approvvigionamenti del Terzo Reich, \u00e8 stata un\u2019impresa di costruzioni che oper\u00f2 dapprima nella Germania nazista, e successivamente, in tutti i paesi occupati dalla Wehrmacht. Il ruolo principale dell\u2019impresa fu la costruzione di strade, ponti e altre opere fondamentali per le armate tedesche, come la fabbricazione di linee difensive tedesche in Italia: la Linea Gustav, la Linea Gotica e, appunto, la Linea Blu, o \u201cBlaue Linie\u201d, \u201cBlaue II\u201d o \u201cLinea Alpina\u201d che dall'intersezione del confine svizzero-austriaco scendeva per circa 400 chilometri a sud est verso il bresciano, il lago d\u2019Idro, salendo poi a nord del lago di Garda in Trentino e della provincia di Belluno seguitando fino a Monfalcone e Fiume e sfruttava ove era possibile i manufatti della Grande Guerra. \nL\u2019organizzazione oper\u00f2 in stretta sinergia con gli alti comandi militari durante tutta la seconda guerra mondiale, arrivando ad impiegare al lavoro coatto ma anche volontario, remunerato, di pi\u00f9 di 1.500.000 uomini e ragazzi, di cui 170.000 in Italia, 11.000 nel solo bresciano e i lavoratori adulti erano esentati dal prestare servizio militare obbligatorio nelle forze armate della Repubblica Sociale Italiana, evitando altres\u00ec la deportazione nei campi di lavoro in Germania. Dal luglio del 1944, su ordine di Adolf Hitler, che eman\u00f2 la direttiva numero 60, e sotto la giurisdizione nel settore ovest di Franz Hofer, gauleiter dell\u2019Alpenvorland (che comprendeva le ex province italiane di Belluno, Bolzano e Trento), iniziarono i cantieri dei lavori della cosiddetta \u201cLinea blu\u201d, la linea che avrebbe dovuto garantire il blocco dell\u2019avanzata degli angloamericani verso il nord. Nella bassa Vallecamonica e nella zona del lago di Garda e d\u2019Idro doveva sbarrare la strada verso il Trentino ed il Cantone dei Grigioni in Svizzera. Nell\u2019alto Garda Bresciano e nella Valle Sabbia furono costruite opere per appostamenti difensivi di artiglieria, camminamenti e ricoveri ipogei sul monte Manos, sul monte Carzen, sul monte Stino e sulle alture della sponda orientale del lago d\u2019Idro impiegando operai locali e della Val Vestino, pi\u00f9 a sud i lavori interessarono il monte Pizzocolo e il monte Castello di Gaino, capo Ream\u00f2l a Limone sul Garda e la riviera del Garda da Gargnano a Gardone Riviera con la costruzione di bunker a servizio dei vari ministeri della RSI. Nell\u2019aprile del 1945 l\u2019opera poteva definirsi completa ma non fu mai presidiata o armata e tantomeno impiegata dall\u2019esercito tedesco a causa del crollo del fronte italiano e alla successiva fine del conflitto.\nNatura.\n\u00c8 un sito botanico di importanza scientifica rilevante e la sua flora fu erborizzata dai pi\u00f9 noti naturalisti del XIX secolo, tra questi don Pietro Porta che nel 1854 vi raccolse un cirsio glutinoso.\nLa pratica delle carbonaie.\nSul monte sono presenti numerose e antiche aie carbonili simbolo di una professione ormai scomparsa da decenni. Quella della carbonaia, pojat in dialetto locale, era una tecnica molto usata in passato in gran parte del territorio alpino, subalpino e appenninico, per trasformare la legna, preferibilmente di faggio, ma anche di abete, carpino, larice, frassino, castagno, cerro, pino e pino mugo, in carbone vegetale. I valvestinesi erano considerati degli esperti carbonai, carbon\u00e8r cos\u00ec venivano chiamati, come risulta anche dagli scritti di Cesare Battisti. I primi documenti relativi a questa professione risalgono al XVII secolo, quando uomini di Val Vestino richiedevano alle autorit\u00e0 della Serenissima i permessi sanitari per potersi recare a Firenze e a Venezia. Essi esercitarono il loro lavoro non solo in Italia ma anche nei territori dell'ex impero austro-ungarico, in special modo in Bosnia Erzegovina, e negli Stati Uniti d'America di fine Ottocento a Syracuse-Solvay.\nNonostante questa tecnica abbia subito piccoli cambiamenti nel corso dei secoli, la carbonaia ha sempre mantenuto una forma di montagnola conica, formata da un camino centrale e altri cunicoli di sfogo laterali, usati con lo scopo di regolare il tiraggio dell'aria. Il procedimento di produzione del carbone sfrutta una combustione imperfetta del legno, che avviene in condizioni di scarsa ossigenazione per 13 o 14 giorni.\nQueste piccole aie, dette localmente ajal, jal o gial, erano disseminate nei boschi a distanze abbastanza regolari e collegate da fitte reti di sentieri. Dovevano trovarsi lontane da correnti d'aria ed essere costituite da un terreno sabbioso e permeabile. Molto spesso, visto il terreno scosceso dei boschi, erano sostenute da muri a secco in pietra e nei pressi il carbonaio vi costruiva una capanna di legno per riparo a s\u00e9 e alla famiglia. In queste piazzole si ritrovano ancor oggi dei piccoli pezzi di legna ancora carbonizzata. Esse venivano ripulite accuratamente durante la preparazione del legname.\nA cottura ultimata si iniziava la fase della scarbonizzazione che richiedeva 1-2 giorni di lavoro. Per prima cosa si doveva raffreddare il carbone con numerose palate di terra. Si procedeva quindi all'estrazione spegnendo con l'acqua eventuali braci rimaste accese. La qualit\u00e0 del carbone ottenuto variava a seconda della bravura ed esperienza del carbonaio, ma anche dal legname usato. Il carbone di ottima qualit\u00e0 doveva \"cantare bene\", cio\u00e8 fare un bel rumore. Infine il carbone, quando era ben raffreddato, veniva insaccato e trasportato dai mulattieri verso la Riviera del Garda per essere venduto ai committenti. Di questo carbone si faceva uso sia domestico che industriale e la pratica cadde in disuso in Valle poco dopo la seconda guerra mondiale soppiantato dall'uso dell'energia elettrica, del gasolio e suoi derivati ."}
{"id": "2169885", "revid": "1305772", "url": "https://it.wikipedia.org/wiki?curid=2169885", "title": "Leszek Ko\u0142akowski", "text": "Per la sua erudizione e prolificit\u00e0 ha ottenuto diversi riconoscimenti durante la propria carriera, tra cui il Premio Erasmo nel 1983, lo Jerusalem Prize nel 2007 e la \"fellowship\" dell'All Souls College di Oxford e della British Academy.\nBiografia, opera e pensiero.\nNato a Radom, nel Voivodato della Masovia, nel 1927, ivi studi\u00f2 regolarmente sino all'invasione nazista della Polonia (1939), con la quale scoppiava la Seconda guerra mondiale. Durante l'occupazione nazista, lesse diversi libri e, occasionalmente, pot\u00e9 studiare con un insegnante privato. Terminata la Guerra, frequent\u00f2 l'Uniwersytet \u0141\u00f3dzki (Universit\u00e0 di \u0141\u00f3d\u017a) e, successivamente, l'Universit\u00e0 di Varsavia, dove si laure\u00f2 in Filosofia nel 1953 con una tesi su Spinoza. Divenne dunque professore e dal 1959 al 1968 fu docente di Filosofia.\nApprofondendo gli studi filosofici sulla Politica e sull'Economia, divenne un convinto comunista e dal 1947 al 1966 fu tra i pi\u00f9 attivi e celebri membri del Partito Operaio Unificato Polacco (PZPR). Si rec\u00f2 anche a Mosca, in Unione Sovietica, e l\u00ec ritenne che il sistema sovietico non rispecchiava la vera morale comunista perch\u00e9 servivano \"una revisione marxista\" e \"un'interpretazione pi\u00f9 umana del pensiero di Karl Marx\". Per queste dichiarazioni fu espulso dal Partito e perse il proprio lavoro. Ko\u0142akowski, nel libro \"Main Currents of Marxism\" (1976-1978), ha dichiarato che \"lo Stalinismo non \u00e8 un'aberrazione, ma la logica del prodotto finale del marxismo\".\nCol passare degli anni entr\u00f2 in maggior contatto con il Cristianesimo e la cultura occidentale, cercando di difendere il Modernismo e \"il ruolo che svolge nella nostra libert\u00e0 di perseguire il trascendente\". Nel 1968, infatti, era stato \"professore in visita\" presso la McGill University di Montr\u00e9al (Canada) e nel 1969 presso la University of California di Berkeley. Nel 1970 \u00e8 stato assunto come ricercatore dall'University of Oxford, nel Regno Unito, dove \u00e8 rimasto da allora salvo alcune \"trasferte\" presso altre prestigiose universit\u00e0.\nLa Biblioteca del Congresso (Library of Congress) gli ha conferito nel 2003 il Kluge Prize, assegnato all'epoca per la prima volta - l'anno successivo lo hanno vinto Jaroslav Pelikan e Paul Ric\u0153ur. Altro premio illustre conferitogli \u00e8 il Jerusalem Prize, che tra i suoi vincitori annovera filosofi del calibro di Bertrand Russell e scrittori come Ignazio Silone e Jorge Luis Borges."}
{"id": "2169887", "revid": "767487", "url": "https://it.wikipedia.org/wiki?curid=2169887", "title": "Michel Yost", "text": "Dopo aver studiato clarinetto sotto la guida di Joseph Beer, nel 1777 fece la sua prima apparizione in pubblico ai \"Concert Spirituel\" di Parigi.\nYost fu uno dei primissimi clarinettisti francese ad esibirsi come solista e fu ampiamente ammirato dai contemporanei per la bellezza della sua musica e per le sue precise esecuzioni. Egli si esib\u00ec in ben 38 apparizioni ai Concert Spirituel nel 1781 e tra il 1783 e il 1786, suonando spesso i propri concerti.\nSebbene egli non avesse ricevuto alcun insegnamento formale in composizione, riusciva con facilit\u00e0 a scrivere gradevoli melodie e brillanti fioriture, le quali venivano spesso revisionate e scritte in partitura dall'amico Johann Christoph Vogel (nonostante in gran parte furono pubblicate solo sotto il nome di Yost).\nSeguendo le orme del proprio maestro Beer fu anch'egli insegnante di clarinetto e tra i suoi allievi ebbe il famoso clarinettista svizzero Jean-Xavier Lef\u00e8vre."}
{"id": "2169893", "revid": "399", "url": "https://it.wikipedia.org/wiki?curid=2169893", "title": "Coson", "text": "Coson (o Koson, dal greco \u039a\u039f\u03a3\u03a9\u039d delle legende monetarie) \u00e8 stato un re geto-dace del I secolo a.C., che alcuni identificano con Cotisone.\nFu uno dei quattro\u00a0\u2013 o forse cinque \u2013 evanescenti epigoni di Burebista che si spartirono il regno geto-dace, la cui unit\u00e0 si dissolse appena dopo la morte del grande fondatore: Coson, insieme a Cotisone e Comosicus, si insedi\u00f2 nella parte sud-occidentale del regno, mentre a Dicomes spett\u00f2 la parte sud-orientale.\nL'eventuale identificazione con Cotisone, respinta da molti, rivelerebbe un collegamento di Coson con Ottaviano, il futuro imperatore Augusto, che proprio con Cotisione intavol\u00f2 trattative matrimoniali per la figlia Giulia maggiore e per se stesso.\nA causa della carenza di fonti testuali che riguardano la storia dei Geti e dei Daci, molti degli importanti nomi collegati alla loro civilt\u00e0 rimangono ignoti o controversi. Non fa eccezione nemmeno questo re, la cui consistenza storica, al pari degli altri epigoni del grande Burebista, \u00e8 poco pi\u00f9 che una pallida ombra.\nLa controversia che lo riguarda nacque non appena iniziarono a essere scoperti esemplari di vistose monete auree, dal diametro di 20\u00a0mm., contenenti, in esergo, la legenda \u039a\u039f\u03a3\u03a9\u039d (KOSON) in caratteri greci. Monete simili furono rinvenute in gran numero in Transilvania e queste scoperte catturarono l'attenzione degli scrittori fin dal XVI secolo. Cos\u00ec, vi sono commenti di Erasmo da Rotterdam nel 1520 e di Stephanus Zamosius (Istv\u00e1n Szamosk\u00f6zy) nel 1593.\nL'annosa discussione verte su diversi punti: il significato da attribuire alla legenda monetale \"Koson\", il nome di chi abbia battuto queste monete, e l'individuazione delle zecche artefici della coniazione. Le ipotesi avanzate nel tempo sono state le pi\u00f9 varie: \u00e8 stata anche suggerita una loro appartenenza alla monetazione medioevale, mentre in passato, uno studioso come Mommsenn, ha perfino avallato l'accattivante ipotesi di un presunto collegamento con l'assassinio di Giulio Cesare.\nGli studi pi\u00f9 recenti, coadiuvati da alcuni risultati di indagini spettrofotometriche sul contenuto in tracce della lega aurea, sembrano avvalorare l'ipotesi di una coniazione avvenuta in zecche locali. Si apre cos\u00ec un mistero: l'inspiegabile inutilit\u00e0 di simili monete auree, dall'aspetto appariscente, ma di difficile utilizzazione corrente in quel contesto geografico (ostentative e inutili, secondo la definizione di Crawford), in cui rimangono peraltro un fenomeno unico, isolato, frutto di una stagione monetaria di breve durata. L'eccezionalit\u00e0 episodica di questo fenomeno rimarca il divario tra la Dacia e la vicina Tracia: solo in quest'ultima, infatti, il processo di \u00abformazione dello stato\u00bb era riuscito a dar luogo a una realt\u00e0 economico-statuale pi\u00f9 organizzata, con \u00abstrutture fiscali in grado di sostenere coniazioni complesse, con variet\u00e0 di denominazioni\u00bb.\nMonetazione.\nOltre a reperti isolati, gruppi di monete con l'iscrizione in caratteri greci \u039a\u039f\u03a3\u03a9\u039d (\"kos\u00f5n\"), dette a volte \"cosoni\" o \"kosoni\", sono stati scoperti in molti e cospicui ripostigli monetali in Transilvania.\nIl primo tra i grandi gruppi, scoperto nel 1543, conteneva un tesoro di circa 40.000 stateri d'oro di Lisimaco e di Coson, insieme a oggetti in oro.\nCorreva voce secondo cui il deposito fosse stato rinvenuto in un vano inchiavardato sotto il greto del fiume Strei, identificato con il Sargetia, menzionato anche da Cassio Dione. Si tratta dello stesso fiume nel cui letto sarebbe stato rinvenuto, dopo la conquista della Dacia per mano di Traiano, il tesoro del capo dei Daci, il grande Decebalo.\nRicerche successive hanno smentito queste credenze, in qualche modo leggendarie, indicando, invece, l'origine del tesoro in una delle fortezze dacie dei monti Or\u0103\u0219tie, probabilmente Sarmizegetusa Regia.\nMolti altri ritrovamenti sono poi venuti alla luce in Romania, nel corso della storia, sia in forma di tesori, sia in esemplari isolati, specialmente nell'area della capitale Sarmizegetusa. Risale agli anni novanta del Novecento la scoperta di un deposito di circa 1000 esemplari, venuto alla luce nei pressi di T\u00e2rsa-Luncani\nParticolarit\u00e0 della monetazione del tipo \u00ab Koson \u00bb.\nLe emissioni con la legenda KOSON presentano diverse singolarit\u00e0. Innanzitutto, appaiono essere l'unica monetazione aurea coniata dai Daci: una coniazione, secondo Crawford, probabilmente emessa nell'attuale Transilvania e che, secondo la definizione dello studioso, appare \u00abnotevole\u00bb ma, al tempo stesso, \u00abostentativa e inutile\u00bb.\nIconografia romana e legenda greca.\nUn'altra particolarit\u00e0 risiede nella scelta dei temi iconografici. Questi, pur coesistendo con una legenda in caratteri greci, risultano di chiara ispirazione romana. La moneta pu\u00f2 essere accostata, in particolare, a due distinti esemplari della monetazione di et\u00e0 repubblicana.\nRovescio.\nIl rovescio appare simile a un denario, in questo caso argenteo, emesso nel 54 a.C. dal cesaricida Marco Giunio Bruto (\"Crawford\" 433/1), raffigurante una processione aperta da un \"accensus\" seguito da tre figure virili. Nel caso per\u00f2 delle monete con legenda \"Koson\", sono presenti solo tre figure virili togate che procedono verso sinistra: un console (al centro) affiancato da due littori, ciascuno dei quali reca sulla spalla sinistra il fascio littorio. Nel campo a sinistra \u00e8 presente in genere (ma non sempre) un monogramma che pu\u00f2 essere visto come una B, ma la cui asta verticale si prolunga curiosamente in basso per poi descrivere una curva a destra terminata in una specie di svolazzo. In alcuni casi il monogramma \u00e8 completamente assente. Quando presente, il suo schema pu\u00f2 essere pi\u00f9 schematico in alcuni esemplari e pi\u00f9 elaborato in altri.\nDritto.\nIl dritto riporta invece un'aquila a sinistra, stante su uno scettro, mentre l'altra zampa artigliata \u00e8 sollevata a ghermire una ghirlanda.\nUn fatto a lungo trascurato, che ha condizionato alcune conclusioni provvisorie, riguarda proprio questa iconografia che trova invece un evidente precedente in un rarissimo denario argenteo suberato di Quinto Pomponio Rufo (\"Crawford\" 398/1), governatore della Moesia, emesso verso il 73 a.C.\nSistema ponderale.\nUn'altra particolarit\u00e0 \u00e8 il piede monetario, non conforme allo standard ponderale romano, di 8,10 gr., introdotto da Giulio Cesare nel 46 a.C., e adottato nelle emissioni di Bruto per ricompensare le truppe a lui fedeli. Esso, secondo Ernest Babelon, pu\u00f2 essere invece accostato al Darico, un sistema ponderale riconducibile al re persiano Dario o, secondo Octavian Iliescu, allo standard cui si affidava Mitridate VI del Ponto durante la prima guerra mitridatica.\nControversie.\nL'interpretazione del denario come emissione propria dei Daci \u00e8 stata a lungo dibattuta.\nLa controversia nasce da una serie di interrogativi, riguardanti sostanzialmente i seguenti punti:\nA tali domande, sono state date nel tempo una molteplicit\u00e0 di risposte.\nLa tesi di Eckhel e Mommsen: l'ipotetico collegamento con l'assassinio di Cesare.\nPronunciandosi sulla controversia, Theodor Mommsen ader\u00ec alla tesi della sua allogenicit\u00e0: secondo Mommsen, questa monetazione era stata emessa in nome del cesaricida Bruto, che si trovava a quel tempo in Grecia, dopo l'assassinio di Giulio Cesare, per radunare una flotta e reclutare le truppe da opporre nello scontro finale che si profilava con il secondo triumvirato di Ottaviano, Marco Antonio e Marco Emilio Lepido, il cui epilogo si sarebbe consumato nelle due battaglie di Filippi del 42 a.C..\nIl precedente di Eckhel.\nIl collegamento con Bruto e con l'assassinio di Cesare non era comunque una novit\u00e0: l'affascinante connessione, prima di essere ripresa dal Mommsen, era gi\u00e0 stata avanzata da Joseph Hilarius Eckhel che aveva basato le proprie argomentazioni sulla gi\u00e0 descritta analogia tematica con il denario argenteo emesso da Bruto una decade prima, oltre che sull'interpretazione di quello strano monogramma, che poteva essere letto come la sovrapposizione di una B (rialzata) e di una R, interpretabile quindi come BR(utus) o, leggendovi eventualmente una L, come L. BR(utus). Ma, a queste considerazioni, gi\u00e0 Joseph Eckhel aggiungeva un altro elemento, in seguito avvalorato dal Mommsen: si trattava di una notizia riportata da Appiano, secondo cui Bruto avrebbe coniato moneta aurea utilizzando il metallo prezioso fornitogli da Polemocratia: questa, vedova di un re trace, gli aveva fatto dono del proprio tesoro perch\u00e9 mettesse in salvo il suo giovane figlio. Eckhel, peraltro, nello stesso passo, aveva ulteriormente confuso le acque, spingendosi fino all'erronea individuazione della zecca in territorio italiano: per lui le coniazioni con l'epigrafe \"Koson\" erano da attribuire, per assonanza del nome, alla monetazione di Cosa, colonia romana (\"Cosa Volcientium\") ubicata nei pressi dell'attuale Ansedonia.\nLa tesi di von Bahrfeldt.\nL'argomentata congettura di Joseph Eckhel, fortemente avvalorata dalla prestigiosa adesione di Mommsen, fu per\u00f2 confutata nel 1911, con forti argomenti, dal collezionista Max Ferdinand von Bahrfeldt, che neg\u00f2 ogni rapporto con la figura di Bruto, frutto, secondo lui, di un fraintendimento nell'interpretazione del monogramma. Von Bahrfeldt fu il primo a qualificare la coniazione come dinastica e non romano-repubblicana, collegandola alla figura di un re geto-dacico da lui indicato come Kotison (Cotisone), il cui nome, a suo giudizio, si sarebbe poi contratto in \"Koson\" nelle legende monetarie.\nCos\u00ec Bahrfeldt rievocava la controversia nel 1926:\nSe si accettasse, in particolare, l'identificazione di Koson con Cotisone (respinta, peraltro, da vari studiosi), si svelerebbe un altro suggestivo nesso con la storia romana: Koson sarebbe, allora, lo stesso re Cotisone con cui Ottaviano tent\u00f2 una politica matrimoniale, progettando di dargli in sposa la figlia Giulia in cambio dell'assenso di Cotisone a dargli in sposa la propria figlia.\nIpotesi di Barclay Vincent Head su una zecca a Olbia.\nSulla scia di questa revisione circa le ipotesi sulla genesi della monetazione, il numismatico Barclay Vincent Head, faceva il punto sulla controversia: nel confermare l'ipotesi dacica, Head suggeriva l'ubicazione della zecca nella citt\u00e0 di Olbia, il cui nome si sarebbe celato sotto il monogramma che, a suo dire, era espandibile in \u039f\u039b\u0392.\nEgli avvalorava la sua ipotesi con una considerazione stilistica e iconografica: il tema dell'\u00abaquila che regge una corona \u00e8 del tipo di Olbia (cf. Burachkov, Pl. VII-IX), e anche la sua rozza fattura corrisponderebbe a quella delle monete di Olbia. Anche la provenienza, Dacia (secondo Eckhel), propende per la Scizia piuttosto che per la Tracia, quale zona a cui dovrebbe essere assegnata\u00bb.\nLe argomentazioni di von Bahrfeldt e Barclay Vincent Head sono peraltro timidamente avallate dall'opera \"Roman Provincial Coinage\", che le accoglie quali provvisorie conclusioni nel primo volume, \"From the death of Caesar to the death of Vitellius (44 BC\u2013AD 69)\":\nConfronto con il denario di Pomponio.\nL'identificazione della zecca in Olbia era basata sostanzialmente su due labili elementi, uno dei quali era la presunta analogia stilistica delle aquile raffigurate nell'iconografia monetale.\nQuest'ultimo collegamento, in particolare, si \u00e8 dimostrato in s\u00e9guito totalmente fuorviante: l'analogia con i tipi della monetazione di Olbia \u00e8 risultata forzata e inutile, quando \u00e8 stato notato invece come il tema dell'aquila stante con la corona artigliata trovi un preciso e puntuale precedente in un'emissione repubblicana di qualche decennio prima: si tratta del gi\u00e0 citato denario suberato argenteo (\"Crawford\" 398/1) di Quinto Pomponio Rufo, governatore della Moesia, emesso verso il 73 a.C.\n\u00c8 evidente a prima vista il rapporto tra le due iconografie: in esse la maggior differenza \u00e8 data dalla torsione della testa dell'aquila, che si rivolge a destra nel denario di Pomponio e a sinistra in quello di \"Koson\" (Le sole differenze sono un numero di controllo tra la ghirlanda e lo scettro, la legenda in esergo e il simbolo, un gamberetto, alla destra dell'aquila sul denario di Pomponio).\nL'ipotesi di Octavian Iliescu.\nLa provenienza da una zecca locale \u00e8 stata sostenuta da uno specifico contributo scientifico, basato sulle caratteristiche tecniche del conio. Tale studio, inoltre, afferma l'attribuzione della scritta al rovescio, anzich\u00e9 al dritto, come in genere viene riportato (come, ad esempio, anche in von Bahrfeldt).\nLa questione \u00e8 stata riesaminata da Octavian Iliescu. Le sue conclusioni si sono espresse in favore della tesi di Bahrfeldt sull'origine locale del conio e sull'inconsistenza del collegamento con Bruto, con diversi ordini di argomentazione:\nAnalisi chimica del metallo.\nDiversi esemplari di \"kosoni\" sono stati sottoposti a una serie di indagini chimico-fisiche per individuarne la composizione chimica con tecniche non invasive. In tali esperimenti sono stati utilizzati fasci di protoni di energia pari a 3 MeV emessi dal parigino AGLAE - \"Acc\u00e9l\u00e9rateur Grand Louvre d'analyse \u00e9l\u00e9mentaire\", presso il Museo del Louvre, e dagli acceleratori dei \"Laboratori Nazionali di Legnaro\" (LNL) dell'INFN e del \"Forschungszentrum Dresden-Rossendorf\" di Dresda.\nLe monete sono state esaminate anche con tecniche di fluorescenza a raggi X (X-RF) e Particle induced X-ray emission (PIXE) presso i laboratori berlinesi BESSY (\"Berliner Elektronenspeicherring-Gesellschaft f\u00fcr Synchrotronstrahlung\").\nL'analisi ha messo a confronto le tracce presenti nelle monete con la composizione metallurgica di campioni aurei provenienti da miniere della Transilvania e con quella dei tipici bracciali daci d'oro dell'Et\u00e0 del Bronzo. Ne \u00e8 scaturita una distinzione dei \"koson\" in due diversi tipi monetali, sulla base della composizione chimica, a cui corrisponde anche una differenza esteriore, vale a dire la presenza o meno del monogramma:\n\u00c8 probabile che le diversit\u00e0 riscontrate nell'aspetto e nella composizione metallurgica siano anche il riflesso di una diversa epoca di coniazione."}
{"id": "2169894", "revid": "228587", "url": "https://it.wikipedia.org/wiki?curid=2169894", "title": "Cole (nome)", "text": "Origine e diffusione.\nRiprende il cognome tipicamente inglese Cole, derivato dal soprannome \"cola\", che in inglese antico significa \"carbone\" o \"grigio\", ed era usato per indicare persone con tratti scuri; \u00e8 quindi analogo per semantica a Mauro, Melania, Moreno, Gethin e Blake.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "2169895", "revid": "1149807", "url": "https://it.wikipedia.org/wiki?curid=2169895", "title": "Tom Clancy's Ghost Recon Advanced Warfighter 2", "text": "Ghost Recon Advanced Warfighter 2 \u00e8 uno sparatutto tattico della famosa serie \"Ghost Recon\", uscito nel 2007. \u00c8 il seguito di \"Tom Clancy's Ghost Recon Advanced Warfighter\" (uscito nel 2006).\nTrama.\nIl gioco \u00e8 ambientato sempre in Messico, precisamente in un viaggio da Messico a Stati Uniti \nche (nella finzione) avr\u00e0 la durata di 72 ore.\nLe missioni non saranno pi\u00f9 ambientate in aree cittadine, ma fra canyon e aree quindi pi\u00f9 aperte e libere ma con meno opportunit\u00e0 d'aggirare le posizioni nemiche.\nLe missioni saranno a obiettivi multipli che si aggiungeranno in itinere, in corso di svolgimento."}
{"id": "2169911", "revid": "2130303", "url": "https://it.wikipedia.org/wiki?curid=2169911", "title": "Chiesa di Santa Maria di Costantinopoli (Cerreto Sannita)", "text": "La chiesa di Santa Maria di Costantinopoli \u00e8 un'architettura religiosa sita nel centro storico di Cerreto Sannita, poco distante dalla cattedrale.\nViene chiamata anche \"chiesa della Congregazione\" perch\u00e9 in essa ha sede la Congrega della purit\u00e0 della Beata Vergine o della Madonna di Costantinopoli, che per secoli \u00e8 stata la confraternita laica pi\u00f9 ricca della cittadina. Essa infatti possedeva il Monte di Piet\u00e0 e gestiva una consistente parte della produzione e del commercio dei panni lana cerretesi.\nStoria.\nLa chiesa nella vecchia Cerreto.\nL'edificazione della chiesa \u00e8 strettamente legata alla nascita, nel 1616, della confraternita della Purit\u00e0 della Beata Maria Vergine o della Madonna di Costantinopoli, voluta dal frate cappuccino Ruffino da Napoli che nello stesso periodo fond\u00f2 a San Lorenzello, allora frazione di Cerreto Sannita, la chiesa della Congregazione della Sanit\u00e0.\nLa costituzione della confraternita venne approvata il 2 settembre 1617 dal vescovo Sigismondo Gambacorta ed il 21 ottobre dello stesso anno da papa Paolo V. Nel frattempo i confratelli provvidero a proprie spese a costruire la chiesa che trovava posto presso la cinta muraria di Cerreto antica e che nel 1618 fu trovata quasi del tutto completata dal vescovo.\nIl tempio, di modeste dimensioni, era ornato da belle pitture e da pregevoli suppellettili ed aveva un solo altare sino al 1666, quando furono citati per la prima volta gli altari laterali della Passione di Cristo e di San Francesco.\nL'attuale chiesa.\nIl terremoto del 5 giugno 1688, che distrusse Cerreto antica, provoc\u00f2 ingenti danni alla chiesa anche se i confratelli sopravvissuti riuscirono a portare in salvo i dipinti e le suppellettili. \nGrazie al prospero patrimonio finanziario della confraternita, si poterono facilmente cominciare i lavori di edificazione del tempio nel nuovo tessuto urbanistico di Cerreto Sannita voluto dal conte Marzio Carafa e da suo fratello Marino Carafa all'indomani del sisma. Gi\u00e0 nel 1696 il cantiere era a buon punto e solo due anni dopo furono innalzati tutti e tre gli altari, il maggiore ed i due della crociera.\nNei primi decenni del XVIII secolo furono eseguiti diversi lavori di abbellimento: vennero eseguiti gli stucchi (1714), i sedili lignei per i confratelli e gli altari. Gli stucchi, realizzati da Giovanni e Camillo Gennarelli, furono rifatti nel 1725 da Giacomo Caldarisi e furono ulteriormente arricchiti nella met\u00e0 del Settecento.\nNel 1752 venne portata a termine la facciata che era stata progettata anni prima dal \"regio ingegnere\" Bartolomeo Tritta.\nNel 1863 e nel 1905 furono eseguiti dei lavori di restauro. In particolare si rifece la pavimentazione, si affresc\u00f2 la cupola, si costru\u00ec una nicchia per la statua della Madonna sull'altare maggiore, si innalz\u00f2 il campanile e si rinforzarono le fondamenta che avevano sub\u00ecto dei danni a causa dell'apertura della strada provinciale che ancora oggi costeggia la chiesa.\nNel 1929 fu rifusa la campana pi\u00f9 piccola mentre nel 1931 venne installata la luce elettrica.\nLa confraternita.\nLa confraternita della Purit\u00e0 della Beata Maria Vergine o della Madonna di Costantinopoli, voluta dal frate cappuccino Ruffino da Napoli nel 1616, \u00e8 stata per secoli la pi\u00f9 ricca confraternita laica di Cerreto Sannita. La sua ricchezza derivava principalmente dalla \"masseria armentizia\", un gregge di pecore (erano ben 6000 nel 1724) che fruttava annualmente ingenti somme. Altri rilevanti introiti provenivano dagli interessi e dalle operazioni finanziarie effettuate nel Monte di Piet\u00e0 e dai canoni di locazione di case e terreni.\nLa confraternita, aperta sia ad uomini che a donne, era amministrata da un \"Reggente\" o Priore coadiuvato da tre assistenti che venivano eletti ogni sei mesi a scrutinio segreto. Vi erano altri funzionari tra i quali il \"maestro dei novizi\" che aveva il compito di seguire i nuovi confratelli, i quali solo dopo otto mesi dalla loro ammissione acquisivano il diritto di parola. I confratelli avevano l'obbligo di partecipare alle processioni, di ascoltare le prediche, di recitare le preghiere quotidianamente e di confessarsi periodicamente; era loro vietato di partecipare a balli e feste mascherate e di detenere libri proibiti.\nDescrizione.\nLa facciata, semplice ma elegante, presenta un portale in pietra proveniente dalla vecchia chiesa distrutta dal terremoto del 5 giugno 1688. \nIl portale \u00e8 sovrastato da un rilievo in stucco raffigurante un angelo che versa acqua su Costantinopoli in fiamme. Lo stesso episodio \u00e8 riprodotto nella tela incastonata sotto il soffitto della navata centrale, opera di Francesco Palumbo (1781).\nAlle pareti della navata sono siti i sedili lignei dove sedevano i confratelli e, su di essi, degli stucchi che incorniciavano delle tele ovali raffiguranti scene di vita della Madonna, trafugate negli anni 1980.\nSull'altare maggiore troneggia la statua della Madonna, realizzata dallo scultore cerretese Silvestro Jacobelli nel 1758. La tradizione vuole che il paese raffigurato in fiamme ai piedi della Vergine sia Cerreto antica.\nSull'altare a destra \u00e8 sito un dipinto di ignoto raffigurante la passione di Cristo (1676), salvatosi al sisma del 1688, mentre sull'altare a sinistra vi \u00e8 una Nativit\u00e0 realizzata dal cerretese Basilio De Luca nel 1698."}
{"id": "2169912", "revid": "1305772", "url": "https://it.wikipedia.org/wiki?curid=2169912", "title": "Jacques de Morgan", "text": "Biografia.\nNacque in una famiglia di estimatori di antichit\u00e0 tanto che anche il fratello Henri divenne archeologo conducendo campagne in Egitto nelle localit\u00e0 di El-Mamarya ed El-Adonima, e pur scoprendo importanti resti predinastici risalenti al periodo di Naqada non raggiunse mai la celebrit\u00e0 del fratello Jacques.\nQuesti si dedic\u00f2, con l'appoggio della Francia, agli scavi in Egitto, con particolare riguardo ai complessi piramidali di Dahshur, le cui piramidi del Medio Regno sono ancora conosciute con il nome generico di \"Piramidi di Morgan\".\nNominato nel 1892 responsabile del Servizio di Antichit\u00e0 egizie, De Morgan effettu\u00f2 l'unica indagine documentata del complesso di Dahshur che inizi\u00f2 nel 1894 pur lasciando solo scarse notizie in quanto non venne eseguita un'esplorazione sistematica e scientifica ma solo un'affannosa ricerca di reperti.\nNel 1893 scopr\u00ec la Mastaba di Mereruka e l'anno successivo inizi\u00f2, a Dahshur la campagna di scavi presso il complesso piramidale di Sesostri III ma senza alcun risultato in quanto la piramide era stata gi\u00e0 depredata nell'antichit\u00e0.\nPer mera casualit\u00e0 scopr\u00ec, nelle mastabe occidentali della Piramide di Amenemhat II, le sepolture delle principesse tra cui Itit e Khnumit, figlie del sovrano e che risultarono inviolate restituendo un corredo funerario composto anche da una trentina di ornamenti di altissima oreficeria e di inestimabile valore.\nDopo questa scoperta, quasi paragonabile per importanza a quella di Howard Carter, la fortuna arrise ancora a De Morgan ed il giorno dopo nelle mastabe della piramide di Sesostri III riport\u00f2 alla luce anche i corredi funerari delle principesse Sithathor (tomba 9) e Senet Senebetes (tomba 7) che comprendevano monili in oro, argento, e pietre preziose con i nomi di Sesostri II e della principessa Merit.\nNelle vicinanze della piramide di Sesostri III riport\u00f2 alla luce anche 5 barche sacre in legno di cedro e lunghe 6 metri.\nEsplorando successivamente, nel 1895 il complesso piramidale di Amenemhat III scopr\u00ec a nord della piramide la tomba del sovrano Hor I nel cui corredo funerario vi era la famosa statua in legno del ka del sovrano.\nSempre a Naqada scopr\u00ec nel 1897 la sepoltura della regina Neithotep, consorte di Narmer.\nEffettu\u00f2 anche scavi in Persia e sue sono la scoperta del Codice delle Leggi di Hammurabi e numerose altre, che hanno consentito di arricchire il Museo del Louvre con preziosi reperti.\nLavor\u00f2 anche in Inghilterra, studiando i megaliti di Stonehenge, India e Caucaso.\nMor\u00ec nel 1924 e venne ricordato con una grande mostra nel 2007-2008.\nLasci\u00f2, tra le sue documentazioni anche 11 carte con disegni e planimetrie di vari siti quali la necropoli di Menfi, Dahshur, Saqqara e Abusir tutte del 1897, in scala 1:5000, raccolte in un rarissimo volume e facenti parte del Fondo Varille oggi dell'Universit\u00e0 degli Studi di Milano.\nRecentemente la sua pi\u00f9 importante scoperta numismatica (gli scavi nella zecca di Wasit) \u00e8 stata rivalutata ed i ritrovamenti di De Morgan possono essere annoverati, a tutti gli effetti, tra le grandi scoperte archeologiche dell'Egitto."}
{"id": "2169915", "revid": "125737361", "url": "https://it.wikipedia.org/wiki?curid=2169915", "title": "Felipe Mattioni", "text": "Biografia.\nPossiede anche la cittadinanza italiana.\nCarriera.\nGr\u00eamio.\nHa iniziato la sua carriera nel 2004 nelle giovanili del Gr\u00eamio ed \u00e8 stato promosso in prima squadra nel 2007, anche se non \u00e8 sceso mai in campo. \u00c8 riuscito ugualmente a impressionare nel Campeonato Brasileiro Sub-20. Nella stagione 2008, dopo aver debuttato nel Campionato Ga\u00facho, ha esordito nella S\u00e9rie A brasiliana nella vittoria per 2-0 in casa contro il N\u00e1utico.\nMilan.\nIl 15 gennaio 2009 il suo procuratore Mino Raiola lo porta al Milan in prestito con diritto di riscatto fissato a 6 milioni di euro, firmando un contratto di quattro anni e mezzo. Il 3 maggio 2009 ha esordito in Serie A subentrando a Kak\u00e1 all'88\u00ba minuto di Catania-Milan (0-2). L'11 giugno 2009 Adriano Galliani ha dichiarato che il Milan ha deciso di non riscattare il giocatore.\nSpagna.\nRitornato al Gr\u00eamio, il 26 agosto 2009 viene girato in prestito al Maiorca. Dopo una stagione in cui ha collezionato 24 presenze (20 in campionato e 4 in Coppa del Re) e 1 gol, il 26 maggio 2010 \u00e8 stato riscattato definitivamente dal Maiorca. Tale annuncio, tuttavia, non \u00e8 stato considerato valido, come dichiarato dal procuratore del giocatore Mino Raiola, per un ritardo nel riscatto rispetto ai termini contrattuali precedentemente stabiliti. Il 27 luglio 2010 il giocatore, di fatto svincolato, ha firmato con l'Espanyol. Nella prima stagione con la squadra catalana non \u00e8 mai potuto scendere in campo a causa della rottura del legamento crociato anteriore del ginocchio sinistro, subita il 18 agosto 2010, e all'inizio della stagione seguente \u00e8 stato nuovamente costretto all'inattivit\u00e0 per via della rottura del legamento crociato del ginocchio destro.\nInghilterra.\nIl 31 ottobre 2015, dopo essere stato messo sotto contratto dall'Everton, \u00e8 stato immediatamente ceduto in prestito ai Doncaster Rovers fino al 31 dicembre successivo."}
{"id": "2169919", "revid": "216401", "url": "https://it.wikipedia.org/wiki?curid=2169919", "title": "Felipe Mattioni Rohde", "text": ""}
{"id": "2169920", "revid": "614400", "url": "https://it.wikipedia.org/wiki?curid=2169920", "title": "Jaroslav Pelikan", "text": "Biografia, opera, pensiero e riconoscimenti.\nNato ad Akron, nell'Ohio, i suoi genitori erano originari della Slovacchia e della Serbia. Quando neanche poteva tenere in mano una penna, la madre gl'insegn\u00f2 ad usare una macchina per scrivere, nonostante volesse diventare un pianista. Comprese ci\u00f2 che realmente voleva fare da grande poco prima degli studi universitari e decise di non limitare le proprie conoscenze al Cattolicesimo e al Protestantesimo, come molti facevano, ma d'interessarsi anche degli Ortodossi orientali; cos\u00ec, dopo alcuni seminari presso il Concordia Seminary di Clayton, nel Missouri, nel 1946, a soli ventidue anni, ottenne il Ph.D. - dottorato in Filosofia - dalla University of Chicago.\nDivenuto nel 1962 professore di Storia del Cristianesimo presso la Yale University di New Haven (Connecticut), nel 1972 \u00e8 stato nominato \"Sterling Professor of History\", ottenendo cos\u00ec una posizione di privilegio nel mondo accademico. In questo periodo Pelikan ha vinto diversi premi e riconoscimenti accrescendo notevolmente la propria fama di studioso: a culminare la propria attivit\u00e0, dal 1992 al 1993 ha tenuto una serie conferenze - dette Gifford Lectures - presso le quattro principali universit\u00e0 della Scozia - St Andrews, Glasgow, Aberdeen e Edimburgo.\nIl Presidente Bill Clinton lo ha nominato \"Presidente della Commissione sulle Arti e sulle Discipline Classiche\" (\"President's Committee on the Arts and Humanities\"). Nel 2004 ha vinto il Kluge Prize: ha devoluto 500.000$ al Saint Vladimir's Orthodox Theological Seminary - all'epoca presieduto dal reverendo John H. Erickson. Morto all'et\u00e0 di ottantadue anni, la sua sepoltura \u00e8 stata accompagnata dalle note del celebre violoncellista cinese Yo-Yo Ma.\nPelikan ha scritto oltre trenta saggi sul Cristianesimo e la sua storia tra i quali spicca \"La Tradizione Cristiana: Storia dello sviluppo della dottrina\" (\"The Christian Tradition: A History of the Development of Doctrine\"), scritto tra il 1973 ed il 1990."}
{"id": "2169926", "revid": "198277", "url": "https://it.wikipedia.org/wiki?curid=2169926", "title": "Paton V115 500", "text": "La Paton V115 \u00e8 la moto da competizione con cui la casa motociclistica italiana Paton ha partecipato al motomondiale in classe 500 dal 1986 al 1992.\nIl contesto.\nLa denominazione del modello, che sostituiva il precedente Paton V90 500 si doveva all'architettura del propulsore, un motore a V con l'angolazione di 115\u00b0 tra le bancate, in configurazione quadricilindrica a due tempi raffreddato a liquido.\nAlimentato da quattro carburatori, nella versione siglata \"C5/1\" veniva dichiarata una potenza all'albero di 140 CV\nNella prima stagione di gare venne condotta da Vittorio Scatola che nelle sue uniche due partecipazioni non riusc\u00ec per\u00f2 a conseguire punti validi per la classifica iridata; la stessa sorte capit\u00f2 anche l'anno seguente dove il miglior risultato fu un sedicesimo posto ottenuto nel Gran Premio di Francia.\nNel 1988 i risultati nel motomondiale furono altrettanto avari di soddisfazione, diverso per\u00f2 il caso del Campionato Europeo Velocit\u00e0 dove lo stesso Scatola riusc\u00ec ad ottenere il 3\u00ba posto in classifica vincendo anche la prova del campionato disputata in Italia.\nNella stagione 1989 la moto, ora con la sigla \"C7\", venne portata in gara nel mondiale da Marco Papa ma anche questo pilota non riusc\u00ec ad ottenere piazzamenti tali da consentirgli di ottenere punti nella classifica mondiale. Fu nel motomondiale 1990 che la Paton V115 riusc\u00ec ad ottenere il suo primo punto iridato grazie al 15\u00ba posto ottenuto da Scatola in occasione del Gran Premio delle Nazioni, seppur staccato di 8 giri dal vincitore. Questo risultato fece s\u00ec che Scatola si piazzasse al 35\u00ba posto nella classifica piloti e anche la Paton apparisse al 6\u00ba posto della classifica costruttori.\nNel 1991 la versione \"C8\" venne condotta da un nuovo pilota, Michele Valdo ma anch'egli non riusc\u00ec ad ottenere punti in classifica; nelle sue tre partenze il miglior risultato fu un sedicesimo posto ottenuto in Francia. L'ultimo anno in cui la si vide in gara fu il 1992 con alla guida l'esordiente nel mondiale Lucio Pedercini, ma i risultati furono deludenti come i precedenti, con un 20\u00ba posto quale miglior piazzamento stagionale. In quest'ultima evoluzione, la \"C8/3\" veniva dichiarata una potenza arrivata a superare i 150 cv.\nDopo un anno di pausa dalle competizioni, all'inizio della stagione 1994 venne presentata la nuova Paton, la V70 con una nuova configurazione del propulsore."}
{"id": "2169929", "revid": "339392", "url": "https://it.wikipedia.org/wiki?curid=2169929", "title": "*nix", "text": ""}
{"id": "2169938", "revid": "767487", "url": "https://it.wikipedia.org/wiki?curid=2169938", "title": "The Bridge - Il ponte dei suicidi", "text": "The Bridge - Il ponte dei suicidi \u00e8 un film documentario del 2006 diretto da Eric Steel, incentrato sul tema dei suicidi dal Golden Gate Bridge.\n\u00c8 stato presentato al Tribeca Film Festival e nella sezione EXTRA della Festa del Cinema di Roma 2006.\nTrama.\nIl film \u00e8 il risultato di alcune riprese amatoriali effettuate tra il gennaio e il dicembre del 2004, nelle quali sono stati registrati 24 suicidi avvenuti a San Francisco e precisamente dal Golden Gate Bridge, famoso ponte rappresentativo di questa citt\u00e0. Oltre ai filmati amatoriali, sono state disposte per tutta la lunghezza del ponte e in altre zone adiacenti, decine di telecamere che riprendevano giorno e notte l'intera struttura. Nell'arco di un anno sono stati registrati un notevole numero di suicidi che sono stati quindi ripresi da diverse angolazioni. Alcuni di questi sono stati raccontati e mostrati nel corso della pellicola.\nIl regista Eric Steel, ha documentato 23 dei 24 suicidi, raccontando tramite la voce dei parenti delle vittime, le motivazioni delle loro decisioni di togliersi la vita e, soprattutto, il motivo della scelta del ponte come luogo per farlo.\nDalla sua inaugurazione avvenuta nel 1937, dal ponte di San Francisco si sono verificati circa 1.200 suicidi e per questo \u00e8 considerato uno dei posti con il pi\u00f9 alto primato di suicidi negli Stati Uniti, con una media di uno ogni due settimane. La facilit\u00e0 del salto \u00e8 consentita dal fatto che non vi \u00e8 una ringhiera di protezione abbastanza alta per fare da deterrente e questo problema \u00e8 fonte di dibattito da anni. Eric Steel ha deciso di realizzare questo film-documentario per portare il problema della barriera di protezione all'attenzione dell'opinione pubblica.\nCaso mediatico.\nLa scelta del regista di utilizzare le riprese di veri suicidi ha scatenato nell'opinione pubblica un vespaio di proteste. Alcune testate giornalistiche hanno definito il film orribile, voyeristico, immorale e addirittura snuff.\nRiguardo a queste affermazioni, Steel ha dichiarato:\nL'altro problema sollevato dall'opinione pubblica \u00e8 il fatto della paura dell'emulazione della gente alla vista di questa pellicola, cosa che in effetti \u00e8 avvenuta. Celia Kupersmith amministratore delegato e manager generale del \"Golden Gate Bridge Highway and Transportation District\", ha dichiarato che da quando \u00e8 stato realizzato il film c'\u00e8 stato un incremento significativo nei tentativi di salti dal ponte.\nLa Kupersmith non ha attribuito per\u00f2 la colpa dell'aumento del fenomeno alla pellicola ma, secondo lei, alla copertura stampa che ne \u00e8 derivata.\nIl regista si \u00e8 giustificato da queste accuse appurando il fatto che la maggior parte dei suicidi sono stati effettuati da persone che avevano alle spalle una storia di lunghe e dolorose malattie mentali e la maggior parte di loro era affetta da problemi psicologici. Inoltre, non ha informato i parenti delle vittime che i loro cari erano stati ripresi durante il loro atto. Dopo la realizzazione del film, Steel ha mostrato loro le immagini e tutti sono stati lieti di aver partecipato a modo loro al film.\nDurante le riprese, sia Steel che i membri del suo staff, ogni volta che assistevano ad un probabile salto dal ponte, chiamavano immediatamente le autorit\u00e0 competenti per poter prestare aiuto o quantomeno i primi soccorsi alla vittima in questione. I loro tempestivi interventi hanno salvato la vita a 6 persone nel corso della lavorazione.\nTitoli di coda.\nIl film \u00e8 dedicato alle vittime dei suicidi avvenuti durante l'arco delle riprese che vengono elencati alla fine della pellicola."}
{"id": "2169943", "revid": "287204", "url": "https://it.wikipedia.org/wiki?curid=2169943", "title": "Giorgio Crinazzi", "text": " \nBiografia.\nAnton Maria Fossombroni nacque ad Arezzo il 20 marzo 1750 da Giacinto Fossombroni e Lucilla Albergotti. Era il primogenito di 7 fratelli, uno dei quali, Vittorio Fossombroni, si rese celebre sia come scienziato, grazie soprattutto al progetto di bonifica della Val di Chiana, sia per il ruolo politico svolto in qualit\u00e0 di ministro del Granduca di Toscana Ferdinando III e successivamente del figlio Leopoldo II. Il padre Giacinto era un cultore della storia aretina e raffinato collezionista ed archivista, la nonna, Teresa Bagnesi, fu membro di rilievo dell'Accademia Arcadica Aretina.\nAntonio Maria crebbe nel palazzo di famiglia in piazza San Domenico ad Arezzo dove studi\u00f2 musica, in particolare il cembalo ed il violino. Non \u00e8 stato possibile rilevare dati significativi dalla biografia di Anton Maria nelle memorie di famiglia, manoscritto in possesso degli eredi.\nSappiamo che il 4 luglio 1776, a 26 anni, fugg\u00ec dalla casa paterna di Arezzo, forse per problemi di debiti di gioco, e la famiglia non ebbe sue notizie per alcuni anni. Il periodo della fuga, \u00e8 stato abbastanza recentemente ricostruito, grazie ad un epistolario entrato in possesso dell'attuale conte Fossombroni. Le lettere, scritte da Anton Maria e inviate da Vienna al padre Giacinto, descrivono gli ultimi mesi della sua vita e la malattia che ne provoc\u00f2 la morte. In questo carteggio sono presenti anche diverse lettere di personaggi di una certa notoriet\u00e0, come l'Arcivescovo Giuseppe Garampi (Nunzio apostolico a Vienna), che erano stati coinvolti dalla famiglia nella ricerca del figlio fuggiasco. Grazie a questo epistolario, ritrovato per caso in una propriet\u00e0 che era stata di propriet\u00e0 dei Fossombroni fino al 1924 e a conseguenti ulteriori ricerche, \u00e8 stato possibile avere notizie pi\u00f9 precise di questo personaggio dopo la fuga da Arezzo.\nFra l'estate o l'autunno del 1776 e l'autunno del 1778, Anton Maria si rifugi\u00f2 a Venezia, abbiamo notizia certa che Anton Maria si esib\u00ec in un'opera nel teatro di San Cassiano. Successivamente prese il nome falso di \"Giorgio Crinazzi di Perugia\".\nNei primi mesi del 1778, Anton Maria si rec\u00f2 a Trieste dove insegnava musica alla moglie del conte Voinovich, eminente rappresentante della comunit\u00e0 serba, nonch\u00e9 console russo in quella citt\u00e0. La moglie di Voinovich si chiamava M. Clorinda Anna del Rosso, era pisana ed era parente del ministro Tanucci. Giunse a Trieste con una presentazione di Pasquale Anfossi e il 31 luglio 1778 divent\u00f2 maestro di maniera del teatro San Pietro per un anno *Carlo Curiel, Quaresime triestine del settecento, In. La Porta Orientale, I I, 1932, p 121 . Di questo periodo abbiamo notizie dell'attivit\u00e0 teatrale di A.M., grazie ai diari del conte Karl von Zinzendorf, governatore di Trieste. Il 21 febbraio 1779 Crinazzi in un'accademia musicale cant\u00f2 in teatro, insieme alla cantante Anna Moltz, chiamata \"la Triestina\", riscuotendo i complimenti dello Zinzendorf annotati nel suo diario. Il 19 marzo dello stesso anno, in occasione dell'onomastico dell'imperatore, fu presentata una composizione di Anton Maria dal titolo \"Componimento sacro drammatico per musica da eseguirsi nella citt\u00e0 di Trieste il d\u00ec 19 marzo 1779 per solennizzare il giorno del glorioso nome dell'augusto regnante Imperatore Giuseppe II - Trieste, stamperia delli P.P. Armeni Mechitaristi\".\nIl 21 maggio si mise in viaggio per Venezia, avendo in programma di cantare al teatro dell'Opera di Padova. Sul finire del 1780 Crinazzi si rec\u00f2 a Graz, dove tenne concerti in casa della contessa Von Wurembrandt.\nNei primi mesi del 1781 giunse a Vienna dove trov\u00f2 impiego come maestro di canto delle figlie del dott. Joseph Leopold Auenbrugger (il maestro di musica delle due figlie di Auenbrugger era Antonio Salieri). Nel marzo dello stesso anno pubblic\u00f2, edita da Artaria, una composizione di musica e poesia dal titolo \"Sei treni ovvero cantate lugubri in morte di Maria Teresa Imperatrice\". Quest'opera fu valutata da Salieri, da Gluck e da Metastasio che ne diedero un giudizio blandamente positivo. Firm\u00f2 l'opera come Crinazzi, nome sotto il quale continuava a celarsi.\nIl 23 giugno del 1781 firm\u00f2 un contratto di 4 mesi per cantare come tenore ad Esterhaz, nell'orchestra di Haydn nella stagione estiva (notizia confermata da una lettera di Metastasio che gli chiede una relazione sulla reggia di Esterhaz).\nNell'autunno del 1781 avendo contratto la malaria, torn\u00f2 a Vienna. Nello stesso periodo, con l'intermediazione di Voinovich e dell'Arcivescovo Giuseppe Garampi, Giorgio Crinazzi venne riconosciuto come Anton Maria Fossombroni e da quel momento dette inizio agli scambi epistolari col padre Giacinto.\nLe ristrettezze economiche e la gravit\u00e0 della malattia (alla malaria si era aggiunta la tubercolosi) indussero A.M. a chiedere perdono alla famiglia ed a predisporsi a tornare ad Arezzo. Dal febbraio del 1782, per\u00f2, i sintomi si aggravarono e non fu pi\u00f9 possibile per Anton Maria intraprendere il viaggio di ritorno. Mor\u00ec, quindi, solo e lontano da casa il 31 dicembre 1782 a soli 32 anni. Venne sepolto nella cattedrale di Santo Stefano a Vienna sotto il falso nome Crinazzi perch\u00e9 la procedura legale per cambiare cognome sul certificato di morte sarebbe stata complessa e fu sconsigliata al padre dallo stesso nunzio apostolico."}
{"id": "2169945", "revid": "300067", "url": "https://it.wikipedia.org/wiki?curid=2169945", "title": "Ricky Sobers", "text": ""}
{"id": "2169947", "revid": "599013", "url": "https://it.wikipedia.org/wiki?curid=2169947", "title": "Ada\u00edlton Jos\u00e9 dos Santos Filho", "text": "Caratteristiche tecniche.\nGioca come difensore centrale.\nCarriera.\nClub.\nDebutt\u00f2 nell'Esporte Clube Vit\u00f3ria nel 1999, dopo aver passato gli anni precedenti nelle giovanili del club.\nNel 2004, dopo la vittoria del Mondiale Under-20, si trasfer\u00ec al Rennes, dove gioc\u00f2 fino al 2006.\nDal 2007 al 2009 ha giocato nel Santos, con il quale ha vinto il Campeonato Paulista del 2007.\nNel febbraio 2010 si trasferisce al , con il quale vince la Coppa Svizzera nella stagione 2010-11.\nNell'estate 2012 viene acquistato dal club cinese dell'Henan Jianye. Nel giugno 2013 torna al ma subito dopo viene ceduto in prestito al Chiasso.\nNazionale.\nHa partecipato al campionato mondiale di calcio Under-20 2003 con la Nazionale di calcio brasiliana, vincendo la competizione."}
{"id": "2169949", "revid": "1604512", "url": "https://it.wikipedia.org/wiki?curid=2169949", "title": "Kolda", "text": "Kolda \u00e8 una citt\u00e0 nella parte meridionale del Senegal, vicino al confine con la Guinea-Bissau. \u00c8 il \ncapoluogo dell'omonima regione Kolda.\nGeografia fisica.\nTerritorio.\nIl fiume Casamance attraversa la citt\u00e0; nella stagione secca \u00e8 simile a una serie di pozze fangose. La presenza del fiume rende la zona verde e pi\u00f9 rigogliosa rispetto alle altre citt\u00e0 del Senegal.\nClima.\nLa temperatura media annuale \u00e8 di 27,7\u00a0\u00b0C con un massimo di 34,9\u00a0\u00b0C nel mese di aprile, maggio e ottobre, e un minimo di 20,4\u00a0\u00b0C a gennaio e agosto. Ci sono due stagioni principali, quella secca da novembre a maggio e la stagione che va da giugno ad ottobre che \u00e8 la stagione delle piogge.\nPopolazione.\nStime demografiche ufficiali raccolte nei seguenti anni:\nMonumenti e luoghi d'interesse.\nSono presenti nove parrocchie appartenenti alla diocesi di Kolda, sede della Chiesa cattolica suffraganea dell'arcidiocesi di Dakar. \u00c8 attualmente retta dal vescovo Jean-Pierre Bass\u00e8ne.\nNella citt\u00e0 \u00e8 presente un Centro di Ricerca Zootecnica (CRZ) creato nel 1972.\nInfrastrutture e trasporti.\nKolda \u00e8 provvista di un aeroporto che offre voli nazionali."}
{"id": "2169954", "revid": "599013", "url": "https://it.wikipedia.org/wiki?curid=2169954", "title": "Bill Willoughby", "text": ""}
{"id": "2169959", "revid": "120554100", "url": "https://it.wikipedia.org/wiki?curid=2169959", "title": "Royal National Theatre", "text": "Il Royal National Theatre \u00e8 un teatro, di Londra. Viene generalmente chiamato National Theatre o, gergalmente, The National. \u00c8 ubicato nella zona di South Bank nel quartiere di Lambeth, immediatamente ad est del limite sud del \"Waterloo Bridge\". Il teatro venne progettato dall'architetto Sir Denys Lasdun e le sale in esso contenute aprirono, una alla volta, fra il 1976 ed il 1977. Dal 1963 fino alla sua apertura, la compagnia del teatro si esib\u00ec all'Old Vic.\nDal 1988 il teatro \u00e8 stato denominato \"Royal National Theatre\", ma il nome completo viene usato raramente. Il repertorio rappresentato \u00e8 molto variegato e va da Shakespeare ai classici del teatro internazionale, incluso il teatro contemporaneo.\nOrigini.\nNel 1847, un critico dallo pseudonimo di \"Dramaticus\" pubblic\u00f2 un pamphlet descrivendo il precario stato in cui versava il teatro britannico. Produzioni degne di questo nome erano messe in scena soltanto dai teatri pi\u00f9 importanti e le nuove opere erano soggette al controllo censorio del \"Lord Chamberlain's Office\". Allo stesso tempo vi era un germogliare di compagnie teatrali che rappresentavano spettacoli di bassa qualit\u00e0 basati sul melodramma e l'argomento burlesco. I critici stigmatizzavano il fatto che il teatro britannico si stava incamminando verso il commercialismo e lo star system. Vi era altres\u00ec una domanda di buon teatro e negli anni seguenti, sempre pi\u00f9 spesso, venne proposta da diversi ambienti la costituzione di un Teatro nazionale. La richiesta continu\u00f2 con nuovi appelli, a cadenza decennale, in particolare nel 1879 quando la Com\u00e9die-Fran\u00e7aise si insedi\u00f2 al Gaiety Theatre, ed il \"The Times\" present\u00f2 l'evento come \"la pi\u00f9 alta aristocrazia del teatro\". Le principali richieste si andarono unificando in una domanda di creazione di un teatro nazionale che mirasse alla continua riproposizione delle opere di Shakespeare e la costituzione di una Compagnia che rappresentasse il meglio della recitazione britannica.\nAlcuni passi avanti vennero fatti con l'apertura dello Shakespeare Memorial Theatre a Stratford upon Avon il 23 aprile 1879, con la \"New Shakespeare Company\" e quando Herbert Beerbohm Tree fond\u00f2 la Royal Academy of Dramatic Art al Her Majesty's Theatre nel 1904. Le due guerre mondiali non consentirono di mettere a punto un progetto organico e soltanto nel 1948, il London County Council propose un terreno vicino alla Royal Festival Hall per la costruzione di un Teatro Nazionale offrendo il supporto finanziario per la realizzazione con il \"National Theatre Act\", che venne approvato dal Parlamento nel 1949.\nDieci anni dopo la posa della prima pietra fatta nel 1951, il Governo dichiar\u00f2 che la nazione non poteva permettersi la costituzione di un Teatro Nazionale. And\u00f2 avanti una lunga discussione fra il Governo ed il London County Council fino a quando si arriv\u00f2 ad una decisione nel luglio del 1962. Vennero costituiti due organismi che parallelamente si dovevano interessare della costruzione di un teatro e della compagnia. In attesa della costruzione di un nuovo teatro, la compagnia si install\u00f2 al teatro Old Vic ed inaugur\u00f2 la sua attivit\u00e0 il 22 ottobre 1963 con \"Amleto\". La compagnia rimase all'Old Vic fino al 1976, quando fu pronto il nuovo teatro realizzato a South Bank.\nLe sale.\nL'edificio del \"National Theatre\" \u00e8 costituito da tre sale:"}
{"id": "2169960", "revid": "438678", "url": "https://it.wikipedia.org/wiki?curid=2169960", "title": "Il potere dei sensi", "text": "Il potere dei sensi (\"Choses secr\u00e8tes\") \u00e8 un film del 2002 scritto e diretto da Jean-Claude Brisseau.\nTrama.\nNathalie e Sandrine sono due ragazze parigine che lavorano nello stesso strip club, rispettivamente come danzatrice e barista; Sandrine \u00e8 sempre stata attratta dal modo con cui Nathalie usa la sua sensualit\u00e0 per avere il mondo ai suoi piedi e una sera, dopo che rifiuta di prostituirsi con un cliente, le due vanno a vivere insieme nell'appartamento di Nathalie.\nSpinte entrambe dal desiderio di usare i loro corpi ed ogni mezzo necessario per scalare rapidamente posizioni sociali, Nathalie indottrina Sandrine sul potere del suo corpo e dell'eros e le due riescono a farsi assumere come segretarie in un importante istituto bancario della capitale: attraverso una seduzione sempre pi\u00f9 forte Sandrine riesce a soggiogare il suo superiore, il signor Delacroix, professionista rispettato e padre di famiglia integerrimo, finch\u00e9 non vengono colti in flagrante durante un rapporto a tre da Christoph, figlio del titolare dell'istituto.\nChristoph \u00e8 un uomo bellissimo e senza alcun codice morale, dominato solo da istinti sessuali irrefrenabili e perversi, e dopo aver licenziato Delacroix ma salvando comunque le apparenze rivela alle due amiche il suo progetto: intende sposare Sandrine per dimostrare al padre morente di essere ormai maturo e poter quindi ereditare il suo impero; fatto ci\u00f2 i due divorzieranno e alla ragazza andr\u00e0 una ricca \"buonuscita\".\nSandrine, nonostante le avvertenze di Nathalie, subisce il fascino oscuro dell'uomo, che poco dopo la invita nel suo chalet e la fa partecipare a orge e giochi erotici: Nathalie, innamorata alla follia di Christoph, viene violentemente respinta e poco dopo si celebrano le nozze di Sandrine e Christoph.\nDopo un ultimo rifiuto durante l'ennesima orgia sancita per festeggiare la morte del padre e l'acquisizione dell'eredit\u00e0 di parte di Christoph, Nathalie perde la ragione e gli spara a morte, lasciando Sandrine unica erede di tale fortuna. Anni dopo le due si rincontrano, una donna in carriera e l'altra finalmente con una famiglia, e si salutano con un bacio sulla guancia. Senza dirsi una parola, le strade delle due donne si separano una volta per tutte, ma ognuna delle due terr\u00e0 sempre con s\u00e9 il ricordo dell'altra."}
{"id": "2169966", "revid": "1573940", "url": "https://it.wikipedia.org/wiki?curid=2169966", "title": "Opisthothelae", "text": "Opisthothelae, \u00e8 un sottordine dell'ordine Araneae.\nContiene i ragni che non hanno tagmata piatti sui loro opistosomi. La creazione abbastanza recente di questo sottordine, accorpandovi i migalomorfi e gli araneomorfi, \u00e8 stata giustificata dall'esigenza di distinguere questi ragni dai Mesothelae che presentano numerosi caratteri pi\u00f9 primitivi.\nCaratteri distintivi fra Mesothelae e Opisthothelae sono: \nAll'interno degli Opisthothelae distinguere al primo esame superficiale gli araneomorfi dai migalomorfi non \u00e8 facile se non in esemplari abbastanza grandi da consentire di verificare subito l'orientamento dei cheliceri.\nInfatti nei migalomorfi sono posti verticalmente davanti all'apertura della bocca e consentono al ragno di afferrare la preda solo dall'alto verso il basso. Negli araneomorfi, invece, i cheliceri si fronteggiano come le due parti di una tenaglia, consentendo loro una presa pi\u00f9 salda e tenace.\nTassonomia.\nAttualmente, al 2015, viene suddiviso in due infraordini:\nGeneri fossili.\nIl seguente genere fossile degli Opisthothelae non ha ancora una famiglia di appartenenza:"}
{"id": "2169967", "revid": "188323", "url": "https://it.wikipedia.org/wiki?curid=2169967", "title": "Paton PG 500R", "text": ""}
{"id": "2169976", "revid": "188323", "url": "https://it.wikipedia.org/wiki?curid=2169976", "title": "Paton PG 500", "text": ""}
{"id": "2169977", "revid": "919135", "url": "https://it.wikipedia.org/wiki?curid=2169977", "title": "Pseudo-inversa", "text": "In matematica, e in particolare in algebra lineare, la matrice pseudo-inversa, o pseudo-inversa di Moore-Penrose, di una matrice data formula_1 si indica con formula_2 ed \u00e8 la generalizzazione della matrice inversa al caso in cui formula_1 non sia quadrata.\nLa matrice pseudo-inversa interviene nella soluzione del problema dei minimi quadrati.\nDefinizione.\nData la matrice formula_1 di dimensioni formula_5, una matrice formula_6 \u00e8 detta pseudo-inversa di formula_1 se verifica le seguenti quattro propriet\u00e0:\nData una matrice formula_1, esiste un'unica matrice pseudo-inversa che verifica le precedenti propriet\u00e0.\nSe la matrice formula_1 ha rango massimo esiste una semplice espressione algebrica per determinare la pseudo-inversa. In particolare, data la matrice formula_1 di dimensioni formula_5 con formula_16 e rango formula_17, la matrice pseudo-inversa di formula_1 \u00e8 la matrice\ned \u00e8 un'inversa sinistra, cio\u00e8\ndove formula_21 \u00e8 la matrice identit\u00e0. Invece se formula_1 di dimensioni formula_5 con formula_24 e rango formula_25 la matrice pseudo-inversa \u00e8 la seguente\ned \u00e8 un'inversa destra, cio\u00e8\nFormula generale.\nSia formula_28 una matrice reale di rango formula_29. Utilizzando la decomposizione ai valori singolari (SVD) della matrice formula_1, si ha\ndove formula_32, formula_33, formula_34. Le matrici formula_35 sono matrici unitarie; inoltre, in generale, non sono uniche. Invece, la matrice formula_36 \u00e8 unica, \u00e8 una matrice rettangolare diagonale e contiene tutti i valori singolari della matrice formula_1 sulla sua diagonale principale, ordinati in ordine decrescente: formula_38. Con tale formulazione, segue che la pseudo-inversa della matrice iniziale \u00e8 data da\ndove formula_40 (pseudo-inversa di formula_36) \u00e8 esplicitamente calcolabile prendendo la trasposta di formula_36 e sostituendo ai valori singolari non nulli, formula_43, il loro reciproco. La dimostrazione della validit\u00e0 della formula segue per calcolo diretto.\nInoltre, utilizzando la riscrittura data dalla SVD, si pu\u00f2 verificare che:\ned analogamente\nTutte le formule precedenti valgono anche nel caso di matrici complesse, a patto di sostituire il trasposto con il trasposto coniugato."}
{"id": "2169978", "revid": "486946", "url": "https://it.wikipedia.org/wiki?curid=2169978", "title": "Isthmian League Premier Division", "text": ""}
{"id": "2169979", "revid": "767487", "url": "https://it.wikipedia.org/wiki?curid=2169979", "title": "Giants (gruppo musicale)", "text": "I Giants erano un gruppo musicale in attivit\u00e0 dalla fine degli anni settanta agli inizi degli ottanta che si caratterizzava da un look particolare: erano vestiti come i componenti dei Giants, squadra newyorkese di Football Americano, da cui, oltre al look, presero il nome. Il loro genere musicale univa un certo rock duro alla Van Halen con sonorit\u00e0 disco.\nStoria.\nLa band venne formata a Los Angeles dall'italiano Danny B. Besquet (ex bassista de I Profeti e di Adriano Celentano e futuro co-produttore di Nikka Costa, assieme a Tony Renis) e lo scozzese Ronnie Jackson (chitarrista, autore ed apprezzato turnista). La loro identit\u00e0, sia sulle copertine dei dischi che durante le esibizioni, veniva celata da passamontagna neri e caschi da football americano.\nL'omonimo album d'esordio \"Giants\" usc\u00ec nel 1979 e venne registrato in parte in California e in parte in Italia. Da questo lavoro furono tratti diversi singoli, tra cui il pi\u00f9 famoso fu \"Backdoor man\" che l'anno stesso venne presentato anche al Festivalbar. Tra i vari amici musicisti che per l'occasione affiancarono Besquet e Jackson ci furono Tim Bogart, Michael J. Boddicker, Roberto Colombo e Tullio De Piscopo. L'lp venne quasi integralmente proposto nel corso delle sei puntate del variet\u00e0 televisivo \" C'era due volte\", per la regia di Enzo Trapani, dove erano ospiti fissi.\nAgli inizi del 1980 furono ospiti della puntata finale della prima edizione di Fantastico in cui eseguirono un medley delle loro canzoni.\nNel 1981 venne pubblicato il secondo ed ultimo album intitolato \"Giants II\", dal quale fu tratto il singolo \"Rosko (big city)\" che per alcuni mesi fu sigla d'apertura della trasmissione televisiva Discoring.\nNello stesso anno il complesso prende parte al programma televisivo Hello Goggi, come ospite fisso.\nLa veste grafica di entrambi gli lp venne curata da Mario Convertino. Per le copertine dei due dischi mix 12\" estratti dal primo lp vennero utilizzate delle foto di scena da \"C'era due volte\"."}
{"id": "2169981", "revid": "314946", "url": "https://it.wikipedia.org/wiki?curid=2169981", "title": "Continente di Mu", "text": ""}
{"id": "2169984", "revid": "1654832", "url": "https://it.wikipedia.org/wiki?curid=2169984", "title": "Premio San Genesio", "text": "I premi San Genesio sono stati istituiti dalla rivista \"Sipario\" sotto il patrocinio del Comune di Milano. Assegnati annualmente a partire dal 1954 da una commissione di critici drammatici e di personalit\u00e0 del mondo teatrale. Gli attori che hanno vinto pi\u00f9 volte questo prestigioso premio sono Tino Carraro, Vittorio Gassman, Enrico Maria Salerno e Salvo Randone tra gli uomini, Rina Morelli e Sarah Ferrati tra le donne.\nIl premio era intitolato a San Genesio di Roma, mimo martirizzato durante l'impero di Diocleziano."}
{"id": "2169988", "revid": "2214444", "url": "https://it.wikipedia.org/wiki?curid=2169988", "title": "HD 114762 b", "text": "HD 114762 b \u00e8 un pianeta extrasolare gassoso che orbita intorno alla stella HD 114762. Essendo che dista dalla Terra 91,3 anni luce non si pu\u00f2 sapere con certezza il colore; sul sito ufficiale della NASA \u00e8 rappresentato con diverse gradazioni di rosso e arancione.. Venne scoperto nel 1989 da David Latham che us\u00f2 uno spettroscopio Doppler."}
{"id": "2169990", "revid": "2018934", "url": "https://it.wikipedia.org/wiki?curid=2169990", "title": "Societ\u00e0 di Educazione Fisica Virtus", "text": "La Societ\u00e0 Educazione Fisica (SEF) Virtus \u00e8 una societ\u00e0 polisportiva di Bologna, tra le pi\u00f9 antiche d'Italia. Nata nel 1871, soltanto dieci anni dopo l'Unit\u00e0 d'Italia, \u00e8 stata ed \u00e8 tuttora un punto di riferimento dello sport bolognese. Nella sua lunga storia ha avuto sezioni dedicate alla maggior parte delle discipline sportive.\nIl 13 dicembre 1967 a Roma, \u00e8 stata premiata dal C.O.N.I. con la Stella d\u2019Oro al merito sportivo. Nel 1974 ha ottenuto dal Presidente della Repubblica Giovanni Leone lo status di \"ente morale\".\nLe sezioni attive della polisportiva sono: atletica leggera, baseball, calcio, ginnastica, pallacanestro, scherma e tennis.\nOrigini.\nLa SEF Virtus nasce come Societ\u00e0 Sezionale di Ginnastica in Bologna (il termine \"ginnastica\" allora indicava il gesto sportivo in genere ed aveva un significato pi\u00f9 ampio di oggi) il 17 gennaio 1871, \u201c\"sul far della sera\u201d,\" per iniziativa di una manciata di persone tra cui figurava il medico e ginnasiarca Emilio Baumann.\nIl primo simbolo scelto, che appare ancora nello stemma della societ\u00e0, accanto alla pi\u00f9 celebre \"Vu nera\", rappresent\u00f2 le quattro effe disposte a croce romana, iniziali di \"Forte, Franco, Fermo e Fiero\", che erano le quattro virt\u00f9 che il buon ginnasta doveva possedere, un simbolo ispirato dalle teorie di Friedrich Ludwig Jahn.\nNel 1889 la compagine sociale inser\u00ec, per la prima volta, nella propria denominazione il termine Virtus, diventando Societ\u00e0 Ginnastica Educativa Virtus. Il nome cambi\u00f2 ancora in Virtus Gruppo Sportivo Bolognese nel 1920, in Societ\u00e0 di Educazione Fisica Virtus nel 1922 ed in Virtus Bologna Sportiva nel 1925, fino al definitivo nome adottato dal 1945.\nNegli anni le sezioni sportive della societ\u00e0 si moltiplicarono, andando a coprire quasi tutte le discipline pi\u00f9 popolari. Molte di queste non sono oggi pi\u00f9 attive.\nDiscipline.\nAtletica leggera.\nLa nascita della sezione di atletica \u00e8 segnata ufficialmente nel 1899 sulle ali dell'entusiasmo provocato dai Giochi della I Olimpiade. In verit\u00e0 l'atletica \u00e8 stato fin dall'inizio lo sport principe fondatore dell'anima virtussina. Bisogna ricordare che a quei tempi non esistevano le Federazioni e la Federazione Ginnastica Nazionale Italiana si occupava di molte discipline, tra cui quelle che oggi appartengono all'atletica leggera. Basti pensare che la prima manifestazione sportiva pubblica organizzata dalla Virtus di cui si ha nota (riportata sul giornale del tempo \"La Ginnastica\") era essenzialmente una esibizione di atletica: una \"marcia forzata lungo i viali di circonvallazione della citt\u00e0\" svolta il 4 aprile 1871.\nPalmar\u00e8s.\nIn oltre 140 anni di storia la Virtus \u00e8 stata una delle principali societ\u00e0 italiane di atletica, almeno fino agli anni '60. Nonostante le difficolt\u00e0 economiche attraversate nel recente passato, la societ\u00e0 \u00e8 ancora presente nel panorama dell'atletica italiana, e non ha mai smesso di fornire atleti alle rappresentative azzurre. Nel suo palmar\u00e8s sono presenti cinque medaglie olimpiche, due conquistate ai Campionati europei, tre alle Universiadi e due ai Giochi del Mediterraneo, oltre a 10 atleti olimpionici, 1 oro, 1 argento e 3 bronzi ai Mondiali Universitari, 120 titoli individuali ai Campionati italiani Assoluti, 6 titoli tricolori a squadre, 47 atleti azzurri in Nazionale A e un'ottantina di record italiani. La storia dell'atletica virtussina \u00e8 legata soprattutto a tre nomi: Ondina Valla, Claudia Testoni, Pino Dordoni, tutti e tre membri della Hall of Fame della FIDAL, senza dimenticare Gabriele Salviati, Tullio Gonnelli e Giorgio Oberweger, anch'essi medaglie olimpiche.\nAnni recenti.\nDopo che la FIDAL ha deciso di limitare lo strapotere dei corpi sportivi nel 2008, la Virtus \u00e8 sempre stata presente nelle prime cinquanta posizioni della graduatoria dei Campionati italiani di societ\u00e0 di atletica leggera. Nel 2016, per la prima volta nella sua storia, ha partecipato alla Finale Argento (prime ventiquattro squadre italiane) di tali campionati disputatasi ad Orvieto, mentre nel 2017, in ragione del posizionamento dell'anno precedente, ha disputato la Finale Oro (prime dodici squadre italiane) valida per l'assegnazione dello scudetto, presso Modena, per la prima volta nella sua storia.\nBaseball.\nLa Sezione Baseball della SEF Virtus \u00e8 regolarmente affiliata alla Federazione Italiana Baseball Softball.\nDopo aver disputato nella sua storia anche alcuni campionati di Serie A2 (baseball) e di Serie B nella seconda parte degli anni novanta, attualmente, oltre a partecipare nelle categorie giovanili con diverse proprie squadre, \u00e8 presente con la squadra seniores nella Serie C del Campionato italiano di baseball.\nCalcio.\nDopo aver dato vita alla sezione calcio nel 1910, partecipando nello stesso anno alla \"Coppa Emilia\" e al girone regionale di Terza Categoria, nel primo dopoguerra la Virtus si trov\u00f2 all'improvviso tra le protagoniste del calcio italiano. Nel 1920, infatti, una delle numerose rappresentative del calcio bolognese di allora, il \"Gruppo Sportivo Bolognese\", ammesso l'anno precedente in Prima Categoria, per sopravvivere nel calcio di alto livello chiese l'affiliazione alla gloriosa polisportiva, entrando a far parte della sezione calcio. La nuova squadra adott\u00f2 la maglia a scacchi bianchi e neri del G.S. Bolognese. Nel 1922, all'interno della sezione calcio, la Virtus assorb\u00ec un'altra squadra cittadina, il \"Nazionale Emilia Foot-Ball Club\", che giocava in bianco-blu.\nLa Virtus partecip\u00f2 a quattro campionati di massima serie, con risultati decorosi, ma al termine della stagione 1923-1924 venne squalificata e, in seguito, definitivamente radiata per un illecito sportivo.\nAttualmente esiste una sezione della SEF Virtus che disputa il campionato Provinciale di Seconda Categoria, giocando le partite casalinghe all'impianto del Pilastro.\nAnticamente, giocava le sue partite interne sul suo campo sito a Bologna in via Luigi Valeriani 50 (ancora esistente).\nFootball americano.\nNel 1995 nasce la Virtus American Football Team, affiliata alla polisportiva SEF Virtus Bologna, dallo scioglimento dei Warriors Bologna. La compagine disputa per alcune stagioni il campionato di arena football, e la serie A per una sola stagione, nel 2000. Nel 2003 la Virtus AFT riprende il nome di Warriors.\nGinnastica.\nLa sezione ginnastica della SEF Virtus, \u00e8 la pi\u00f9 anziana delle sezioni della S.E.F., fondata il 17 gennaio del 1871.\nNelle sue file hanno militato le medaglie olimpiche Giuseppe Domenichelli e Adolfo Tunesi.\nCon la chiusura, ad ottobre 2013, del Centro Sportivo Sterlino \"Giulio Onesti\", l'attivit\u00e0 della ginnastica \u00e8 stata sospesa per mancanza di impianti. L'attivit\u00e0 stessa riprende per\u00f2 nel corso del 2015 nella cosiddetta \"palestrina\" in attesa che vada a bando la palestra principale\nPallacanestro.\nLa disciplina per cui la SEF Virtus \u00e8 pi\u00f9 celebre \u00e8 sicuramente la pallacanestro. La sezione di questo sport fu fondata tra il 1927 e il 1929 da cinque giovani provenienti dall'atletica leggera. La Virtus pallacanestro diventer\u00e0 una delle principali societ\u00e0 cestistiche italiane, vincendo 16 titoli nazionali e numerosi trofei internazionali.\nDal 2019 la Virtus Pallacanestro schiera anche una squadra femminile, la Virtus femminile, che milita in Serie A1.\nPallavolo.\nAssorbendo la squadra delle fonderie Calzoni, dal 1962 la Virtus milit\u00f2 in massima serie anche nella pallavolo. Allenata da Odone Federzoni, vinse due scudetti nel 1965-66 e nel 1966-67; in quest'ultima stagione offr\u00ec la miglior prestazione di una squadra nel campionato nazionale, vincendo tutte le ventidue partite e perdendo solamente sei set nell'arco dell'intero torneo.\nLa Virtus Pallavolo milit\u00f2 in Serie A fino al 1974 quando, per carenza di sponsor, si ritir\u00f2 dal campionato e abbandon\u00f2 l'attivit\u00e0.\nScherma.\nLa sezione di scherma \u00e8 una delle pi\u00f9 antiche della polisportiva, essendo stata fondata nel 1873. Uno degli schermidori bianconeri pi\u00f9 celebri fu Giampaolo Calanchini, vincitore di due medaglie olimpiche nella sciabola a squadre negli anni '60.\nTennis.\nLa sezione tennis della SEF Virtus, inaugurata nel 1925, ha notevolmente contribuito alla popolarit\u00e0 di questo sport nel capoluogo emiliano. Nelle sue file hanno militato campioni del tennis italiano del calibro di Omar Camporese, Raffaella Reggi e Tathiana Garbin. Nel suo palmar\u00e8s figurano 6 Trofei FIT."}
{"id": "2169991", "revid": "486946", "url": "https://it.wikipedia.org/wiki?curid=2169991", "title": "Isthmian League North Division", "text": ""}
{"id": "2169992", "revid": "347132", "url": "https://it.wikipedia.org/wiki?curid=2169992", "title": "Autorizzazione maritale", "text": "L'autorizzazione maritale fu una norma caratterizzante la netta predominanza dell'uomo nella famiglia di fine '800.\nL'istituto.\nLa norma prevedeva che la donna domandasse al capofamiglia (l'uomo) l'autorizzazione per comparire in giudizio e per il compimento di atti di disposizione patrimoniale quindi donare, ipotecare o alienare beni immobili, contrarre mutui ecc.\nL'autorizzazione perde il requisito di necessariet\u00e0 per alcuni aspetti, qualora l'attivit\u00e0 famigliare fosse un'attivit\u00e0 commerciale.\nStoria in Italia.\nL'istituto dell'autorizzazione maritale entra a far parte ufficialmente dell'ordinamento giuridico con l'entrata in vigore del Codice napoleonico, il 21 marzo 1804. Decaduto tale codice dopo la definitiva sconfitta di Napoleone a Waterloo nel 1815, dopo la proclamazione del Regno d'Italia il tema fu ripreso dal legislatore italiano e inserito tra le norme del Codice civile del 1865. Tale normativa ribadiva la condizione di inferiorit\u00e0 della donna rispetto all'uomo nel sistema giuridico del nuovo Regno d'Italia.\nIl \"Codice civile italiano\" del 1865.\nGli articoli del Codice relativi a tale provvedimento erano i numeri 134, 135, 136, 137.\nL'art. 134 affermava, infatti, che \u00abLa moglie non pu\u00f2 donare, alienare beni immobili, sottoporli ad ipoteca, contrarre mutui, cedere o riscuotere capitali, costituirsi sicurt\u00e0, n\u00e9 transigere o stare in giudizio relativamente a tali atti, senza l'autorizzazione del marito\u00bb. Si evince, dunque, come l'unica libert\u00e0 esprimibile, da parte della donna, fosse quella di scegliere o meno di contrarre matrimonio.\nTali vincoli non esistevano per le donne nubili e per le vedove ma, una volta scelto il matrimonio, la donna era evidentemente sottomessa alle scelte del marito e questo, secondo la retorica del tempo, serviva a non esporre l'unit\u00e0 familiare a possibili \u00abturbazioni\u00bb. Sempre a questo scopo, era parimenti stabilito che la patria potestas sui figli fosse esercitata unicamente dal padre di famiglia.\nLa \"Legge Sacchi\" del 1919.\nL'abrogazione dell'autorizzazione maritale avvenne per opera della L. 17 luglio 1919 n. 1176, \"Norme circa la capacit\u00e0 giuridica della donna\", che prese il nome dal proponente, il deputato Ettore Sacchi. Importante \u00e8 l'art. 7 di questa legge, il quale comportava una innovazione nel quadro sociale dell'Italia del primo Novecento, introducendo la parit\u00e0 tra i sessi. In base a questa norma, infatti, la donna era abilitata \u00aba pari titolo degli uomini\u00bb all'esercizio di \u00abtutte le professioni ed a coprire tutti gli impieghi pubblici\u00bb, restando comunque esclusi gli impieghi \u00abgiurisdizionali o l'esercizio di diritti e di potest\u00e0 politiche, o che attengono alla difesa militare dello Stato\u00bb.\nTuttavia, bench\u00e9 la possibilit\u00e0 da parte della donna di amministrare liberamente il proprio patrimonio costituisse un importante passo avanti nella parificazione del suo status, restarono in piedi ancora molte discriminazioni: il diritto di voto fu raggiunto solo nel 1946 e la completa parificazione del ruolo della donna all'interno della famiglia avvenne solo nel 1975."}
{"id": "2169996", "revid": "300067", "url": "https://it.wikipedia.org/wiki?curid=2169996", "title": "Bruce Seals", "text": ""}
{"id": "2169997", "revid": "729019", "url": "https://it.wikipedia.org/wiki?curid=2169997", "title": "Gran Premio motociclistico del Brasile 2001", "text": "Il Gran Premio motociclistico di Rio 2001 corso sabato 3 novembre, \u00e8 stato il sedicesimo e ultimo Gran Premio della stagione 2001 e ha visto vincere: la Honda di Valentino Rossi nella classe 500, Daijir\u014d Kat\u014d nella classe 250 e Y\u014dichi Ui nella classe 125.\nLa gara della classe 500 \u00e8 stata interrotta dopo 4 giri a causa della pioggia; \u00e8 ripartita per 20 giri, con la griglia di partenza determinata dall'ordine d'arrivo della prima parte di gara. La somma dei tempi delle due parti ha determinato il risultato finale.\nSi tratta dell'ultima gara della storia per questa classe, presente nel motomondiale fin dalla sua prima edizione del 1949, dopo 580 Gran Premi dal 2002 viene sostituita dalla MotoGP.\nViene assegnato l'ultimo titolo iridato ancora non attribuito, quello della classe 125, se lo aggiudica Manuel Poggiali, primo sammarinese ad entrare nell'albo d'oro dei vincitori del motomondiale."}
{"id": "2170000", "revid": "486946", "url": "https://it.wikipedia.org/wiki?curid=2170000", "title": "Isthmian League South Division", "text": ""}
{"id": "2170001", "revid": "767487", "url": "https://it.wikipedia.org/wiki?curid=2170001", "title": "Renato Silva", "text": "Caratteristiche tecniche.\nGioca come difensore centrale.\nCarriera.\nClub.\nRenato Silva inizi\u00f2 la sua carriera nel calcio professionistico nel , nel 2003; gi\u00e0 nel 2004, si trasfer\u00ec in Europa, ai portoghesi del , tornando per\u00f2 un anno pi\u00f9 tardi in Brasile, al .\nAll'inizio del 2007 si trasfer\u00ec al , club rivale del Flamengo, ma dopo pochi mesi, dopo una partita di Ta\u00e7a Guanabara, venne sottoposto a controlli anti-doping, per uso di cannabis, e il suo contratto fu rescisso immediatamente dalla societ\u00e0 di Rio de Janeiro.\nCondannato a 120 giorni di squalifica, Renato ottenne la riduzione della pena a 60 giorni, a patto di svolgere servizi sociali.\nIl mise sotto contratto il giocatore grazie alla volont\u00e0 dell'allenatore Cuca.\nNel Botafogo fece piuttosto fatica agli inizi, tanto che alla fine del 2007 rischiava di essere ceduto, ma ci\u00f2 non avvenne per la scarsit\u00e0 di difensori centrali nella rosa del Botafogo.\nNel corso del campeonato Carioca 2008 Renato Silva inizi\u00f2 a giocare come titolare e ad affermarsi, tanto da ricevere interessamenti da parte dello , club tedesco. Nella vittoria della Ta\u00e7a Rio segn\u00f2 la rete della vittoria contro la sua ex-squadra, il .\nNel dicembre 2008 il annunci\u00f2 di aver messo sotto contratto Renato Silva per quattro anni, insieme a Washington, ex del .\nNazionale.\nHa partecipato al campionato mondiale di calcio Under-20 2003 con la Nazionale di calcio brasiliana, vincendo la competizione."}
{"id": "2170002", "revid": "339392", "url": "https://it.wikipedia.org/wiki?curid=2170002", "title": "Ring name", "text": ""}
{"id": "2170003", "revid": "2053010", "url": "https://it.wikipedia.org/wiki?curid=2170003", "title": "Monte Manos", "text": "Il Monte Manos \u00e8 una montagna delle Prealpi Bresciane e Gardesane. Situato nel territorio comunale di Capovalle fa parte del gruppo del Pizzoccolo-Zingla-Manos.\nGeografia fisica.\nPosto nel settore delle Prealpi bresciane e gardesane \u00e8 di aspetto carsico e visto dalla parte nord della val Vestino si presenta a forma conica con la vetta, sormontata da una croce di ferro, in parte erbosa nel pendio sud, al contrario vegetata e rocciosa nella parte occidentale e con le pendici del versante nord coperte da arbusti di faggio e pini. La prima ascensione invernale nota \u00e8 di Francesco Coppellotti detto Nino da Gargnano, alpinista della sezione del CAI di Brescia, salendo da Bollone per il Passo di Vesta il 28 gennaio 1906.\nPoco distante la vetta, verso nord est, si stacca una cresta con il monte Ingorello, il monte Carzen e il monte Vesta. In prossimit\u00e0 della malga di Vesta di Cima si trova uno stagno, detto localmente \"lav\u00e0c di Vesta\", usato nei mesi dell'alpeggio come abbeveratoio dal bestiame e fino a pochi decenni fa si colorava di colore rosso a causa della presenza di minuscoli oligocheti.\nOrigine del nome.\nL'origine del toponimo del Monte deriverebbe dal greco \"man\u00f2s\" che significa rado, brullo, forse per indicare in antico la sommit\u00e0 e i pendii erbosi del versante sud del Monte spogli dalla vegetazione arbustiva. \u00c8 citato nell'Atlante Tirolese di Peter Anich di fine '700.\nStoria.\nIl monte \u00e8 un sito di importanza scientifica e storica.\nIl ritrovamento nel 1950 circa sul monte Manos e a Cima Ingorello di reperti paleoarcheologici testimoniano la presenza di stazioni preistoriche di transito attribuibili all'et\u00e0 del bronzo che fungevano da collegamento tra il Lago di Garda-la Val Sabbia e la Valle di Ledro. Qui, secondo l'archeologo Francesco Zorzi, Angelo Pasa, di Verona, precisamente sul Monte Manos, a quota 1487 trov\u00f2 in superficie nei pressi della mulattiera una bella punta di freccia peduncolata a patina lattea, di tipo eneolitico e sulla Cima Ingorello, a 1250 m. una selce scheggiata di tipo campignanoide. Questa scoperta, seppur composta di manufatti sporadici, pu\u00f2 confermare la presenza nella zona di uomini preistorici e pi\u00f9 precisamente del periodo eneolitico. La scoperta suffragata da altri rinvenimenti sul monte Tombea negli anni '70 del secolo scorso e a monte Tremalzo potrebbe confermare l'esistenza di un sentiero preistorico che si snodava da Campione del Garda a Tremosine al passo Nota, dal monte Manos lungo la Val Vestino fino al monte Tombea-Caplone per poi raggiungere il monte Tremalzo e il villaggio palafitticolo del lago Ledro. \nL'importanza in antico di luogo di transito delle popolazioni locali \u00e8 avvalorato dal fatto che nelle vicinanze del Monte si trova il noto Passo della Fobbia o del Cavallino della Fobbia o semplicemente Passo Fobia, il che fa ipotizzare, secondo gli storici, di una presenza longobarda nella zona poich\u00e9 \u201cFobbia\u201d seppur derivato dal latino \"fovea\", conca, sarebbe appunto un termine in uso presso quell'antica popolazione, il cui significato \u00e8 proprio quello di passo, gola o valico. Qui nel novembre 1526 fu scavalcato da 20.000 lanzichenecchi al comando di Georg von Frundsberg provenienti dalla Germania e diretti a Roma, nel 1797 dai francesi di Napoleone, nel 1848 dai volontari lombardi, nel 1859 dai soldati Piemontesi di Durando e nel 1866 dal corpo volontari italiani di Giuseppe Garibaldi. \nNel 1944-1945 fu ampiamente militarizzato dall'Organizzazione Todt, con l'impiego di operai locali, per apprestare un valido sbarramento all'avanzata degli Alleati verso il Trentino.\nLa Grande Guerra. Il sistema difensivo italiano.\nAgli inizio del '900 l'ipotesi dello stato maggiore del Regio esercito italiano di costruire sul monte Manos un forte armato di cannoni in cupola che avrebbe dovuto operare all'interno dello \"Sbarramento Giudicarie\" per contrastare una ipotetica avanzata dell'esercito austriaco nel Trentino sud occidentale e in simbiosi con il forte di Valledrane, venne accantonata causa gli insostenibili costi di realizzazione e si opt\u00f2 per la pi\u00f9 snella soluzione della messa in posizione di due batterie campali, che nel 1915 verr\u00e0 definita \"2\u00ba Gruppo di artiglierie occasionali monte Manos\".\nAppena sotto la vetta fu costruito l'\"appostamento di quota 1404\", predisposto per quattro cannoni da 149G, il pezzo pesante in uso presso le artiglierie dell'esercito italiano, furono realizzate cos\u00ec quattro piazzole con spalle in cemento armato e di una polveriera. Il luogo si chiama oggi \"La Polveriera\". \nA quota inferiore in localit\u00e0 \"Fortini Fa\u00ec\", altres\u00ec fu messo in opera l'\"appostamento di quota 1220\" . Il 27 aprile del 1915, un mese prima dell'entrata in guerra dell'Italia, in un documento del regio esercito denominato \"Parere sugli appostamenti per batterie occasionali\", si legge al riguardo: \"4 cannoni da 75A, con intervallo tra i pezzi da 11 metri a 12,50. Si condivide il parere del comando del Genio di Verona, che ritiene sufficiente la costruzione di una sola piazzola sulla destra dell'esistente appostamento, lasciando sgombra la piazzola centrale. Spesa preventivata \u00a3. 5.500\". Allo scoppio delle ostilit\u00e0 nel maggio furono, per prime, le batterie del monte Manos ad aprire il fuoco contro gli austriaci accampati sul monte Tombea, poi tutto il fronte tacque per sempre.\nIl monte Manos fu cos\u00ec fortificato, come il monte Stino, Cima Ingorello e il monte Carzen, con opere difensive costituite da postazioni di artiglieria a quota 1404 con 4 cannoni da 149/23 G; a quota 1402 con 4 cannoni da 75/27 Mod. 1906 A e trincee a difesa delle artiglierie.\nIl monte Manos fece parte del sistema Tombea-Caplone uno dei capisaldi principali della Terza linea di difesa arretrata, un'ampia cinta fortificata che chiudeva il settore Alto Garda verso la Valle delle Giudicarie e lungo il fianco occidentale verso il lago d'Idro fino a raccordarsi sulle posizione fortificate arretrate del monte Denai, una Batteria di artiglieria da 149A, del monte Stino e con quelle della riviera gardesana del monte Spino, del monte Pizzocolo e del monte Castello di Gaino di Toscolano Maderno. Il settore era difeso da una prima linea lungo la Valle di Ledro (direttrici Passo Nota-Carone-Limone), dietro la quale furono realizzate due Linee arretrate di difesa (direttrici Tremosine-Passo Nota e Mezzema-Passo Nota), disposte verso est in modo da fronteggiare una eventuale conquista austriaca del monte Altissimo sul Baldo. Pi\u00f9 indietro la Linea arretrata di resistenza, tra Tignale e il Passo della Puria, in totale furono costruite 2.500 fortificazioni di vario tipo, servite da circa 2.000-3.000 uomini tra artiglieri, fanti e supporti logistici.\n1944-1945. La \u201cLinea blu\u201d di difesa nazista.\nL\u2019organizzazione Todt, creata da Fritz Todt, ministro degli Armamenti e degli Approvvigionamenti del Terzo Reich, \u00e8 stata un\u2019impresa di costruzioni che oper\u00f2 dapprima nella Germania nazista, e successivamente, in tutti i paesi occupati dalla Wehrmacht. Il ruolo principale dell\u2019impresa fu la costruzione di strade, ponti e altre opere fondamentali per le armate tedesche, come la fabbricazione di linee difensive tedesche in Italia: la Linea Gustav, la Linea Gotica e, appunto, la Linea Blu, o \u201cBlaue Linie\u201d, \u201cBlaue II\u201d o \u201cLinea Alpina\u201d che dall'intersezione del confine svizzero-austriaco scendeva per circa 400 chilometri a sud est verso il bresciano, il lago d\u2019Idro, salendo poi a nord del lago di Garda in Trentino e della provincia di Belluno seguitando fino a Monfalcone e Fiume e sfruttava ove era possibile i manufatti della Grande Guerra. \nL\u2019organizzazione oper\u00f2 in stretta sinergia con gli alti comandi militari durante tutta la seconda guerra mondiale, arrivando ad impiegare al lavoro coatto ma anche volontario, remunerato, di pi\u00f9 di 1.500.000 uomini e ragazzi, di cui 170.000 in Italia, 11.000 nel solo bresciano e i lavoratori adulti erano esentati dal prestare servizio militare obbligatorio nelle forze armate della Repubblica Sociale Italiana, evitando altres\u00ec la deportazione nei campi di lavoro in Germania. Dal luglio del 1944, su ordine di Adolf Hitler, che eman\u00f2 la direttiva numero 60, e sotto la giurisdizione nel settore ovest di Franz Hofer, gauleiter dell\u2019Alpenvorland (che comprendeva le ex province italiane di Belluno, Bolzano e Trento), iniziarono i cantieri dei lavori della cosiddetta \u201cLinea blu\u201d, la linea che avrebbe dovuto garantire il blocco dell\u2019avanzata degli angloamericani verso il nord. Nella bassa Vallecamonica e nella zona del lago di Garda e d\u2019Idro doveva sbarrare la strada verso il Trentino ed il Cantone dei Grigioni in Svizzera. Nell\u2019alto Garda Bresciano e nella Valle Sabbia furono costruite opere per appostamenti difensivi di artiglieria, camminamenti e ricoveri ipogei sul monte Manos, sul monte Carzen, sul monte Stino, nell'ex comune di Moerna e sulle alture della sponda orientale del lago d\u2019Idro impiegando operai locali e della Val Vestino, pi\u00f9 a sud i lavori interessarono il monte Pizzocolo e il monte Castello di Gaino, capo Ream\u00f2l a Limone sul Garda e la riviera del Garda da Gargnano a Gardone Riviera con la costruzione di bunker a servizio dei vari ministeri della RSI. Nell\u2019aprile del 1945 l\u2019opera poteva definirsi completa ma non fu mai presidiata o armata e tantomeno impiegata dall\u2019esercito tedesco a causa del crollo del fronte italiano e alla successiva fine del conflitto.\nNatura.\nLa zona fu erborizzata a partire dal 1863 dal botanico don Pietro Porta, allora parroco del villaggio di Bollone e specialista del genere dei Carduus, segu\u00ec nel 1867 la spedizione scientifica dello zoologo austriaco Joseph Gobanz e nel 1875 dal malacologo milanese Napoleone Pini.\nCultura.\nDetto.\n\"Ti mando al Manos\" era il detto in uso tra i superiori degli operai edili del Garda bresciano durante il periodo della RSI, tra il 1943 e il 1945, per chi non rispettava il contratto o non eseguiva in modo soddisfacente il lavoro assegnato. Difatti sul Monte gli addetti alla costruzione delle opere militari erano alle dipendenze dell'Organizzazione Todt tedesca con orari e mansioni impegnative svolte in un luogo disagiato.\nAccesso.\nIl Monte \u00e8 raggiungibile dal Passo del Cavallino della Fobbia nel comune di Treviso Bresciano su strada sterrata e con permesso di transito oppure su sentiero dal Passo di San Rocco di Capovalle o da Bollone, la frazione di Valvestino, tramite il Passo di Vesta."}
{"id": "2170004", "revid": "179980", "url": "https://it.wikipedia.org/wiki?curid=2170004", "title": "Renato Assis da Silva", "text": ""}
{"id": "2170008", "revid": "767487", "url": "https://it.wikipedia.org/wiki?curid=2170008", "title": "Christos Tsountas", "text": "Biografia.\nChristos Tsountas nacque a Stenimachos, una localit\u00e0 della Tracia, attualmente Asenovgrad (Bulgaria). Collabor\u00f2 con Heinrich Schliemann. Nel 1886 scopr\u00ec e identific\u00f2 il palazzo reale miceneo a Tirinto. Condusse anche le importanti esplorazioni nel palazzo di Micene e studi\u00f2 la diffusione della civilt\u00e0 micenea nel Peloponneso.\nTsountas ha inoltre gettato le fondamenta dello studio del periodo neolitico in Grecia con gli scavi iniziati ai primi del XX secolo nelle due localit\u00e0 di Sesklo e di Dimini, entrambe in Tessaglia. Dall'esame dei reperti delle due localit\u00e0 Tsountas distinse le due fasi del \"Tessalonico A\" (corrispondente alla civilt\u00e0 di Sesklo) e del \"Tessalonico B\" (corrispondente alla civilt\u00e0 di Dimini). Nel periodo 1898-99 Christos Tsountas esplor\u00f2 numerosi siti di sepolture in numerose isole Cicladi, un arcipelago che per la sua posizione ha rappresentato un ponte insulare fra la Grecia e l'Asia Minore. In particolare le consuetudini funerarie e i manufatti in ceramica e in marmo lo condussero a coniare il termine \"Civilt\u00e0 Cicladica\".\nFra tanti altri, ebbe come studente Spyrid\u014dn Marinatos, che continu\u00f2 ed approfond\u00ec lo studio della Civilt\u00e0 Cicladica e Minoica."}
{"id": "2170010", "revid": "110157", "url": "https://it.wikipedia.org/wiki?curid=2170010", "title": "CTI Records", "text": "La CTI Records (Creed Taylor Internazional o Creed Taylor Incorporated) \u00e8 un'etichetta jazz fondata nel 1967 da Creed Taylor, inizialmente come una societ\u00e0 controllata da A&amp;M Records.\nTaylor, che aveva precedentemente fondato la Impulse Records ed aveva lavorato per la Verve Records, si era guadagnato un'ottima reputazione come rispettato produttore di album jazz. Le sue produzioni per CTI condividevano uno stile tipicamente caldo, morbido finalizzato a creare un'atmosfera smooth jazz. L'etichetta \u00e8 diventata anche famosa per le immagini delle copertine degli album, molte delle quali dell'artista fotografo Pete Turner. [1] [2]\nTra gli artisti di rilievo che incisero per l'etichetta ci sono stati George Benson, Eumir Deodato, Paul Desmond, Gabor Szabo, Freddie Hubbard, Stanley Turrentine, Wes Montgomery, Hubert Laws, Ant\u00f4nio Carlos Jobim, Bob James, Larry Coryell e molti altri.\nUn'altra etichetta, affiliata al marchio CTI, la Kudu, lanciata nel 1971, era pi\u00f9 orientata al soul-jazz; nell'elenco degli artisti di rilievo che incisero per la Kudu c'erano Grover Washington, Jr., Hank Crawford, Idris Muhammad. La maggior parte degli arrangiamenti per le incisioni Kudu furono opera di Don Sebesky; in ogni sessione figurano alcuni dei migliori artisti jazz del momento, come Ron Carter, che \u00e8 apparso su quasi ogni registrazione, ed Herbie Hancock che spesso era seduto al pianoforte.\nLa CTI Records dichiar\u00f2 il fallimento nel 1978, [3], ma la maggior parte del suo catalogo \u00e8 rimasto in stampa. La produzione CTI del dopo A&amp;M Records \u00e8 ora propriet\u00e0 della Sony BMG Music Entertainment ed \u00e8 distribuita dalla Epic Records; gli album di Grover Washington, Jr. incisi per la Kudu, sono stati ristampati dalla Motown's MoJazz. I quattro album CTI dell'artista Bob James, sono rimasti di sua propriet\u00e0; la Seawind invece \u00e8 in possesso del loro vecchio catalogo CTI. Le realizzazioni A&amp;M sono ora distribuite dalla Verve Records, una divisione della Universal Music Group.\nDiscography.\nSerie 3000.\nGli album della serie CTI 3000 sono stati prodotti da Creed Taylor tra il 1967 ed il 1970 e stampati dalla A&amp;M con un piccolo logo \"CTI\" sulla copertina. These albums we issued with the regular A&amp;M record label with the addition of the \"CTI\" logo and \"produced by Creed Taylor\"\nSerie 1000.\nIn 1970 Creed Taylor established the CTI label independently of A&amp;M and issued the first five releases as the 1000 Series which had a green record label. The 1000 Series featured artists working outside of the jazz genre.\nSerie 6000.\nThe albums in the CTI 6000 series were released between 1970 and 1976 and featured an orange CTI label with black print. Later albums in the 6000 series were distributed by Motown and are designated by the addition of an S1 to the catalog number. \nSerie 5000.\nThe 5000 Series was introduced in 1975 as a series of popular music recordings and consist of eight issued albums.\nSerie 7000.\nThe 7000 Series continued the numbering sequence from the 6000 Series \nKudu.\nThe Kudu label was launched by Creed Taylor in July 1971 and specialized in soul jazz artists releasing 39 albums from 1971 to 1979. Kudu is considered CTI's sister label.\nSalvation.\nSalvation Records was a CTI subsidiary originally intended for gospel albums but after releasing one album by the B. C. &amp; M. Choir and laying fallow for two years the label was revived for a handful of jazz and R&amp;B releases."}
{"id": "2170025", "revid": "508036", "url": "https://it.wikipedia.org/wiki?curid=2170025", "title": "Bivacco Mario Jachia", "text": "Il bivacco Mario Jachia \u00e8 situato in val Ferret a 3.264\u00a0m s.l.m. nel massiccio del Monte Bianco e fa parte del comune di Courmayeur.\nStoria.\nLa costruzione risale al 1961 ed \u00e8 intitolata all'alpinista Mario Jachia.\nCaratteristiche ed informazioni.\nIl bivacco \u00e8 situato presso l'Aiguille de l'\u00c9v\u00eaque, sulla cresta spartiacque dei valloni del Fr\u00e9boudze e Tronchey. \u00c8 costituito da un prefabbricato in legno con rivestimento in lamiera. Dotato di coperte e materassini, \u00e8 sprovvisto di acqua corrente ed illuminazione.\nAccessi.\nL'accesso avviene in circa 6 ore da Tronchey. L'accesso \u00e8 alpinistico, su terreno spesso ripido e di difficile navigazione. Ci sono tratti esposti e qualche passaggio su roccia (III grado)."}
{"id": "2170030", "revid": "125983948", "url": "https://it.wikipedia.org/wiki?curid=2170030", "title": "Francesco Gonzaga (1444-1483)", "text": "Biografia.\nI primi anni.\nFrancesco Gonzaga era figlio di Ludovico II Gonzaga, marchese di Mantova, e di sua moglie Barbara di Brandeburgo.\nDopo aver compiuti gli studi a Padova, pass\u00f2 all'Universit\u00e0 di Pisa ove si laure\u00f2 per poi essere nominato dal febbraio del 1454 alla carica di protonotario apostolico. Procuratore della chiesa di Mantova, durante gli anni giovanili condusse una vita ampiamente laicale malgrado avesse ormai intrapreso chiaramente la carriera ecclesiastica. Nel 1477 da una certa Barbara ebbe un figlio naturale, Francesco (\u20201511), detto \"il Cardinalino\".\nLa nomina a cardinale.\nVenne nominato cardinale a diciassette anni da Pio II su pressione del cugino, il principe elettore Alberto III di Brandeburgo, dopo gli otto mesi di soggiorno del pontefice a Mantova in occasione della Concilio tenutosi in quella citt\u00e0. L'incontro tra il padre il marchese Ludovico e il neo cardinale recantesi nella citt\u00e0 natale per l'incoronazione a cardinale, fu immortalato in una delle pi\u00f9 note opere pittoriche del rinascimento italiano: gli affreschi di Andrea Mantegna della Camera degli Sposi. Francesco fu il primo tra i dieci Gonzaga a essere nominato cardinale e gli fu assegnata la chiesa romana di Santa Maria Nuova.\nNominato vescovo di Bressanone nel 1464, prese parte al conclave che in quello stesso anno elesse papa Paolo II, al quale egli offr\u00ec personalmente uno splendido banchetto il 16 settembre in occasione della presa di possesso del soglio pontificio. Nominato amministratore della diocesi di Mantova il 20 agosto 1466, occup\u00f2 tale posto sino alla propria morte.\nPrese parte quindi ai concistori segreti del 7 gennaio 1467 e 30 giugno 1470. Nel concistorio celebrato a San Marco il 18 febbraio 1471 il pontefice lo nomin\u00f2 legato \"a latere\" a Bologna e contemporaneamente venne nominato commissario apostolico per gli stati paterni, con la facolt\u00e0 di smuovere la propria diocesi a favore di una crociata contro i turchi che per\u00f2 non si comp\u00ec mai in quell'epoca. Presa ormai residenza a Roma, durante la propria permanenza accolse col cardinale Marco Barbo il nuovo duca di Ferrara, Borso d'Este. Lasci\u00f2 quindi Roma per Bologna il 5 luglio 1471 giungendo in Emilia il 21 luglio successivo. Fece poi ritorno a Roma il 4 agosto di quello stesso anno per prendere parte al conclave del 1464 che elesse il pontefice Paolo II. La sua legazione a Bologna gli venne confermata dal nuovo papa Sisto IV e ricevette in commenda anche l'abbazia di San Gregorio presso Mantova, rinunciando il 18 marzo 1472 a quella di San Tommaso Maggiore presso Verona. Durante la sua permanenza a Bologna, il 2 maggio 1472, ricevette nel proprio palazzo il cardinale Giovanni Bessarione che si trovava di passaggio verso la Francia ove si recava a negoziare l pace tra il re francese e il duca di Borgogna.\nNominato amministratore della sede metropolitana di Lund, occup\u00f2 tale incarico sino al 1474 e si preoccup\u00f2 di offrire a Bologna un banchetto per l'ambasciata francese inviata da Luigi XI di Francia presso papa Sisto IV. Nel 1472 ottenne la commenda del monastero di Sant'Andrea a Mantova per poi fare ritorno a Roma dal 24 novembre 1473. Nell'aprile del 1474 venne incaricato di ricevere a Roma con i dovuti onori il re Cristiano I di Danimarca e Norvegia presso la corte pontificia. Per ricompensarlo degli ottimi servigi svolti, il pontefice nel 1475 gli concesse \"in commendam\" la diaconia di Sant'Agata dei Goti.\nFugg\u00ec da Roma il 10 giugno 1476 per lo scoppio della peste col seguito della corte pontificia e finalmente, il 26 luglio 1476 venne nominato amministratore della sede episcopale di Bologna. Qui accolse sotto la sua protezione il poeta romano Paolo Emilio Boccabella, con l'intenzione di farne il suo segretario.\nNel 1477 si trovava ancora a Roma e prese possesso effettivo della propria arcidiocesi solo il 18 luglio 1478, dimettendosi nel contempo dalla carica di abate commendatario del monastero di San Dionigi di Milano (18 gennaio). \nNel gennaio 1479 fu a Ferrara per ragioni non chiare. Il cronista Bernardino Zambotti, che lo vide, cos\u00ec entusiasticamente lo descrive:\nRistabil\u00ec l'ordine a Bologna a seguito di alcuni moti anti-papisti scoppiati il 20 marzo 1479 e rinunci\u00f2 anche alla commenda del monastero di Santa Maria alla Gironda presso Bozzolo il 18 giugno di quell'anno, passandola a suo fratello Ludovico. Il 28 dicembre 1480 fece ritorno a Roma dalla sua legazione e venne nuovamente nominato legato \"a latere\" a Bologna il 15 dicembre 1482, ma decise prima di recarsi a Ferrara per incoraggiare gli abitanti della citt\u00e0 a combattere contro Venezia, guadagnandosi la reputazione di grande oratore e principe della chiesa, ma generoso coi poveri e profondamente devoto alla Madonna.\nDal 1479 al 1480 accolse presso la sua corte di Mantova Angelo Poliziano, dove il letterato scrisse la \"Fabula di Orfeo\".\nCome altri componenti della famiglia, collezion\u00f2 reperti antichi tra cui una parte dei tesori appartenenti a papa Paolo II, collezionista di gemme.\nAndrea Mantegna oltre che raffigurarlo nella Camera degli Sposi, gli dedic\u00f2 un ritratto.\nMor\u00ec il 21 ottobre 1483 presso il Palazzo della Signoria a Bologna a causa di un'intossicazione. Nel documento originale che ne attestava la morte si legge che la causa del decesso fu \"per disordini; percioch\u00e9 bevendo l'acqua della Porretta non serv\u00f2 la guardia conveniente\". Il suo corpo venne trasportato a Mantova e sepolto nel mausoleo di famiglia presso la chiesa di San Francesco. L'orazione funebre venne tenuta da Giovanni Lucido Cataneo."}
{"id": "2170036", "revid": "716642", "url": "https://it.wikipedia.org/wiki?curid=2170036", "title": "Mihails Zem\u013cinskis", "text": "Carriera.\nClub.\nZem\u013cinskis ha cominciato la carriera professionistica nel 1988, nell'allora Unione Sovietica, con la divisa dello Zvezda Ventspils. Si \u00e8 trasferito presto allo Skonto Riga, squadra di cui \u00e8 divenuto il simbolo e con cui ha dominato il calcio lettone nel decennio successivo con la conquista di 13 titoli nazionali consecutivi e 7 Coppe di Lettonia.\nNonostante la serie di successi con lo Skonto, ha vestito per due brevi periodi anche le divise del BVSC Budapest (squadra ungherese) e del Hapoel Kfar Saba, in Israele.\nSi \u00e8 ritirato dal calcio giocato al termine della stagione 2005. Nel 2003 ha vinto il titolo di difensore lettone dell'anno.\nNazionale.\nHa fatto il proprio esordio in Nazionale lettone l'8 aprile 1992 contro la , in occasione della prima storica gara del paese baltico dopo l'indipendenza. Nel 2004 \u00e8 stato uno dei 23 lettoni a prendere parte per la prima volta al campionato d'Europa, disputato quell'anno in Portogallo e chiusosi per la squadra al primo turno.\nHa disputato l'ultima gara in Nazionale l'8 ottobre 2005, contro il . Con la maglia del proprio paese ha disputato 104 gare, numero che lo pone al secondo posto, dopo Vit\u0101lijs Astafjevs (145), nella classifica dei giocatori pi\u00f9 presenti, e realizzato 12 reti.\nAllenatore.\nSmessi i panni del calciatore ha allenato per due stagioni l'Olimps Riga dove inizialmente vestiva i panni di giocatore / allenatore; in seguito \u00e8 stato per altre due stagioni il Daugava Daugavpils, con cui ha vinto la Coppa di Lettonia nel 2008.\nDal 2009 al 2011 \u00e8 stato allenatore della nazionale Under-21 lettone.\nAttivit\u00e0 politica.\nHa aderito nel 2006 al partito Centro dell'Armonia.\nAlle elezioni parlamentari del 2006 \u00e8 stato eletto deputato.\nVenne rieletto sia nelle elezioni parlamentari del 2010, che nelle elezioni parlamentari del 2011."}
{"id": "2170038", "revid": "287204", "url": "https://it.wikipedia.org/wiki?curid=2170038", "title": "Mihails Zemlinskis", "text": ""}
{"id": "2170039", "revid": "913245", "url": "https://it.wikipedia.org/wiki?curid=2170039", "title": "David Oliver (atleta)", "text": "Biografia.\nIn carriera ha conquistato il bronzo ai Giochi olimpici di e ai Mondiali indoor di . Si \u00e8 laureato inoltre per quattro volte campione statunitense dei 110 m ostacoli ed una volta campione statunitense indoor dei 60 m ostacoli.\nCon il tempo di 12\"89 sui 110 metri ostacoli, stabilito il 16 luglio 2010 a Saint-Denis, detiene il quarto miglior tempo di sempre. La prestazione \u00e8 stata anche primato nazionale, prima che venisse migliorato da Aries Merritt con il tempo di 12\"80, corso il 7 settembre 2012 al Memorial Van Damme di Bruxelles, tempo che \u00e8 anche record mondiale della specialit\u00e0."}
{"id": "2170044", "revid": "767487", "url": "https://it.wikipedia.org/wiki?curid=2170044", "title": "Accordi di Grenelle", "text": "Gli accordi di Grenelle furono negoziati il 25 e il 26 maggio, nel pieno della crisi del Maggio '68, dai rappresentanti del governo Pompidou, dai sindacati e dai rappresentanti del padronato.\nTra i negoziatori figuravano Jacques Chirac, allora giovane segretario di Stato agli Affari locali, e Georges S\u00e9guy, in rappresentanza della CGT.\nL'accordo, concluso il 27 maggio 1968 ma mai firmato, consisteva essenzialmente in un aumento del 35% dello SMIG (Salario Minimo Interprofessionale Garantito) e del 10% in media dei salari reali. Prevedeva anche la creazione della \"sezione sindacale d'impresa\" (organismo analogo ai Consigli di fabbrica che dagli anni settanta ai novanta costituirono la rappresentanza sindacale unitaria di base in Italia), attuata poi con legge il 27 dicembre 1968.\nRespinti dalla base, gli accordi non risolsero nell'immediato la crisi sociale, e lo sciopero continu\u00f2. Tuttavia tre giorni dopo, il 30 maggio, il generale de Gaulle di ritorno a Parigi da un incontro con il generale Massu a Baden-Baden, confortato dalla enorme manifestazione della destra agli Champs-\u00c9lys\u00e9es, decise lo scioglimento dell'Assemblea Nazionale e indisse le elezioni legislative che videro il 30 giugno 1968 il trionfo dei gollisti dell'UDR con 293 seggi su 378 e misero fine, per il momento, alla crisi politica.\nIl nome di Grenelle deriva dal luogo in cui l'accordo fu negoziato, il Ministero del Lavoro sito appunto in rue de Grenelle, a Parigi, nell'antico H\u00f4tel du Ch\u00e2telet.\nL'edificio, costruito alla fine del XVIII secolo e un tempo sede arcivescovile, fu destinato al Ministero del Lavoro nel 1905. L'ambiente di riunione, che si chiam\u00f2 da allora \u00absalle des Accords\u00bb era l'antico salone da pranzo, che ha conservato la decorazione settecentesca.\nIl nome \"Grenelle\" \u00e8 stato in seguito ripreso per designare ampie discussioni aperte alle forze sociali e finalizzate a costruire un vasto compromesso sociale, come nel caso del \"Grenelle 2007 de l'Environnement\"."}
{"id": "2170046", "revid": "122948543", "url": "https://it.wikipedia.org/wiki?curid=2170046", "title": "Giovanni Padoan", "text": "Biografia.\nFin da giovane impegnato in attivit\u00e0 di propaganda per il partito comunista, anche in Francia dove la famiglia era emigrata si impegna in attivit\u00e0 sindacali. Rientra in Italia per il servizio militare e diventa membro del comitato di zona a Monfalcone del Partito Comunista Italiano. Nel 1934 viene arrestato e condannato, nel 1935, a 16 anni di prigione, dal quale ne esce per amnistia nel 1941. Dopo l'Armistizio di Cassibile, diventa commissario politico della Divisione Garibaldi \"Natisone\" e successivamente vicecomissario del Raggruppamento Divisioni Garibaldi \"Friuli\", \u00e8 lui in questa veste che assieme a Mario Lizzero firma il 7 maggio 1944, gli accordi internazionali tra la resistenza italiana e jugoslava.\nI rapporti con la Brigata Osoppo.\nIl 22 novembre nel corso di un incontro tra gli osoviani e gli ex garibaldini (ormai saldamente inquadrati nell'esercito Jugoslavo). Padoan rappresent\u00f2 gli ex-garibaldini e ribad\u00ec la necessit\u00e0 di far passare alle dipendenze degli Jugoslavi anche le formazioni osoviane. Gli osoviani, rappresentati dal capitano Francesco De Gregori detto \"Bolla\", rifiutarono la proposta e \"Bolla\" in data 23 novembre 1944, inform\u00f2 il \"Comando 1 brigata Osoppo\" circa le proposte di \"Vanni\".\nIl 7 febbraio 1945 gli osoviani, tra cui Francesco De Gregori detto \"Bolla\", furono uccisi dal gruppo GAP guidato da Mario Toffanin detto \"Giacca\" nell'Eccidio di Porz\u00fbs.\nDopoguerra.\nNel dopoguerra riveste diversi incarichi a livello nazionale. Negli anni '50, viene sottoposto a processo per l'Eccidio di Porz\u00fbs, venendo assolto in primo grado a Lucca, poi condannato a trent'anni per omicidio in appello a Firenze e in via definitiva in cassazione, infine graziato nel 1959. In attesa di giudizio, venne fatto riparare dal PCI in Cecoslovacchia e in Romania.\nNel 2001, assumendosi la responsabilit\u00e0 della strage, defin\u00ec l'\"Eccidio di Porz\u00fbs\" \u00abcrimine di guerra che esclude ogni giustificazione\u00bb, chiedendo \u00abformalmente scusa e perdono agli eredi delle vittime del barbaro eccidio\u00bb. Padoan afferm\u00f2 che la sua dichiarazione \u00abl'avrebbe dovuta fare il Comando Raggruppamento divisioni \"Garibaldi-Friuli\" quando era in corso il processo di Lucca. Purtroppo, la situazione politica da guerra fredda non lo rese possibile\u00bb.\nMor\u00ec nel 2007 all'et\u00e0 di 98 anni nella sua casa di Cormons, dove risiedeva da molti anni."}
{"id": "2170049", "revid": "12468", "url": "https://it.wikipedia.org/wiki?curid=2170049", "title": "Patto di Grenelle", "text": ""}
{"id": "2170055", "revid": "124123", "url": "https://it.wikipedia.org/wiki?curid=2170055", "title": "Oliver Wolcott Jr.", "text": "\u00c8 stato il 2\u00ba Segretario al Tesoro degli Stati Uniti durante la presidenza di George Washington prima e la presidenza di John Adams poi dal 1795 al 1800 e governatore del Connecticut dal 1817 al 1827."}
{"id": "2170056", "revid": "183976", "url": "https://it.wikipedia.org/wiki?curid=2170056", "title": "Kathrin Hoelzl", "text": ""}
{"id": "2170057", "revid": "339392", "url": "https://it.wikipedia.org/wiki?curid=2170057", "title": "Oliver Wolcott, Jr.", "text": ""}
{"id": "2170058", "revid": "767487", "url": "https://it.wikipedia.org/wiki?curid=2170058", "title": "Manuel G\u00f6ttsching", "text": "Biografia.\nFond\u00f2 nel 1970 il gruppo Ash Ra Tempel assieme all'ex Tangerine Dream Klaus Schulze e al compagno di scuola Harmut Enke.\n\u00c8 stato uno dei chitarristi pi\u00f9 importanti nel genere Krautrock. Il suo stile e la sua tecnica hanno influenzato decine di artisti nella scena ambient negli anni ottanta e novanta.\nIl suo album solista del 1984 \"E2-E4\", con cui avrebbe anticipato la techno, \u00e8 considerato come seminale nello sviluppo della musica house. Nel 1989 ha collaborato con il progetto italiano Sue\u00f1o Latino per la realizzazione del brano omonimo (in pratica un remix di \"E2-E4\" con parti vocali aggiunte)."}
{"id": "2170059", "revid": "287204", "url": "https://it.wikipedia.org/wiki?curid=2170059", "title": "Manuel Gottsching", "text": ""}
{"id": "2170063", "revid": "101175", "url": "https://it.wikipedia.org/wiki?curid=2170063", "title": "Harris WCM", "text": ""}
{"id": "2170066", "revid": "2220898", "url": "https://it.wikipedia.org/wiki?curid=2170066", "title": "The Tick (serie animata)", "text": "The Tick \u00e8 una serie televisiva a disegni animati prodotta da Akom Productions, Graz Entertaiment e Sunbow Productions."}
{"id": "2170067", "revid": "62004", "url": "https://it.wikipedia.org/wiki?curid=2170067", "title": "Claudia Lichtenberg", "text": " Scalatrice, attiva tra le Elite UCI dal 2005 al 2017, ha vinto il Giro d'Italia 2009.\nDurante l'attivit\u00e0 ciclistica \u00e8 stata anche studentessa di ingegneria meccanica all'Universit\u00e0 tecnica di Monaco."}
{"id": "2170070", "revid": "101175", "url": "https://it.wikipedia.org/wiki?curid=2170070", "title": "Team Gresini", "text": ""}
{"id": "2170071", "revid": "171091", "url": "https://it.wikipedia.org/wiki?curid=2170071", "title": "Bivacco di Fr\u00e9boudze", "text": "Il bivacco di Fr\u00e9boudze (in francese, \"bivouac de Fr\u00e9bouge\") era un bivacco situato in val Ferret a 2.360\u00a0m s.l.m. nel massiccio del Monte Bianco facente parte del comune di Courmayeur.\nStoria.\nLa data di realizzazione va dal 1923 al 1925. Cominci\u00f2 a perdere la sua utilit\u00e0 in seguito alla successiva costruzione del bivacco Giusto Gervasutti poco pi\u00f9 sopra a quota 2.385\u00a0m. La struttura \u00e8 stata in seguito rimossa ed esposta al Museo alpino Duca degli Abruzzi di Courmayeur.\nCaratteristiche ed informazioni.\nIl bivacco era situato nel versante sud del Mont Greuvetta presso il versante orografico sinistro del ghiacciaio di Fr\u00e9boudze. La costruzione era realizzata in legno rivestito in lamiera.\nAccessi.\nL'accesso avveniva da Lavachey in circa 3 ore.\nAscensioni.\nVedere \"Bivacco Giusto Gervasutti al Fr\u00e9boudze\""}
{"id": "2170075", "revid": "339392", "url": "https://it.wikipedia.org/wiki?curid=2170075", "title": "Claudia Hausler", "text": ""}
{"id": "2170078", "revid": "1573940", "url": "https://it.wikipedia.org/wiki?curid=2170078", "title": "Achirus lineatus", "text": "Achirus lineatus , \u00e8 un pesce di mare e di acque salmastre appartenente alla famiglia degli Achiridi.\nDistribuzione e habitat.\nSi incontra nel golfo del Messico, nel mar dei Caraibi e nell'Oceano Atlantico occidentale tra la Florida e l'Argentina.\nQuesto pesce frequenta soprattutto gli ambienti salmastri o addirittura ipersalini delle lagune ma raramente si incontra in mare aperto.\nDescrizione.\nHa il caratteristico aspetto dei pesci piatti, asimmetrica, con entrambi gli occhi situati su di un fianco. \nHa un corpo piuttosto ampio ed arrotondato, con pinna dorsale, pinna anale e pinna caudale ampie, occhi ravvicinati e pinna pettorale molto piccola.\nLa colorazione, molto variabile, \u00e8 di solito bruna con macchie pi\u00f9 scure.\nRaggiunge i 23\u00a0cm di lunghezza.\nComportamento.\nPassa il suo tempo infossata nella sabbia da cui lascia emergere solo gli occhi. Ha la capacit\u00e0 di cambiare colore rapidamente.\nRiproduzione.\nLe larve hanno per breve tempo vita pelagica.\nAlimentazione.\nSi alimentano soprattutto di crostacei, vermi e pesci pi\u00f9 piccoli.\nAcquariofilia.\nQuesta specie \u00e8 allevabile in acquario."}
{"id": "2170083", "revid": "1573940", "url": "https://it.wikipedia.org/wiki?curid=2170083", "title": "Andinoacara pulcher", "text": "Andinoacara pulcher () \u00e8 un pesce d'acqua dolce appartenente alla famiglia Cichlidae e alla sottofamiglia Cichlasomatinae che proviene dall'America centrale e meridionale.\nDistribuzione e habitat.\nProviene dal Venezuela e da Trinidad; \u00e8 comune sia nei torrenti che in zone con corrente pi\u00f9 lenta e acque meno limpide.\nDescrizione.\nPresenta un corpo compresso lateralmente e non particolarmente allungato, che raggiunge la lunghezza massima di 16\u00a0cm. La colorazione, blu nei maschi durante il periodo riproduttivo, \u00e8 di solito marrone-verdastra con fasce pi\u00f9 scure e macchie azzurre. Le pinne sono ampie, in particolare nei maschi.\nBiologia.\nComportamento.\n\u00c8 un pesce pacifico. I giovani possono formare piccoli gruppi.\nRiproduzione.\nSia il maschio che la femmina sorvegliano le uova, deposte su una roccia, anche dopo la loro schiusa: se gli avannotti vengono minacciati, il maschio li raccoglie nella sua bocca.\nAlimentazione.\n\u00c8 carnivoro e si nutre di piccoli invertebrati come anellidi, crostacei e insetti.\nAcquariofilia.\nPu\u00f2 essere allevato in acquario, dove si riproduce."}
{"id": "2170091", "revid": "287204", "url": "https://it.wikipedia.org/wiki?curid=2170091", "title": "Confusione (brano musicale)", "text": ""}
{"id": "2170095", "revid": "547034", "url": "https://it.wikipedia.org/wiki?curid=2170095", "title": "Altolamprologus compressiceps", "text": "Altolamprologus compressiceps \u00e8 un pesce tropicale d'acqua dolce, appartenente alla famiglia dei Ciclidi.\nDistribuzione e habitat.\nQuesta specie \u00e8 endemica del Lago Tanganica, in Africa.\nDescrizione.\nPresentano un corpo ben riconoscibile, con testa allungata e labbra pronunciate, con una grande bocca. Il corpo \u00e8 allungato, compresso ai fianchi, con profili dorsale e ventrale poco pronunciati, corto peduncolo caudale e pinna caudale a delta. La pinna dorsale \u00e8 lunga ma non molto alta, cos\u00ec come l'anale. Le pinne ventrali sono appuntite, le pettorali sono arrotondate. La livrea presenta un fondo giallo-ocra con 6-7 fasce verticali di colore bruno-beige che nella maggioranza degli esemplari si biforcano lungo i fianchi. Le pinne sono gialle orlate di bruno, ad eccezione della coda, interamente gialla.\nIl dimorfismo sessuale prevede dimensioni leggermente maggiori nei maschi che hanno anche i vertici delle pinne appuntite, a differenza di quelli delle femmine che sono pi\u00f9 arrotondati. \nRaggiungono una lunghezza massima di 12 cm.\nEtologia.\nPesce tranquillo con le altre specie, \u00e8 piuttosto aggressivo nei confronti dei conspecifici: continui litigi sono frequenti anche nella coppia di riproduttori.\nAlimentazione.\nSi nutre di zooplancton.\nRiproduzione.\nUna volta formata la coppia, si assiste alla preparazione di un nido (solitamente una frattura tra le rocce, che viene attentamente pulita) e alla successiva deposizione di grosse uova dai toni verdi, che vengono poi fecondate dal maschio.\nSuccessivamente entrambi i genitori montano la guardia al luogo di cova, con molta tenacia, a volte fino alla morte.\nAcquariofilia.\n\"A. compressiceps\" \u00e8 poco diffuso negli esercizi commerciali di acquariofilia ma riscuote un buon successo tra gli allevatori appassionati di ciclidi per il suo bell'aspetto e le dimensioni contenute. Si riproducono raramente in acquario."}
{"id": "2170097", "revid": "71433", "url": "https://it.wikipedia.org/wiki?curid=2170097", "title": "Michael Brandt", "text": " Autore di film come \"Quel treno per Yuma\" con Russell Crowe e \"Wanted\" con Angelina Jolie, prima di diventare sceneggiatore si \u00e8 dedicato ad alcune produzioni direct-to-video partecipando come montatore e/o collaboratore durante il montaggio.\nBiografia.\nBrandt nasce in Wisconsin nel 1968. Forte di una esemplare e rigida tradizione cristiana della famiglia, dopo essersi diplomato si iscrive e prende una laurea alla Baylor University in Waco (Texas), un istituto privato di natura battista."}
{"id": "2170098", "revid": "124123", "url": "https://it.wikipedia.org/wiki?curid=2170098", "title": "Kristin Armstrong", "text": ""}
{"id": "2170099", "revid": "123145933", "url": "https://it.wikipedia.org/wiki?curid=2170099", "title": "E2-E4", "text": "E2-E4 \u00e8 un album in studio del chitarrista Manuel G\u00f6ttsching, registrato nel 1981 e pubblicato tre anni dopo. \u00c8 stato il primo che G\u00f6ttsching pubblic\u00f2 con il proprio nome.\nIl disco.\nL'album \u00e8 un brano musicale minimalista di quasi un'ora, suddiviso in nove brani singoli, che prendono il nome da altrettante fasi del gioco degli scacchi. Il titolo dell'album prende il nome da un classico movimento di apertura del gioco degli scacchi (apertura di Re).\nL'album \u00e8 stato registrato da solista in una sessione il 12 dicembre 1981 a Berlino nello Studio Roma e in seguito non pi\u00f9 modificato.\nAccoglienza.\nPitchfork ha classificato \"E2-E4\" al 79\u00ba posto nella lista dei migliori 100 album degli anni ottanta mentre il critico musicale Simon Reynolds lo ha definito un capolavoro della proto-techno."}
{"id": "2170103", "revid": "1573940", "url": "https://it.wikipedia.org/wiki?curid=2170103", "title": "Apistogramma agassizii", "text": "Apistogramma agassizi () \u00e8 un piccolo pesce d'acqua dolce, appartenente alla famiglia Cichlidae.\nDistribuzione e habitat.\nQuesta specie \u00e8 diffusa nel Bacino Amazzonico, e particolarmente diffusa nello stato brasiliano di Amazonas. Abita i piccoli affluenti e i canali naturali che scorrono nella foresta, stazionando soprattutto tra la vegetazione sottoriva, soprattutto palme da cocco con radici in acqua e zone ombrose in genere.\nDescrizione.\nIl corpo \u00e8 tozzo e allungato, compresso ai fianchi, con grosse scaglie e fronte convessa. Le labbra sono carnose, le pinne robuste. Il maschio \u00e8 pi\u00f9 allungato della femmina e con le estremit\u00e0 delle pinne affusolate. La coda \u00e8 a lancia, mentre nella femmina arrotondata, cos\u00ec come le altre pinne.La livrea originaria del maschio \u00e8 presenta un dorso olivastro, fianchi dai riflessi azzurri argentei, sottogola e ventre azzurri e gialli. Dall'occhio parte una piccola linea nera obliqua verso la gola una spessa linea orizzontale nera, terminante al centro della coda, che pu\u00f2 essere pi\u00f9 o meno orlata di chiaro. Le altre pinne sono azzurrine grigiastre, orlate di bruno e bianco. Un'altra colorazione tipica vede il blu sostituito al rosso. Con l'allevamento da parte dell'uomo sono state selezionate diverse variet\u00e0 di colore. La femmina \u00e8 solitamente grigio olivastra chiara, con le medesime linee nere ma una colorazione pi\u00f9 smorta.\nRaggiunge una lunghezza massima di 8\u00a0cm (la femmina \u00e8 solitamente pi\u00f9 piccola).\nComportamento.\nTali animali sono territoriali, ma sono meno aggressivi di altre specie dal comportamento similare; inoltre non sono dediti allo scavo del fondale e quindi non creano dissesti in seno alla morfologia dell'acquario.\nOccorre introdurli in un acquario abbastanza capiente, caratterizzato da un fondo lavico, molti nascondigli, nella fattispecie sassi e radici sparsi sul fondo, vegetazione a profusione, e ampio spazio libero per il nuoto.\nRiproduzione.\nLa deposizione avviene nelle fenditure o cavit\u00e0 delle superfici rocciose, grazie alla femmina che provvede anche alla pulizia del rifugio generando una corrente, ottenuta muovendo costantemente le pinne.\nLa difesa dei territori riproduttivi \u00e8 a carico del maschio mentre le femmine curano la prole relegando i piccoli in minuscole buche ricavate nel fondale; impartiscono ordini ai \"cuccioli\" mediante un sistema di comunicazione basato su determinate movenze.\nLa fase iniziale della nutrizione delle larve fa perno sulla consumazione del sacco vitellino, dopodich\u00e9 occorre nutrirle con artemie appena schiuse (utilizzare una apposita cannuccia o sirnga per indirizzare i naupli sul branchetto di avannotti).\nDi facile individuazione il dimorfismo sessuale: il maschio presenta una conformazione pi\u00f9 grande e colori pi\u00f9 intensi; i contorni della pinna caudale sono pi\u00f9 spigolosi di quelli della femmina.\nAlimentazione.\nSi nutre di artemie e altri piccoli organismi. Gli animali accettano un regime alimentare basato sulla somministrazione di alimenti vivi (Tubifex, Artemia, ecc) liofilizzati, e in scaglie.\nAcquariofilia.\npesce di facile allevamento se si dispone di una vasca di un centinaio di litri. L'ideale per lui \u00e8 un acquario stile \"amazzonico\" con molti nascondigli, acqua ambrata e luce soffusa, cos\u00ec anche la magnifica livrea verr\u00e0 esaltata.\nStato di conservazione.\nMinacciata dall'inquinamento, dalla cementificazione degli argini dei corsi d'acqua e dalla pesca per il mercato acquariofilo. ma la specie non rischia affatto l'estinzione essendo uno dei pesci pi\u00f9 popolari e ogni anno in asia si producono milioni di esemplari."}
{"id": "2170113", "revid": "767487", "url": "https://it.wikipedia.org/wiki?curid=2170113", "title": "Palon de la Mare", "text": "Il Palon de la Mare (3.703\u00a0 - detto anche \"Palon della Mare\") \u00e8 una montagna del Gruppo Ortles-Cevedale nelle Alpi Retiche meridionali. Si trova lungo la linea di confine tra la Lombardia ed il Trentino-Alto Adige tra il Monte Cevedale ed il Monte Vioz.\nItinerari.\nLa montagna pu\u00f2 essere salita partendo da Santa Caterina Valfurva e passando dal Rifugio Ghiacciaio dei Forni e dal Rifugio Cesare Branca."}
{"id": "2170114", "revid": "154893", "url": "https://it.wikipedia.org/wiki?curid=2170114", "title": "Ralf Hutter", "text": ""}
{"id": "2170115", "revid": "2120780", "url": "https://it.wikipedia.org/wiki?curid=2170115", "title": "Rettori di Campagna e Marittima", "text": "Si riportano i governatori della provincia di Campagna e Marittima a partire dal 1553, con il rispettivo titolo e la data di nomina:\nNel 1814, con la restaurazione dello Stato pontificio, monsignor Fabrizio Turiozzi torn\u00f2 a governare la provincia come Delegato apostolico. Quindi, il \"motu proprio\" \"Per ammirabile disposizione\" di papa Pio VII del 6 luglio 1816 sanc\u00ec l'istituzione della Delegazione apostolica di Frosinone."}
{"id": "2170118", "revid": "433605", "url": "https://it.wikipedia.org/wiki?curid=2170118", "title": "Maria Moroni", "text": "Carriera.\nNel 2001 la Moroni \u00e8 stata la prima donna tesserata come agonista dalla Federazione Pugilistica Italiana; il 21 luglio di quell'anno le \u00e8 stata infatti consegnata la tessera n. 1 dal Presidente della FPI Franco Falcinelli, in occasione del primo incontro ufficiale disputato in Italia (a Castel Ritaldi) fra la Moroni e l'ungherese Angela Nagi sulla lunghezza delle quattro riprese da due minuti ciascuna; la pugile italiana ha vinto per k.o.t. alla terza ripresa.\nPrima del tesseramento con la Federazione Pugilistica Italiana, la Moroni \u00e8 stata tesserata con la federazione croata e con quella americana.\nNel 2002 Maria Moroni ha disputato e vinto il primo titolo europeo tra professioniste (versione E.B.U.), quando ancora titoli mondiali di pugilato femminile professionistico non esistevano. L'incontro, valevole per il primo titolo femminile professionistico europeo dei pesi piuma si \u00e8 svolto il 2 agosto 2002 a Spoleto, avversaria la francese Nadia Debras.\nLe due pugili si sono affrontate sulla lunghezza delle 10 riprese di due minuti l'una; l'incontro si \u00e8 concluso con la vittoria ai punti della Moroni.\nIn seguito Maria Moroni ha difeso il titolo europeo per 3 volte.\n\u00c8 anche la prima pugile-donna ad esser stata eletta consigliere federale F.P.I.(in quota atleti) dopo la modifica dello statuto federale.\nDal 2009 \u00e8 dirigente sportivo della Federazione Pugilistica Italiana, \u00e8 stata eletta consigliere federale in occasioni della XXXV Assemblea Elettiva Nazionale F.P.I. per il quadriennio olimpico 2009-2012 del 14 marzo 2009 a Chianciano Terme.\nSuccessivamente dal pugilato si \u00e8 presa \" una pausa di riflessione\". si \u00e8 tesserata con la societ\u00e0 di serie A di atletica leggera \" Camelot\" di Milano diventando, cos\u00ec, anche una lanciatrice del disco e nel frattempo ha terminato gli studi universitari in giurisprudenza (vecchio ordinamento).\nHa iniziato una carriera professionale: ha terminato il praticantato forense ed attualmente \u00e8 impegnata anche in collaborazioni con alcune redazioni giornalistiche e telegiornalistiche."}
{"id": "2170120", "revid": "110157", "url": "https://it.wikipedia.org/wiki?curid=2170120", "title": "Cesar (fiume)", "text": "Il Cesar \u00e8 un fiume della parte settentrionale della Colombia, parte del bacino del Magdalena; separa il massiccio della Sierra Nevada de Santa Marta dalla Sierra de Perij\u00e1, una parte della Cordigliera Orientale delle Ande.\nScorre da nord verso sud; nasce nel dipartimento di La Guajira, per poi passare nel Cesar, prima di gettarsi nel Magdalena; alcuni dei suoi tributari sono il Badillo, il Guatapur\u00ed, l'Ariguan\u00ed e il Villanueva. L'unica citt\u00e0 importante lungo il suo corso \u00e8 Valledupar."}
{"id": "2170123", "revid": "24443", "url": "https://it.wikipedia.org/wiki?curid=2170123", "title": "Palon della Mare", "text": ""}
{"id": "2170127", "revid": "729019", "url": "https://it.wikipedia.org/wiki?curid=2170127", "title": "Christiane Soeder", "text": "Nata a Remscheid in Germania, vive attualmente a Vienna.\nCarriera.\nChristiane Soeder inizi\u00f2 la sua carriera sportiva nel duathlon. Tre volte campionessa tedesca dal 1999 al 2001, si classific\u00f2 quinta ai campionati del mondo nel 1999 poi terza nel 2000.\nA partire dal 2002, si consacr\u00f2 nel ciclismo su strada. Specialista delle cronometro, vinse quattro volte il campionato austriaco della specialit\u00e0, realizzando una doppietta con il titolo in linea nel 2004, nel 2006 e nel 2009. Nel 2007 si classific\u00f2 terza ai mondiali di Stoccarda. L'anno successivo vinse La Grande Boucle F\u00e9minine Internationale e la medaglia d'argento ai mondiali di Varese, sempre nella cronometro."}
{"id": "2170128", "revid": "71433", "url": "https://it.wikipedia.org/wiki?curid=2170128", "title": "L'Usignolo e la Rosa", "text": ""}
{"id": "2170134", "revid": "125722188", "url": "https://it.wikipedia.org/wiki?curid=2170134", "title": "Lukas Hofer", "text": "Biografia.\nOriginario di San Lorenzo di Sebato, \u00e8 entrato a far parte della nazionale italiana nel 2006. In Coppa del Mondo ha esordito nel 2009 nello sprint di Oberhof, chiuso al 53\u00ba posto, ha conquistato il primo podio arrivando terzo nel 2010 nella staffetta mista di Kontiolahti ed ha ottenuto la sua prima vittoria il 5 gennaio 2012 ad Oberhof nella staffetta, insieme a Christian De Lorenzi ed ai fratelli Markus e Dominik Windisch, disputando la quarta frazione e riportando la nazionale italiana maschile al successo 11 anni e 10 mesi dopo la vittoria di Ren\u00e9 Cattarinussi a Chanty-Mansijsk il 19 marzo 2000.\nHa partecipato a due dei Mondiali giovanili, Val Martello 2007 (23\u00b0 in individuale, 29\u00b0 in sprint, 22\u00b0 in inseguimento, 13\u00b0 in staffetta) e Ruhpolding 2008 (4\u00b0 in individuale, 15\u00b0 in sprint, 4\u00b0 in inseguimento, bronzo in staffetta) e a una dei Mondiali juniores, Canmore 2009 (44\u00b0 in individuale, oro in sprint - il 31 gennaio -, oro in inseguimento - il 1\u00ba febbraio, -, 7\u00b0 in staffetta). In carriera ha partecipato anche a due edizioni degli Europei, vincendo il bronzo nello sprint a Val Ridanna 2011.\nIn carriera ha preso parte a tre edizioni dei Giochi olimpici invernali, (56\u00b0 nella sprint, 46\u00b0 nell'individuale, 54\u00b0 nell'inseguimento, 12\u00b0 nella staffetta), (12\u00b0 nella sprint, 14\u00b0 nell'individuale, 17\u00b0 nell'inseguimento, non conclude la partenza in linea, 5\u00b0 nella staffetta, 3\u00b0 nella staffetta mista) e (10\u00ba nella sprint, 10\u00ba nell'inseguimento, 63\u00ba nell'individuale, 18\u00ba nella partenza in linea, 12\u00ba nella staffetta, 3\u00ba nella staffetta mista), e a cinque dei Campionati mondiali, vincendo una medaglia: il bronzo il 12 marzo 2011, ai Mondiali di Chanty-Mansijsk, nella partenza in linea vinta dal norvegese Emil Hegle Svendsen davanti al russo Evgenij Ustjugov.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta\nSP = sprint\nMX = staffetta mista\nSMX = staffetta singola mista"}
{"id": "2170136", "revid": "590", "url": "https://it.wikipedia.org/wiki?curid=2170136", "title": "E bay", "text": ""}
{"id": "2170145", "revid": "2194416", "url": "https://it.wikipedia.org/wiki?curid=2170145", "title": "Vendita al dettaglio", "text": "La locuzione vendita al dettaglio (in inglese \"retail sales\" o, per ellissi, semplicemente \"retail\") \u00e8 usata in ambito commerciale per indicare la vendita di prodotti al consumatore finale (ovvero al pubblico).\nEvoluzione storica.\nAll'incirca a partire dal 2010, si \u00e8 assistito al posizionamento nei punti vendita, di dispositivi interattivi digitali di nuova generazione (\"segnaletica digitale\") che permettono un approccio pi\u00f9 articolato e personalizzato con il cliente, oltre a veicolare messaggi promozionali in maniera multimediale.\nUn'ulteriore innovazione nel campo della vendita al dettaglio \u00e8 rappresentato dalla progressiva diffusione dei cosiddetti negozi a tempo (in inglese \"pop-up store\", \"pop-up shop\" o \"temporary store\"), caratterizzati da aperture lampo e vendita di prodotti a edizione limitata.\nDescrizione.\nLa vendita o somministrazione al dettaglio costituisce l'ultimo anello della catena di distribuzione. Il venditore al dettaglio (negozio, supermercato, ecc.) acquista quantit\u00e0, relativamente elevate, di merce dal produttore o da un grossista e rivende quantit\u00e0 pi\u00f9 contenute ai consumatori per ottenere un profitto. La vendita al dettaglio pu\u00f2 essere eseguita presso i punti di vendita o attraverso la consegna a domicilio. Esiste anche la vendita al dettaglio \"online\", che sfrutta le moderne tecnologie del commercio elettronico per offrire ai consumatori una vasta selezione di prodotti. Questo tipo di commercio viene chiamato B2C (dall'inglese \"Business to Consumer\").\nSovente, quando il rivenditore al dettaglio \u00e8 una grande catena, il suo fornitore diretto pu\u00f2 essere anche un'impresa di distribuzione (a volte di dimensione multinazionale quindi un grossista importatore), specie per taluni tipi di prodotto (elettronica/informatica e abbigliamento, soprattutto). Invece, per altre (alimentari) \u00e8 tipico che si salti la catena e ci si approvvigioni dal produttore, specie per il \"fresco\". Il ruolo del dettagliante \u00e8 quello di organizzare al meglio la vendita, facendo in modo di combinare tra loro fattori come: disponibilit\u00e0 di magazzino, prezzo concorrenziale, ampiezza della gamma di articoli proposti, rotazione delle scorte, differenziazione rispetto alla concorrenza, specie di diversa segmentazione.\nOltre alla vendita o somministrazione nel senso proprio dei termini, il retail \u00e8 anche relativo alla erogazione di attivit\u00e0 in favore dell'utilizzatore di un prodotto o servizio (es. la riparazione del PC domestico).\nTipologia.\nLa vendita al dettaglio, viene solitamente suddivisa in tre grandi settori:\nAspetti correlati.\nInformatica.\nNel settore del software la dizione \"retail\" si usa per intendere che il prodotto \u00e8 acquisito presso il produttore del software (o presso un venditore), perch\u00e9 sia liberamente impiegato su qualsiasi dispositivo (ovviamente compatibile). Questo a differenza di una licenza software di tipo OEM che invece \u00e8 legata ad una specifica matricola di apparecchiatura ed \u00e8 acquistata dal costruttore originale del dispositivo, non dall'utente (come nel caso del retail).\nLo \"shopping\".\nLa vendita al dettaglio, nel corso degli anni, ha dato origine allo \"shopping\". Quest'ultimo consiste nell'attivit\u00e0 di girare per i negozi, attuando un confronto tra i prodotti offerti, al fine di trovare quello pi\u00f9 adatto alle proprie esigenze e con il prezzo pi\u00f9 accessibile."}
{"id": "2170146", "revid": "1573940", "url": "https://it.wikipedia.org/wiki?curid=2170146", "title": "Dasyuroides byrnei", "text": "Il kowari (Dasyuroides byrnei ), noto anche come ratto marsupiale a doppia cresta, \u00e8 un piccolo marsupiale carnivoro originario delle praterie aride e dei deserti dell'Australia centrale. \u00c8 l'unica specie del genere Dasyuroides.\nDescrizione.\nIl kowari ha una lunghezza testa-corpo di 13,5-18,2\u00a0cm e una coda di 11,0-14,0\u00a0cm; pesa 70-140 g (i maschi pesano circa 30 g in pi\u00f9 delle femmine). Dorso e fianchi sono di colore grigiastro con una tenue sfumatura rossiccia. Le regioni inferiori sono color bianco-crema, e i piedi sono bianchi. La met\u00e0 prossimale della coda \u00e8 rossiccia, mentre quella distale \u00e8 ricoperta, sulla parte superiore e posteriore, da lunghi peli neri che formano due creste distinte. Il pelame, morbido e fitto, \u00e8 composto soprattutto da sottopelo e da pochi peli di guardia. Il corpo \u00e8 tozzo e robusto. I piedi posteriori sono molto sottili e privi del primo dito; le palme dei piedi sono ricoperte di peli. Nel piccolo marsupio vi sono generalmente sei mammelle, ma il loro numero pu\u00f2 variare da cinque a sette.\nBiologia.\nComportamento.\nIl kowari vive nelle aree desertiche e nelle praterie aride. Trova riparo nelle tane scavate da altri animali o in cavit\u00e0 da esso costruite, nelle quali edifica un nido con materiali soffici. Ha abitudini sia diurne che notturne.\nAlimentazione.\nLa dieta consiste di insetti, aracnidi e probabilmente da piccoli vertebrati come uccelli, roditori e lucertole.\nRiproduzione.\nLe femmine possono andare in estro quattro volte all'anno, a intervalli di due mesi. Gli accoppiamenti avvengono tra aprile e dicembre, generalmente tra maggio e luglio. La gestazione dura 30-36 giorni e i piccoli partoriti sono 3-7. Alla nascita misurano solamente 4\u00a0mm e sono pienamente indipendenti a circa 100 giorni; la maturit\u00e0 sessuale viene raggiunta verso i 235 giorni. In cattivit\u00e0 un esemplare \u00e8 vissuto per 7 anni e 9 mesi.\nDistribuzione e habitat.\nIl kowari \u00e8 diffuso nelle aree di deserto roccioso del bacino idrografico del lago Eyre, ai confini tra Australia Meridionale nord-orientale e Queensland sud-occidentale. A ovest del Lago Eyre la sua popolazione si \u00e8 molto ridotta, tanto che in quell'area potrebbe perfino essere scomparso.\nTassonomia.\nIl kowari \u00e8 l'unica specie del suo genere. Il nome generico, \"Dasyuroides\", indica che nell'aspetto \u00e8 simile ai membri del genere \"Dasyurus\", i quoll. Descritto per la prima volta nel 1896 da Sir Walter Baldwin Spencer, \u00e8 stato talvolta classificato nel genere \"Dasycercus\".\nAppartiene alla famiglia dei Dasiuridi ed \u00e8 strettamente imparentato con i mulgara."}
{"id": "2170150", "revid": "21286375", "url": "https://it.wikipedia.org/wiki?curid=2170150", "title": "Dasyuroides", "text": ""}
{"id": "2170153", "revid": "287204", "url": "https://it.wikipedia.org/wiki?curid=2170153", "title": "Stick 2 the Script", "text": "Stick 2 the Scipt \u00e8 il secondo album del beatmaker statunitense Statik Selektah, uscito per Showoff Records e Brick Records il 17 ottobre del 2008.\nDescrizione e ricezione.\nL'album \u00e8 composto da 18 tracce prodotte da Statik Selektah, su cui si alterna una vasta gamma di artisti, tra cui Jadakiss, Q-Tip e Talib Kweli, i meno conosciuti Jon Hope e Reks ed una serie di artisti hip hop del Massachusetts, da dove proviene il produttore, ospitati sulla traccia \"Streets of M.A.\".\nLe produzioni sono molto varie, cos\u00ec come le liriche, si va dal battle rap di \"Get Out the Way\" alle canzoni d'amore, come \"Talkin' Bout You (Ladies)\", a riflessioni sull'industria musicale, come \"To the Top (Stick 2 the Script)\".\nL'album fu accolto positivamente, anche se si fece strada l'idea che fosse troppo vicino al precedente \"Spell My Name Right: The Album\", pi\u00f9 una continuazione che un nuovo progetto a s\u00e9 stante.. Dell'album \u00e8 uscita anche una versione strumentale.\nDJ Premier ha posizionato l'album al terzo posto nella sua personale Top20 degli album del 2008."}
{"id": "2170156", "revid": "101768", "url": "https://it.wikipedia.org/wiki?curid=2170156", "title": "Monte Vioz", "text": "Il Monte Vioz (3.645\u00a0; \"el Vi\u00f3z\" in solandro) \u00e8 una montagna del Gruppo Ortles-Cevedale nelle Alpi Retiche meridionali. Si trova lungo la linea di confine tra la Lombardia ed il Trentino-Alto Adige.\nDescrizione.\nIl monte dal versante trentino domina la Val di Peio ed il comune omonimo. Poco sotto la vetta si trova il nuovo rifugio \"Mantova\" al Vioz.\nLa prima ascensione \u00e8 del 4 settembre 1867 di Julius Payer con Antonio Chiesa e Johann Pinggera.\nLa cima \u00e8 uno dei luoghi pi\u00f9 elevati dell'intera catena alpina raggiungibile in assetto escursionistico, senza necessit\u00e0 (nella bella stagione) di attrezzatura particolare.\nAscensioni.\nLa cima del Monte Vi\u00f2z \u00e8 accessibile da tutti i lati con lunghe escursioni, solo il versante nord offre qualche modesta difficolt\u00e0 per la presenza del ghiacciaio.\nLa via normale \u00e8 considerata quella dal versante trentino. Priva di difficolt\u00e0 tecniche degne di nota (eccetto lo sviluppo e l'altitudine) \u00e8 valutata EE-F. L'ascesa parte dal rifugio Doss dei Cembri (2300 m s.l.m.), raggiungibile con impianti a fune da Peio Fonti, e si sviluppa per 1300 m di dislivello su sentiero roccioso molto ben tracciato.\nSotto la cima \u00e8 presente per\u00f2 una struttura rocciosa caratteristica detta \"Dente del Vi\u00f2z\" su cui \u00e8 concentrato l'interesse alpinistico:"}
{"id": "2170158", "revid": "182193", "url": "https://it.wikipedia.org/wiki?curid=2170158", "title": "Gertrud Mair", "text": "Biografia.\nInizia la carriera poco pi\u00f9 che ventenne come speaker radiofonica del Sender Bozen (struttura in lingua tedesca della sede Rai di Bolzano), leggendo annunci e notiziari e interpretando alcuni radiodrammi.\nNel febbraio 1966 viene scelta dalla Rai (insieme a Peppi Franzelin ed Helga Wiedenhofer) come annunciatrice per il programma televisivo in lingua tedesca dedicato all'Alto Adige, trasferendosi pertanto a Roma, sede della messa in onda di tale palinsesto. Nella capitale alterna l'incarico di \"Signorina buonasera\" con quello di funzionaria amministrativa, sempre per conto del Sender Bozen.\nGrazie alla sua buona dizione nella lingua italiana, che parla quasi senza inflessioni, nel 1969 inizia anche ad annunciare la programmazione nazionale sul primo e sul secondo canale Rai, nonch\u00e9 le trasmissioni dedicate al pubblico internazionale prodotte dalla Direzione servizi giornalistici e programmi per l\u2019estero (struttura antesignana di Rai International). In quegli anni conduce anche alcuni programmi di cultura ed informazione, tra cui \"Orizzonti della scienza e della tecnica\". \nNel 1972 fu, assieme a Rosanna Vaudetti e Graziella Romeo, tra le prime annunciatrici ad apparire a colori, in occasione degli annunci realizzati durante i Giochi olimpici di Monaco.\nTra il 1976 e il 1977 appare con altre colleghe (tra le quali Rosanna Vaudetti, Beatrice Cori, Mariolina Cannuli e Maria Giovanna Elmi) nella prima edizione di \"Domenica in\", presentata da Corrado e Dora Moroni, per annunciare le rubriche trasmesse all'interno del programma-contenitore. Sempre nel 1977, il 26 maggio, apparve in video a margine di una tribuna politica con Marco Pannella per leggere un comunicato del Ministero dell'Interno, in cui si respingevano le accuse, che il leader radicale aveva rivolto al Viminale e alle Forze dell'Ordine, di aver compiuto, con l'ausilio di facinorosi conniventi, atti di violenza contro persone inermi nel quadro della campagna di sottoscrizione per i referendum dell'anno seguente.\nNel 1978 cessa di apparire regolarmente in video sui canali nazionali (rimanendo per\u00f2 come sostituta delle colleghe in ferie, malattia o maternit\u00e0); continua a lavorare, sia come annunciatrice che come funzionaria, presso la sede romana del Sender Bozen. \nDurante la sua lunga attivit\u00e0 in Rai ha conseguito la laurea in lingue e letterature straniere.\nIl 31 gennaio 1991 \u00e8 ospite, insieme ad alcune colleghe, del programma \"...E compagnia bella..\" su Raidue. Nel 1991, allorch\u00e9 la Rai decide di dismettere la sede romana del Sender Bozen e di trasferire tutta la produzione dei programmi in lingua tedesca alla sede di Bolzano, la Mair sceglie il prepensionamento; ha continuato quindi a risiedere a Roma, dove \u00e8 morta nell'agosto 2016 a causa di una malattia."}
{"id": "2170169", "revid": "183694", "url": "https://it.wikipedia.org/wiki?curid=2170169", "title": "Giovanni Prouse", "text": "Biografia.\nDopo aver ottenuto la maturit\u00e0 classica presso il Liceo Cesare Beccaria si \u00e8 laureato presso il Politecnico di Milano. \u00c8 stato professore ordinario di \"Metodi Matematici per l'Ingegneria\" al Politecnico di Milano. Figlio del tennista neozelandese George Stanley Prouse, creatore della Maxima, e di Rosetta Gagliardi, campionessa italiana di tennis negli anni '20, Giovanni Prouse da giovane \u00e8 stato un tennista dilettante di fama internazionale. Il prof. Prouse \u00e8 stato membro dell'Istituto Lombardo.\nBibliografia.\n\"Note\""}
{"id": "2170170", "revid": "158913", "url": "https://it.wikipedia.org/wiki?curid=2170170", "title": "L'assoluzione (film 1978)", "text": "L'assoluzione (\"Absolution\") \u00e8 un film del 1978 diretto da Anthony Page.\nTrama.\nUn insegnante d'un collegio cattolico, padre Goddard, ha una predilezione per Benjie, il suo allevo pi\u00f9 disciplinato e promettente, mentre tratta con malanimo Dyson, un allievo esuberante e disadattato, con un'infermit\u00e0 a una gamba. Quando Blakey, un hippy girovago, si ferma a campeggiare nei pressi del collegio, Benjie stringe amicizia con l'uomo e ne subisce l'influenza, cambiando completamente carattere e decidendo di prendersi gioco di padre Goddard.\nDistribuzione.\nLa pellicola non piacque all'attore protagonista Richard Burton, che per anni riusc\u00ec a farne bloccare la distribuzione."}
{"id": "2170171", "revid": "147489", "url": "https://it.wikipedia.org/wiki?curid=2170171", "title": "Conan il cimmero", "text": ""}
{"id": "2170174", "revid": "1005847", "url": "https://it.wikipedia.org/wiki?curid=2170174", "title": "Reichsgau Danzig-Westpreu\u00dfen", "text": "&lt;br&gt;\nLa provincia Danzica-Prussia Occidentale (in lingua tedesca: \"Reichsgau Danzig-Westpreu\u00dfen\") fu una unit\u00e0 di suddivisione amministrativa tedesca (\"Reichsgau\") creata nel 1939 dai nazisti nel territorio della Citt\u00e0 Libera di Danzica e nella Pomerania polacca appena conquistata dalla Wehrmacht. Il nome divenne ufficiale il 2 novembre 1939, un mese dopo l'invasione della Polonia. Il capoluogo della provincia era Danzica e la popolazione, senza contare la citt\u00e0, era di 1.487.452 persone. L'area della provincia era di 26.057 km\u00b2.\nStoria.\nNell'area si trovavano il grande campo di concentramento di Stutthof, dove morirono in pi\u00f9 di 85.000, e il sito di sterminio di massa di Piasnica, dove furono giustiziati pi\u00f9 di 2.000 membri dell'intelligentsia locale polacca-casciuba, e altre migliaia di persone. La Chiesa Cattolica Romana di Polonia fu fortemente perseguitata e molti preti cattolici furono deportati nei campi di concentramento. La maggior parte della minoranza ebraica di Danzica, tuttavia, lasci\u00f2 la regione nel 1939, quando Danzica non era ancora parte della Germania.\nNel marzo del 1945 la regione fu conquistata dall'Armata Rossa, e dopo pochi giorni, ritorn\u00f2 sotto amministrazione polacca. Il governatore nazista, Albert Forster, fu in seguito condannato a morte e giustiziato per crimini contro l'umanit\u00e0.\nAmministrazione.\nDanzica-Prussia Occidentale fu divisa in tre distretti governativi (\"Regierungsbezirk\"); le principali citt\u00e0 di ogni distretto erano Bromberg, Danzica e Marienwerder."}
{"id": "2170175", "revid": "1543377", "url": "https://it.wikipedia.org/wiki?curid=2170175", "title": "Diritti degli animali nella Germania nazista", "text": "Nella Germania nazionalsocialista furono fatti molteplici sforzi per assicurare la tutela dei diritti degli animali. Tali sforzi incontrarono il favore di buona parte della popolazione e la salvaguardia degli animali era supportata dai maggiori vertici del governo nazionalsocialista. L'attuale sistema di leggi in Germania, concernente i diritti degli animali e la loro tutela, \u00e8 costituito da modifiche delle leggi vigenti durante il Terzo Reich.\nContesto storico.\nSul finire del diciannovesimo secolo, la mancanza di eticit\u00e0 della macellazione kosher e della vivisezione erano le principali tematiche inerenti alla protezione degli animali in Germania. Presero posizione molti intellettuali importanti, come Arthur Schopenhauer e Richard Wagner. Questo dibattito continu\u00f2 anche sotto il Nazionalsocialismo \ndove molti vertici del governo presero ferma posizione, tra i quali: Hermann G\u00f6ring, convinto animalista (nonostante fosse un cacciatore) e sostenitore del conservazionismo, e Heinrich Himmler, che present\u00f2 vari decreti legge al fine di vietare la caccia, e addirittura Adolf Hitler, il quale si circondava sempre di cani\nI diritti degli animali durante il governo nazionalsocialista.\nLa modernit\u00e0 animalista del Nazionalsocialismo si manifest\u00f2 con una serie di leggi, istituzioni e sensibilizzazioni pubbliche volte a valorizzare i diritti degli animali.\nSecondo lo storiografo Boria Sax, l'opinione del Nazionalsocialismo sugli animali rifiutava la prospettiva antropocentrica: la tutela degli animali era fine a s\u00e9 stessa e non agli interessi umani. Altri studiosi come Elizabeth Hardouin-Fugier negano invece questa cosa.\nNel 1927, un rappresentante del NSDAP al Reichstag chiese provvedimenti contro la crudelt\u00e0 sugli animali e contro la macellazione kosher.\nNel 1932, il NSDAP propose un primo divieto della vivisezione. All'inizio del 1933, rappresentanti del partito Nazionalsocialista al parlamento Prussiano ordirono una conferenza per promulgare il divieto. Il 21 aprile 1933, poco dopo l'arrivo al potere del NSDAP, il Parlamento inizi\u00f2 ad emendare leggi per la regolazione dell'uccisione degli animali.\nLo stesso f\u00fchrer si espresse favorevolmente in un discorso:\nNel 1934, il Reich ospit\u00f2 una conferenza internazionale sulla protezione degli animali a Berlino. Il 18 marzo 1936, fu pubblicato un decreto sul rimboschimento e sulla tutela degli animali selvatici; il 27 marzo venne promulgata una regolamentazione della macellazione dei pesci e degli altri animali a sangue freddo. Il 9 settembre 1937, venne pubblicato un decreto dal Ministro degli Interni Wilhelm Frick nel quale venivano specificate le direttive per il trasporto degli animali. Nel 1938, la tutela degli animali venne accettata come argomento da insegnare nelle scuole pubbliche e nelle universit\u00e0 tedesche.\nPer quanto riguarda invece le iniziative non istituzionali, come avvenne per diversi movimenti indipendenti o associazioni non autorizzate dal governo, anche per le associazioni vegetariane non fu fatta eccezione e furono rapidamente messe fuori legge e le loro pubblicazioni vietate.\nVivisezione.\nNonostante l'adozione di diverse leggi volte a salvaguardare gli animali, il regime nazionalsocialista non riusc\u00ec ad attuare in toto l'abolizione della vivisezione, che fu ripristinata integralmente dopo la caduta del regime. Questa pratica veniva infatti considerata necessaria da alcuni esponenti di rilievo al fine della ricerca, anche per scopi militari.\nIl principale oppositore alla sperimentazione sugli animali fu il gerarca Hermann G\u00f6ring, che il 16 agosto 1933 promulg\u00f2 una legge che abol\u00ec a tutti gli effetti la vivisezione, rendendo illegale la sua pratica. Non mancarono tuttavia detrattori di questa politica, infatti il 5 settembre dello stesso anno, dopo appena tre settimane dal promulgamento, la legge fu emendata in modo da permettere al Ministro degli Interni di concedere permessi occasionali ad istituti di ricerca ed universit\u00e0 di effettuare la sperimentazione su animali vivi.\nInfluenze sulle culture postume.\nLa legislazione nazista in tema di animali \u00e8 comunque oggetto di accesa controversia: se taluni usano tale circostanza per condannare gli odierni movimenti animalisti compiendo un (errata) associazione tra questi e il fatto che analoghi diritti fossero stati sanciti dai nazisti, altri, considerano il paragone non pertinente.\nVi \u00e8 anche chi nasconde e nega la storicit\u00e0 dell'attivit\u00e0 nazista in favore degli animali.\nTuttavia le leggi vigenti durante gli anni del regime nazista in termini di diritti degli animali sono alla base dell'attuale sistema di leggi della Germania."}
{"id": "2170176", "revid": "74173", "url": "https://it.wikipedia.org/wiki?curid=2170176", "title": "Reichsgau Danzig-Prussia Occidentale", "text": ""}
{"id": "2170177", "revid": "74173", "url": "https://it.wikipedia.org/wiki?curid=2170177", "title": "Danzica-Prussia Occidentale", "text": ""}
{"id": "2170181", "revid": "287204", "url": "https://it.wikipedia.org/wiki?curid=2170181", "title": "Reichsgau Danzig-Westpreussen", "text": ""}
{"id": "2170182", "revid": "466539", "url": "https://it.wikipedia.org/wiki?curid=2170182", "title": "Casotto (film)", "text": "Casotto \u00e8 un film del 1977, diretto da Sergio Citti interpretato da Ugo Tognazzi, Gigi Proietti, Franco Citti e Jodie Foster. Il titolo \u00e8 un'allegoria che si basa sul gioco di parole, tra lo stabile - scena del film - e il gergalismo che sta per confusione, situazione comica.\nTrama.\nIn una calda domenica d'agosto, una grande cabina collettiva sulla spiaggia di Ostia \u00e8 occupata a turno da diversi personaggi: una squadra femminile di pallavolo guidata da un allenatore dal piglio marziale; un solitario sacerdote inglese e due amici imbranati che cercano di concludere con due ragazze appena conosciute. Si aggiungono due donne che tentano di sedurre un austero assicuratore; una coppia matura di amanti che ha scelto quel luogo per poter consumare il primo rapporto d'amore; due soldati di leva patiti di cultura fisica e una coppia di anziani con una giovane nipote incinta, Teresina, la cui gravidanza tentano di addebitare a un suo sprovveduto cugino abruzzese.\nCircondati da varia umanit\u00e0 di cui tutti sono parte integrante e cosciente, i protagonisti cercano di risolvere i propri problemi o di raggiungere i propri scopi, illudendosi di piegare la realt\u00e0 alla propria personale visione delle cose. Lontano dalla vita di tutti i giorni, in quella parentesi festiva c'\u00e8 il tempo di studiare e mettere in atto mosse e contromosse fantasiose, che non potranno comunque cambiare gli esiti. La frenesia estiva \u00e8 interrotta da un improvviso acquazzone che costringe tutti quanti a un frettoloso ritorno in citt\u00e0.\nProduzione.\nCast.\nPer il ruolo di Alfredo Cerquetti era stato inizialmente scelto Marcello Mastroianni, che fu poi sostituito da Ugo Tognazzi, mentre Jodie Foster, allora quindicenne, reduce dal grandioso successo di \"Taxi Driver\", fu scelta quasi per scommessa per il ruolo della giovanissima Teresina Fedeli, accettando a sorpresa la scrittura.\nIl produttore cinematografico Gianfranco Piccioli, in un'intervista del 2010, dichiar\u00f2 che il cast lavor\u00f2 gratuitamente, con l'eccezione dell'attrice statunitense. Catherine Deneuve ricevette in regalo un anello di Bulgari dal produttore stesso, che ella smarr\u00ec durante le riprese della scena dello schiaffo a Gigi Proietti.\nRiprese.\nLe localit\u00e0 scelte per il film sono state il litorale di Ostia (Roma), il comune di Campello sul Clitunno nel fiume di Clitunno (Perugia), il Parco regionale Valle del Treja (Lazio) e negli studi di De Paolis Studios (Lazio).\nDistribuzione.\nData di uscita.\nIl film in Italia \u00e8 stato distribuito il 28 ottobre 1977."}
{"id": "2170185", "revid": "1543377", "url": "https://it.wikipedia.org/wiki?curid=2170185", "title": "Walter Baldwin Spencer", "text": "Biografia.\nFiglio di Reuben Spencer e Martha Circuit, studi\u00f2 al Owens College di Manchester e ottenne un baccellierato in Scienze all'Exeter College di Oxford. Spos\u00f2 Mary Elizabeth Browman nel gennaio 1887, dalla quale avr\u00e0 una figlia.\nNel 1885 divenne l'assistente di Henry Nottidge Moseley (1844-1891). Entr\u00f2 al Lincoln College nel 1886. Nel 1887, si trasfer\u00ec in Australia, dove ottenne un posto alla cattedra di biologia dell'Universit\u00e0 di Melbourne, occupazione che manterr\u00e0 fino al suo ritiro nel 1919, anno nel quale gli venne assegnato il titolo onorifico di professore emerito. Divenne membro della Royal Society nel 1900. Nel 1894, partecip\u00f2 alla spedizione Horn nel centro dell'Australia come zoologo e fotografo. Nel 1899, divenne direttore onorario del Museo nazionale del Victoria. Fu l'autore di numerose ricerche sulla fauna, la flora e i popoli d'Australia.\nTra le varie opere da lui scritte, ricordiamo \"The Native Tribes of Central Australia\" (Le Trib\u00f9 Indigene dell'Australia Centrale; insieme a Francis James Gillen - 1855-1912 -, 1899), \"Guide to the Australian Ethnographical Collection\" (Guida alla Collezione Etnografica Australiana; 1901, 1922), \"The Northern Tribes of Central Australia\" (Le Trib\u00f9 Settentrionali dell'Australia Centrale; 1904), \"Native Tribes of the Northern Territory of Australia\" (Trib\u00f9 Indigene del Territorio del Nord dell'Australia; 1914), \"The Arunta: a Study of a Stone Age People\" (Gli Arunta: Studio su un Popolo dell'Et\u00e0 della Pietra; 1927) e \"Wanderings in Wild Australia\" (1928)."}
{"id": "2170190", "revid": "339392", "url": "https://it.wikipedia.org/wiki?curid=2170190", "title": "Oliver Wolcott junior", "text": ""}
{"id": "2170194", "revid": "729019", "url": "https://it.wikipedia.org/wiki?curid=2170194", "title": "Endoftalmite", "text": "L'endoftalmite \u00e8 una grave infiammazione del bulbo oculare, solitamente secondaria ad interventi chirurgici o ad infezioni oculari.\nAlcuni pazienti sono particolarmente a rischio a causa delle condizioni generali di salute (es. diabete).\nSi manifesta con calo del visus, dolore eventualmente irradiato anche alla regione periorbitaria, fotofobia e intenso rossore dell'occhio. Spesso \u00e8 anche accompagnata da secrezione mucopurulenta. Non sono tuttavia rari i casi in cui mancano uno o pi\u00f9 di tali sintomi.\nIl rischio \u00e8 quello di subire una riduzione visiva in seguito a lesione di una o pi\u00f9 strutture oculari e, nei casi pi\u00f9 gravi, si potrebbe andare incontro a perdita dell'occhio. A seconda della gravit\u00e0 dell'infezione e del tempo trascorso tra l'intervento (nei casi di endoftalmite postchirurgica) e l'endoftalmite, il chirurgo oculista pu\u00f2 scegliere tra la sola iniezione di antibiotici o l'intervento."}
{"id": "2170195", "revid": "1833487", "url": "https://it.wikipedia.org/wiki?curid=2170195", "title": "Professionalit\u00e0 nel reato", "text": " \nLa Professionalit\u00e0 nel reato \u00e8 un istituto del diritto penale disciplinato dall'art. 105 cp.\nCondizioni.\nPerch\u00e9 sia dichiarata la professionalit\u00e0 nel reato, devono sussistere le seguenti condizioni:\n(Esempio: il ricettatore di professione).\nEffetti.\nLa dichiarazione di delinquente professionale comporta la condanna a una misura di sicurezza a un'assegnazione ad una colonia agricola o casa di lavoro per la durata minima di tre anni."}
{"id": "2170197", "revid": "82143", "url": "https://it.wikipedia.org/wiki?curid=2170197", "title": "Paradosso dell'esame imprevisto", "text": ""}
{"id": "2170198", "revid": "82143", "url": "https://it.wikipedia.org/wiki?curid=2170198", "title": "Paradosso dell'esame inatteso", "text": ""}
{"id": "2170199", "revid": "82143", "url": "https://it.wikipedia.org/wiki?curid=2170199", "title": "Paradosso dell'interrogazione a sorpresa", "text": ""}
{"id": "2170200", "revid": "123070687", "url": "https://it.wikipedia.org/wiki?curid=2170200", "title": "Graham Broadbent", "text": ""}
{"id": "2170201", "revid": "82143", "url": "https://it.wikipedia.org/wiki?curid=2170201", "title": "Paradosso dell'interrogazione imprevista", "text": ""}
{"id": "2170213", "revid": "642594", "url": "https://it.wikipedia.org/wiki?curid=2170213", "title": "Scuola di polizia 5", "text": ""}
{"id": "2170214", "revid": "2056951", "url": "https://it.wikipedia.org/wiki?curid=2170214", "title": "Abitualit\u00e0", "text": "L'abitualit\u00e0 nel reato \u00e8 un'aggravante stabilita dagli artt. 102, 103 e 104 del codice penale italiano.\nAbitualit\u00e0 nei delitti.\nAbitualit\u00e0 presunta.\nL'art. 102 c.p. prevede l'abitualit\u00e0 presunta, che si ha quando il reo riporti:\nLa legge n. 663/86 (cosiddetta \"Gozzini\"), all'art. 31, ha previsto che l'irrogazione di una misura di sicurezza deve essere preceduta dall'accertamento della pericolosit\u00e0 sociale del reo da parte del giudice, trasformando in questo modo la presunzione di abitualit\u00e0 da assoluta a relativa. Addirittura, secondo certa dottrina, questa norma avrebbe tacitamente abrogato l'abitualit\u00e0 presunta di cui all'art. 102 c.p..\nAbitualit\u00e0 giudiziale.\nL'abitualit\u00e0 ritenuta dal giudice (art. 103 c.p.) si ha invece quando:\nAbitualit\u00e0 nelle contravvenzioni.\nPer le contravvenzioni l'abitualit\u00e0 non \u00e8 mai presunta, ma deve essere dichiarata dal giudice (art. 104 c.p.). Ricorre quando:\nConseguenze dell'abitualit\u00e0.\nIl riconoscimento dell'aggravante dell'abitualit\u00e0 comporta l'applicazione delle misure di sicurezza dell'assegnazione a una colonia agricola o ad una casa di lavoro per la durata minima di 2 anni."}
{"id": "2170216", "revid": "44939", "url": "https://it.wikipedia.org/wiki?curid=2170216", "title": "Proteina glicosilata", "text": ""}
{"id": "2170220", "revid": "287204", "url": "https://it.wikipedia.org/wiki?curid=2170220", "title": "Bromberg", "text": ""}
{"id": "2170225", "revid": "342429", "url": "https://it.wikipedia.org/wiki?curid=2170225", "title": "Pro Patria Calcio Gallaratese Gallarate Busto", "text": ""}
{"id": "2170229", "revid": "125283645", "url": "https://it.wikipedia.org/wiki?curid=2170229", "title": "Scialla", "text": "Scialla \u00e8 l'album compilation ufficiale dell'ottava edizione di Amici di Maria De Filippi, contenente 18 brani interpretati dai 9 concorrenti della trasmissione televisiva. La parola \"scialla\" \u00e8 una parola introdotta dalla concorrente Martina Stavolo, partecipante in questa edizione ed \u00e8 stata spesso usata dai ragazzi nel corso del programma, ed \u00e8 per questo che la casa discografica ha deciso di dare questo nome al CD.\nLa versione fisica dell'album \u00e8 uscita il 16 gennaio 2009, ma il download \u00e8 stato reso disponibile sul sito dada.it dall'11 gennaio dello stesso anno.\nL'album ha venduto circa 300.000 copie."}
{"id": "2170230", "revid": "767487", "url": "https://it.wikipedia.org/wiki?curid=2170230", "title": "Quella villa in fondo al parco", "text": "Quella villa in fondo al parco \u00e8 un film del 1988, diretto da Anthony Ascot (\"alias\" Giuliano Carnimeo). \u00c8 un film horror fantascientifico del filone dei mostri generati da mutazioni genetiche.\nTrama.\nSu un'isola dei Caraibi viene rinvenuto il corpo divorato dai ratti d'una modella; Terry, sorella della vittima, giunge sul luogo e indaga aiutata da uno scrittore di gialli conosciuto all'aeroporto. Nessuno sa che l'assassino \u00e8 un feroce mutante met\u00e0 scimmia e met\u00e0 ratto."}
{"id": "2170232", "revid": "124850306", "url": "https://it.wikipedia.org/wiki?curid=2170232", "title": "Ghiacciaio dei Forni", "text": "Il ghiacciaio dei Forni era il pi\u00f9 grande ghiacciaio vallivo italiano e l'unico di tipo himalayano, localizzato nel gruppo Ortles-Cevedale in Alta Valtellina all'interno del settore lombardo del Parco nazionale dello Stelvio, originato da tre bacini collettori con tre lingue glaciali distinte confluenti a quota 3000 m in un'unica lingua di ablazione con morene mediane che nel XIX secolo si spingeva nel fondovalle fino a quote prossime ai 2000 m.\nDescrizione.\nLe principali vette della zona dove insisteva il ghiacciaio dei Forni sono anche chiamate le \"tredici cime\" e la loro ascensione concatenata, che richiede generalmente da due a pi\u00f9 giorni di percorrenza, costituisce un noto richiamo per alpinisti allenati. Le principali cime da concatenare sono: monte Cevedale, monte Rosole, Palon de la Mare, monte Vioz, punta Taviela, cime di Peio, rocca Santa Caterina, punta Cadini, monte Giumella, monte San Matteo, punta Doseg\u00f9, punta Pedranzini, pizzo Tresero.\nPer la geologia del sito, sono predominanti le rocce metamorfiche: micascisti ricchi in quarzo, muscovite, clorite e albite (formazione delle \"filladi di Bormio\").\nCaratteristiche.\nIl ghiacciaio attualmente si estende per poco meno di 11\u00a0km\u00b2. Negli ultimi 150 anni la superficie glaciale si \u00e8 ridotta intensamente, circa del 36%, e la lingua \u00e8 arretrata di circa 2\u00a0km. Lo spessore del ghiacciaio si \u00e8 ridotto sulla lingua di ben 70\u00a0m nel periodo 1929-1998. Dal 2015 \u00e8 separato in due apparati distinti a causa del distacco della lingua orientale.\nMonitoraggio.\nLa quantificazione della riduzione glaciale \u00e8 possibile grazie al fatto che il ghiacciaio dei Forni \u00e8 uno dei ghiacciai italiani monitorati da pi\u00f9 lungo tempo (da fine '800) a cura dei volontari del \"Comitato glaciologico italiano\", l'ente che da oltre 100 anni rileva le variazioni di lunghezza e superficie dei principali ghiacciai italiani.\nI dati glaciologici raccolti sui Forni e su altri ghiacciai campione studiati in Italia vengono poi divulgati a livello internazionale tramite il \"World Glacier Monitoring Service\" (WGMS) di Zurigo, l'ente internazionale che raccoglie e divulga i dati di variazione glaciale di tutti i ghiacciai del Pianeta monitorati.\nIl ghiacciaio dei Forni \u00e8 stato studiato anche nell'ambito del progetto \"Share Stelvio\", conclusosi nel 2013, programma di monitoraggio ambientale gestito da \"EvK2CNR\" e \"FLA\" (Fondazione Lombardia per l'ambiente) e finalizzato a rilevare e quantificare gli impatti del cambiamento climatico in una vasta area protetta italiana. Nell'ambito del progetto vengono monitorati criosfera, idrosfera ed atmosfera nell'area del Parco per rilevarne le variazioni e le mutue relazioni.\n\u00c8 inoltre molto importante ricordare che su questo ghiacciaio dal 2005 \u00e8 attiva la prima stazione meteorologica permanente supraglaciale italiana (Automatic Weather Station o AWS) installata dall'Universit\u00e0 degli Studi di Milano e dal \"Comitato EvK2CNR\" ed inserita nel network di monitoraggio ambientale \"SHARE\" (Stations at High Altitude for Research on the Environment) e nel progetto \"CEOP GEWEX\". I dati della stazione, rilevati a cadenza oraria, hanno permesso di quantificare il bilancio energetico e di massa del ghiacciaio negli ultimi anni.\nProtezione.\nIl ghiacciaio dei Forni, per le sue caratteristiche morfologiche e dimensionali, per l'impatto estetico sulla valle che lo ospita, per le vicende storiche che qui si sono svolte e delle quali si conserva traccia alla superficie del ghiacciaio e per la lunga serie di studi che qui sono stati condotti, \u00e8 inserito nella lista dei geositi della provincia di Sondrio.\nL'area glaciale \u00e8 inoltre compresa in un sito di interesse comunitario denominato \"Valle e Ghiacciaio dei Forni - Val Cedec - Gran Zebr\u00f9 - Cevedale\". Il sito \u00e8 gestito dal Parco nazionale dello Stelvio."}
{"id": "2170234", "revid": "827882", "url": "https://it.wikipedia.org/wiki?curid=2170234", "title": "Dalene Kurtis", "text": "Biografia.\nNata ad Apple Valley e cresciuta a Bakersfield, dopo essersi trasferita a Los Angeles, inizi\u00f2 (nel 2000) la sua carriera di modella vincendo un \"Bikini contest\" di \"Venus Swimwear\".\nDopo essere stata notata al concorso \"Miss Hawaiian Tropic\" da un amico di Hugh Hefner, fu invitata al party \"Fun in the Sun\", tenutosi (in una domenica nell'estate del 2000) alla Playboy Mansion, in cui conobbe il celebre fondatore di Playboy, il quale poi la invit\u00f2 al party, tenutosi sempre alla Playboy Mansion, di san Valentino del 2001.\nSi pose all'attenzione dei mass media internazionali grazie a Playboy: infatti divenne \"Playmate\" nel settembre 2001, quindi divenne \"Playmate of the Year\" nel 2002.\nLa Kurtis ha partecipato alla prima stagione (datata 2002/2003) di \"NOPI Tunervision\", programma televisivo in onda su TNN.\nDalene ha un tatuaggio a forma di farfalla nella parte bassa della schiena.\nLa Kurtis \u00e8 menzionata nel libro best seller \"The Game\" come una delle prime donne che l'autore Neil Strauss ha cercato di \"rimorchiare\"."}
{"id": "2170250", "revid": "287204", "url": "https://it.wikipedia.org/wiki?curid=2170250", "title": "Bivacco di Freboudze", "text": ""}
{"id": "2170253", "revid": "93556", "url": "https://it.wikipedia.org/wiki?curid=2170253", "title": "Battaglia di Punta Quemada", "text": "La battaglia di Punta Quemada, combattuta nel gennaio del 1525, fu un breve ma sanguinoso conflitto svoltosi tra un gruppo di conquistadores spagnoli ed alcuni guerrieri nativi della Colombia, probabilmente della trib\u00f9 settentrionale del regno Andino di Quito, soggetta al controllo dell'impero Inca. Nonostante venga descritta come termine del primo tentativo di spedizione di Francisco Pizarro sulla costa del Pacifico, la battaglia rappresent\u00f2 anche un passo cruciale nel corso della conquista spagnola dell'impero Inca.\nStoria.\nPer settimane, prima della ritirata di Punta Quemada, Pizarro ed i suoi uomini avevano seguito, per mare e per terra, le coste della Colombia, assaggiando l'inospitalit\u00e0 degli abitanti e le tempeste tropicali. Fame e fatica avevano devastato il gruppo, lasciando molti morti sul percorso, e solo il carisma di Pizarro e la ferrea costituzione dei castigliani tenevano unita la ciurma evitando il collasso.\nAll'arrivo a Punta Quemada, Pizarro guid\u00f2 i suoi uomini nell'entroterra scoprendo ed occupando un villaggio. Apparentemente gli abitanti erano fuggiti alla vista degli europei. Contento di poter stabilire un quartier generale in un posto cos\u00ec difendibile, e sapendo che i propri vascelli non lo avrebbero portato molto oltre, Pizarro decise di inviare un contingente guidato da Montenegro a Panama in cerca di rifornimenti, mentre le sue truppe avrebbero controllato le mura cittadine nell'attesa di Diego de Almagro, la cui spedizione che seguiva quella di Pizarro sarebbe arrivata a breve.\nMa i Quitiani erano prodi guerrieri e, contrariamente a quanto pensavano gli spagnoli, avevano abbandonato il paese solo per portare in salvo donne e bambini. Armati di archi, frombole e lance tennero controllati gli invasori occupando indisturbati la giungla in attesa dell'attacco.\nLa colonna di Montenegro, la parte pi\u00f9 vulnerabile dei castigliani, cadde in un'imboscata appena uscita dalla giungla fitta, ai piedi delle Ande, dove frecce ed altri proiettili non avrebbero incontrato ostacoli. I castigliani iniziarono a disperdersi, mentre i nativi portavano l'attacco.\nMontenegro, guidando i propri uomini, ordin\u00f2 di affrontare i Quitiani. Gli spagnoli fecero a brandelli la carica dei nativi con una pioggia di balestrate, per poi armarsi di spade e guidare un contrattacco, sconfiggendo i Quitiani sprovvisti di armatura e facendoli fuggire sulle colline.\nI Quitiani orchestrarono un simile attacco al campo di Pizarro devastando il villaggio, lanciando una pioggia di dardi contro i difensori. Prescott afferma che Pizarro, troppo fiero per essere bloccato nelle mura dal fuoco nemico, usc\u00ec dalla citt\u00e0 per affrontare il nemico, portando i suoi uomini in un attacco teso a sconfisse i nativi. Sopraffatto dalla ferocia del loro assalto, Pizarro combatt\u00e9 fieramente per respingere gli indigeni.\nMontenegro, temendo per il proprio capo, ordin\u00f2 un immediato ritorno al campo. Egli apparve sulla cresta della collina, lanciandosi sulle spalle dei Quitiani, sconfiggendoli. Incapaci di reagire, i nativi fuggirono nella foresta, lasciando Pizarro ferito non meno di sette volte.\nI conquistadores capirono che il villaggio era molto meno difendibile di quanto avevano creduto, e temendo altri attacchi, ed incapaci di proseguire a sud via mare, Pizarro scelse di porre termine alla sua spedizione a Punta Quemada."}
{"id": "2170254", "revid": "24443", "url": "https://it.wikipedia.org/wiki?curid=2170254", "title": "Bivacco Giusto Gervasutti", "text": ""}
{"id": "2170261", "revid": "1429175", "url": "https://it.wikipedia.org/wiki?curid=2170261", "title": "Macchina", "text": "Il termine macchina indica un dispositivo meccanico e/o elettrico in grado di convertire energia da una forma all'altra (tecnicamente: lavoro in energia, energia in lavoro, lavoro in lavoro). Tipicamente strutturata in un insieme di componenti, collegati tra loro, dotati di azionatori, circuiti di comando e connessi solidalmente allo scopo di adempiere un'azione ben determinata, capace di compiere lavoro attraverso una forza di natura diversa da quella degli animali, determinando o potenziando le capacit\u00e0 umane (ad eccezione delle macchine semplici).\nEsistono macchine di generi molto diversi e costruite per scopi differenti (ad es.: macchine elettriche, macchine per movimento terra, macchine per trasporto e sollevamento, macchine a fluido).\nStoria.\nLa storia delle macchine segue di pari passo la ricerca di forze che sopperissero alla limitatezza dei muscoli umani. Probabilmente le prime macchine complesse furono quelle create per sfruttare il vento e l'acqua dei fiumi: mulini ad acqua e mulini a vento. Il vento o l'acqua corrente obbligano le pale del mulino o della ruota a girare (asse nella ruota); dando all'asse una forma a gomito e collegandolo a una leva, il moto rotatorio diventa moto alternativo che fa funzionare l'asta di una pompa; aggiungendo ingranaggi all'asse rotante, la forza o la velocit\u00e0 possono essere aumentate e adoperate per macinare granaglie, mettere in moto telai, affilare coltelli. Ma non c'\u00e8 sempre vento a sufficienza per gli scopi e l'acqua corrente non si trova dappertutto. Una sorgente universale di energia \u00e8 il vapore, che per\u00f2 non venne sfruttato fino al 1700, quando fu ideata una pompa a vapore per pompare l'acqua dalle profondit\u00e0 delle miniere di carbone inglesi. Di qui all'invenzione della macchina a vapore il passo fu breve. \nIl principio della macchina a vapore \u00e8 semplice: il fuoco scalda l'acqua e la fa passare allo stato di vapore. Tale vapore, racchiuso in un cilindro munito di stantuffo mobile, spinge lo stantuffo stesso. Il movimento del pistone pu\u00f2 essere trasmesso alle ruote di una locomotiva (treno) o a quelle di un battello fluviale. \nAll'inizio del XX secolo videro la luce i motori a benzina o Diesel. L'energia necessaria \u00e8 fornita da una combustione cos\u00ec rapida da essere definita esplosione o scoppio. Se lo scoppio (della benzina mista ad aria) avviene in un cilindro nel quale scorre un pistone a tenuta, l'energia sprigionata spinger\u00e0 il pistone e la biella ad esso solidale. Facendo avvenire varie esplosioni successive in vari cilindri, coi pistoni tutti collegati allo stesso albero od asse, i movimenti di traslazione dei pistoni verranno trasformati in movimento rotatorio all'albero.\nL'energia elettrica fu scoperta nel XIX secolo. Si riusc\u00ec a generare in un filo una corrente elettrica facendo ruotare un avvolgimento fra i poli di un magnete. Se il conduttore percorso da corrente elettrica viene avvolto a spire, esso si comporta come un magnete ed attira il ferro e l'acciaio. Da queste scoperte deriv\u00f2 la dinamo, macchina generatrice di corrente elettrica, capace di produrre grandi quantit\u00e0 di energia elettrica a basso costo, ed il motore elettrico. L'energia elettrica pu\u00f2 essere trasportata facilmente con appositi cavi agli apparecchi utilizzatori che si trovano nelle abitazioni o nelle fabbriche, dove appositi motori provvedono ad esempio a trasformarla in energia meccanica. \nSi costruirono grandi macchine utensili mosse dall'elettricit\u00e0, macchine in grado di fabbricare parti metalliche per altre macchine, torni per lavorare alla perfezione pezzi di acciaio, pialle per staccare trucioli metallici di qualunque spessore, trivelle e frese per far buchi e solchi, presse idrauliche per lavorare fogli di metallo alla forma voluta. Queste macchine, mosse dall'elettricit\u00e0, furono concepite per produrre parti meccaniche identiche l'una all'altra ed accuratissime nell'esecuzione. Parti, viti, ruote dentate, eccentrici, catene, cinghie di trasmissione e cuscinetti a sfere furono fatti in modo da poter essere intercambiabili fra una macchina e l'altra e rendere possibile la produzione in serie. \nLa ricerca di nuove sorgenti di energia prosegue, il che richiede la costruzione di nuovi meccanismi. Motori a reazione, motori a razzo, reattori nucleari, pile a combustibile, batterie solari, motori ionici, generatori termoelettrici e batterie nucleari sono alcune delle nuove sorgenti di energia concepite nel nostro tempo. Esse esigono l'uso di materie nuove con speciali propriet\u00e0, come leghe metalliche speciali e materiali refrattari per resistere ad altissime temperature, sostanze di estrema purezza e cos\u00ec via. \nTutte le macchine moderne combinano i principi meccanici di forza e movimento con le propriet\u00e0 particolari della materia e dell'energia. Pi\u00f9 a fondo si conoscer\u00e0 l'essenza della materia, pi\u00f9 occorrer\u00e0 escogitare macchinari adatti. Per esempio, le pompe idrauliche e i sistemi di trasmissione automatica nacquero dopo che si compresero perfettamente gli effetti della pressione sull'aria e sull'acqua; la penna a sfera, ad esempio, venne ideata quando si scopr\u00ec l'adesione molecolare.\nDescrizione.\nIn generale (in fisica) il termine \"macchina\" individua un \"sistema che trasforma l'energia da una specie in un'altra\". Esempio le \"macchine elettriche\" trasformano energia elettrica in energia meccanica (\"motore elettrico\") o energia luminosa (\"lampada elettrica\") o in sola energia termica (\"stufa elettrica\") o energia meccanica in energia elettrica (\"l'alternatore\"). Altri esempi di macchina: il \"motore a scoppio\" che trasforma l'energia chimica del carburante in energia meccanica; il \"freno di un veicolo\" che dissipa l'energia meccanica trasformandola in energia termica. \nNell'ingegneria meccanica la disciplina delle macchine (senza ulteriore specificazione) studia l'insieme delle \"macchine a fluido\" e dei \"motori primi\", ossia dei convertitori di energia primaria in lavoro meccanico e viceversa.\nNel linguaggio comune, il termine \"macchina\" ha anche accezioni specifiche (automobile), da evitare in ambito scientifico.\nPi\u00f9 recentemente, il termine \u00e8 stato impiegato, sia in ambito tecnico-scientifico che nel linguaggio corrente, per indicare oggetti costruiti dall'uomo con lo scopo di gestire non l'energia, ma l'informazione. Sia gli elaboratori elettronici in generale che alcune loro componenti, ed i loro modelli teorici, sono quindi spesso indicati con tale termine.\nFunzionamento.\nPer eseguire lavori che richiedono una forza maggiore di quella dei muscoli dell'uomo, si \u00e8 sempre ricorsi alle forze naturali. Gi\u00e0 dai tempi antichi sono state imbrigliate per eseguire moti meccanici fondati sulle sei macchine semplici, la forza del vento, dell'acqua dei fiumi, della combustione, del vapore, e pi\u00f9 recentemente le forze chimiche, elettriche, magnetiche, atomiche e nucleari. Si sono ideate combinazioni di queste macchine capaci di effettuare una grande variet\u00e0 di movimenti meccanici. Associando fra loro questi movimenti sono state inventate e costruite macchine complesse per numerosi scopi specifici.\nLo scopo dei macchinari complessi \u00e8 quello di eseguire del lavoro trasformando l'energia. Il lavoro da eseguire pu\u00f2 variare dall'estrazione di un chiodo al moto di un mezzo di trasporto (aeroplano, automobile, nave, treno), oppure dallo scattare fotografie alla risoluzione di problemi matematici. In una macchina l'energia meccanica necessaria ad effettuare il lavoro viene trasferita per mezzo di parti meccaniche (varianti delle sei macchine fondamentali) agli attuatori. Inoltre molte macchine trasformano una forma di energia in un'altra forma di energia. Per esempio l'energia termica prodotta dalla combustione del carbone pu\u00f2 essere adibita a ricavare vapore acqueo. Il vapore pu\u00f2 essere usato in una macchina a vapore per produrre energia meccanica. Tale energia servir\u00e0 a far girare una dinamo che generer\u00e0 elettricit\u00e0. \nA sua volta l'energia elettrica proveniente dalla dinamo potr\u00e0 essere trasformata in energia termica (stufa elettrica, ferro da stiro), in energia meccanica (motore elettrico), in energia luminosa (luce elettrica), in energia sonora (altoparlante), in energia radiante (macchina per raggi X) e cos\u00ec via. \nLe macchine non solo trasferiscono e trasformano l'energia, possono anche moltiplicare la forza di cui si dispone. Ci\u00f2 significa che certe macchine consentono ad una piccola forza che agisce su una distanza notevole di equilibrare e superare una forza maggiore che agisce su una distanza minore. Questo aumento del valore della forza si verifica ad esempio in un sistema di pulegge come il paranco, oppure in un ingranaggio come quello che si vede nella trasmissione di un'automobile. Molte macchine dunque aumentano la forza applicata, come nella bicicletta. Una macchina per\u00f2 non pu\u00f2 accrescere il valore della forza e della velocit\u00e0 nello stesso tempo.\nRendimento di una macchina.\nDurante il loro funzionamento, le macchine vanno generalmente incontro a perdite di potenza associate a effetti dissipativi (ad esempio attrito radente, attrito volvente, attrito fluidodinamico, effetto Joule, sovratensioni), per cui il rendimento delle macchine reali \u00e8 sempre minore di 1. Solo in alcuni casi non si hanno effetti dissipativi per cui il rendimento \u00e8 pari all'unit\u00e0: in tali casi si parla di macchine ideali.\nOrgani meccanici.\nLa struttura portante di una macchina \u00e8 il corpo principale della macchina e spesso le conferisce l'aspetto. Sulla struttura sono montati gli organi meccanici: ruote dentate, meccanismi, supporti, alberi motore, cuscinetti, giunti, ecc.\nCoppie di ruote.\nUna coppia di ruote \u00e8 un sistema meccanico che serve a trasmettere il moto rotatorio con caratteristiche diverse. Si chiama ruota motrice la ruota che trasmette il moto all'altra, detta ruota condotta. Elementi caratteristici di ogni coppia sono:\nEsistono vari tipi di coppie: ruote a frizione, ruote dentate, cinghie con pulegge, catene articolate.\nClassificazione.\nMacchine semplici.\nLe macchine semplici sono chiamate cos\u00ec perch\u00e9 non si possono scomporre in macchine pi\u00f9 elementari. Esse massimizzano lo sfruttamento della forza muscolare, aiutando l'uomo a compiere azioni di vario tipo: sollevare, trasportare, ruotare, tirare e tagliare.\nVi sono sei macchine semplici:\nCombinando le macchine semplici si hanno le macchine complesse. Rispetto alle macchine semplici, le macchine complesse sono destinate ad eseguire compiti pi\u00f9 specifici.\nMacchine complesse.\nUna macchina complessa si pu\u00f2 definire come l'unione di due o pi\u00f9 macchine semplici. Come detto in precedenza vi sono sei macchine semplici: la leva, l'asse nella ruota, la puleggia, il piano inclinato, la vite, il cuneo. Esse aiutano l'uomo a compiere diverse specie di lavoro: sollevare, trasportare, ruotare, tirare e tagliare. Combinando tra loro le macchine semplici, si hanno le macchine complesse. Per lo pi\u00f9 le macchine complesse sono destinate ad eseguire compiti specifici. \nUna delle macchine complesse pi\u00f9 facili da capire \u00e8 l'ingranaggio, che \u00e8 una ruota dentata. Un sistema di ingranaggi si compone di due ruote dentate montate su rispettivi assi ed accoppiate fra loro. La rotazione di una provoca quella dell'altra. Di solito le ruote sono di grandezza differente. Gli ingranaggi piccoli girano pi\u00f9 velocemente e con forza minore degli ingranaggi grandi, che esplicano maggior forza. Per ogni giro dell'ingranaggio pi\u00f9 piccolo, quello grande fa una parte di giro. La ruota grande ed il suo asse girano pi\u00f9 lentamente, ma sono in grado di sollevare un peso maggiore o di far ruotare qualcosa che la ruota pi\u00f9 piccola non potrebbe muovere. Con denti ad angolo rispetto all'asse delle ruote, questi assi possono essere disposti ad angolo fra loro anzich\u00e9 parallelamente. In tal modo, una forza verticale pu\u00f2 essere trasformata in una orizzontale. Gli ingranaggi si usano negli orologi, nelle automobili, nei motori fuoribordo, nei treni e in molte altre macchine complesse.\nMacchine a fluido.\nLe \"macchine a fluido\" presiedono allo scambio di lavoro fra un albero e un fluido e sono dette:\nConvertitori di energia primaria.\nI \"convertitori di energia primaria\" in lavoro meccanico si distinguono in:\nMacchine elettriche.\nLe macchine elettriche sono dispositivi atti a convertire energia elettrica in energia meccanica, energia meccanica in energia elettrica o a modificare le forme dell'energia elettrica. Si annovera in tale ultimo caso il trasformatore, che \u00e8 una macchina magnetica, statica (senza parti mobili), volta a modificare i parametri dell'energia elettrica, nella forma particolare di corrente alternata. Macchine di conversione statica diverse dai trasformatori, basate su semiconduttori, non vengono di norma annoverate tra le \"macchine elettriche\", ma si parla invece di \"convertitori statici\"."}
{"id": "2170263", "revid": "287204", "url": "https://it.wikipedia.org/wiki?curid=2170263", "title": "Una testa mozzata", "text": "Una testa mozzata \u00e8 un romanzo di Irvine Welsh, uscito nel 2007 e pubblicato in Italia da Guanda nel 2008. Ambientato in una cittadina del Fife, racconta una storia d'amore, pur sempre nello stile crudo, ironico, sboccato e a volte grottesco tipico di Welsh.\nTrama.\nIl protagonista \u00e8 Jason King, un ragazzo alto poco pi\u00f9 di un metro e mezzo, ex giovane speranza dell'ippica, ora stella locale del subbuteo che vivacchia del sussidio di disoccupazione e di lavoretti saltuari, con una passione spiccata per la Guinness e per le fantasie sessuali su tutte le ragazze che incontra. Tra queste c'\u00e8 Jenni Cahill, figlia di un ricco imprenditore locale, cavallerizza dal talento modesto, appassionata di musica dark metal e letteratura goth, e non troppo lusingata dalle attenzioni di Jason. Malgrado la differente estrazione sociale, i due ragazzi vivono entrambi in ambienti familiari problematici. La coppia sembra piuttosto improbabile, ciononostante gli eventi li porteranno a condividere, contro le apparenze, situazioni, esperienze ed infine speranze di riscatto."}
{"id": "2170264", "revid": "1318658", "url": "https://it.wikipedia.org/wiki?curid=2170264", "title": "Lega tedesca degli studenti socialisti", "text": "La Lega tedesca degli studenti socialisti (in tedesco Sozialistischer Deutscher Studentenbund, abbreviato in SDS) fu creata nel settembre del 1946 ad Amburgo come sindacato studentesco formalmente autonomo da ogni partito ma in effetti molto vicino al Partito Socialdemocratico di Germania (Sozialdemokratische Partei Deutschlands (SPD)).\nStoria.\nDalle origini al 1961.\nLa vicinanza al Partito Socialdemocratico si accrebbe nei primi anni della Guerra fredda, quando, sotto la presidenza di Helmut Schmidt e su pressione della dirigenza socialdemocratica, furono espulsi dalla Lega gli studenti comunisti, vicini o aderenti al KPD (\"Kommunistische Partei Deutschlands\").\nNei primi anni del dopoguerra molti ex soldati ed ex ufficiali furono attivi nel SDS, tanto che molti nella SPD (partito di austera tradizione operaia), lo definivano il \u00abcircolo ufficiali di sinistra\u00bb.\nA partire dalla met\u00e0 degli anni cinquanta le tensioni tra SDS ed SPD aumentarono, con il rifiuto da parte degli studenti del programma di riarmo tedesco, delle bombe atomiche e soprattutto del Programma di Bad Godesberg, che per la SPD segn\u00f2 ufficialmente l'abbandono del marxismo e di ogni volont\u00e0 di costruzione del socialismo ratificato nel congreso del 1959.\nDa parte sua la SPD imputava al SDS di non aver rotto le relazioni con le organizzazioni giovanili dei paesi socialisti, giungendo ad accusare la Lega di essere infiltrata da agenti della Stasi. Nel 1960 fu fondata un'organizzazione studentesca fedele all'ortodossia socialdemocratica, la Sozialdemokratische Hochschulbund (Lega universitaria socialdemocratica (SHB)). Nel 1961 la Direzione della SPD dichiar\u00f2 l'incompatibilit\u00e0 tra l'adesione al partito e quella alla Lega degli studenti socialisti.\nDal 1961 al Sessantotto.\nLa Lega, ormai indipendente a tutti gli effetti, stringe solide relazioni con i sindacati dei lavoratori e, nel corso degli anni sessanta il SDS diventa poco a poco il nucleo della \"Nuova sinistra\" tedesca.\nCominciano le relazioni con Edward P. Thompson e con la New Left inglese, si accentua la critica al capitalismo e l'impronta marxista.\nAll'inizio del 1965, Rudi Dutschke, Dieter Kunzelmann e Bernd Rabehl aderiscono alla sezione berlinese del SDS e vi guadagnarono subito un ruolo dominante, soprattutto all'interno dei gruppi di lavoro sull'Internazionalismo proletario e sul Terzo mondo. Il 28 febbraio 1965 Rudi Dutschke fu eletto nel consiglio politico della Lega berlinese. Sotto la sua direzione il SDS si trasform\u00f2 in un'organizzazione marxista di sinistra antiautoritaria e non dogmatica, fortemente critica verso il socialismo reale che con disprezzo Dutschke chiamava \u00absocialismo di merda\u00bb. Tale duro contrasto si esacerb\u00f2 quando una spia della Stasi fu effettivamente scoperta, infiltrata tra i militanti, ma tutto ci\u00f2 non impediva al SDS di aspirare ad una collaborazione sempre maggiore con i giovani della Germania orientale.\nNella seconda met\u00e0 degli anni sessanta la SHB si riavvicin\u00f2 al SDS, che aveva una posizione egemonica tra gli studenti tedeschi di sinistra, sia per adesioni che per ricchezza di elaborazione teorica. La Lega diventa il nucleo dell'opposizione extraparlamentare alla legislazione di emergenza e alla Guerra del Vietnam.\nLa prova della forza del movimento e dell'egemonia acquisita al suo interno si ebbe nel giugno del 1967. Il SDS organizz\u00f2 manifestazioni contro la visita dello Sci\u00e0 di Persia; nel corso di esse un poliziotto, tale Kurras, assassin\u00f2 uno studente, Benno Ohnesorg; solo nel 2009 emerse che Kurras in realt\u00e0 era un IM della Stasi. La Lega proclam\u00f2 scioperi, manifestazioni e proteste che bloccarono scuole ed universit\u00e0 di tutta la Repubblica Federale. La forza dimostrata era ben superiore al numero degli iscritti che non super\u00f2 mai, neanche al culmine, nel 1968, i 2500.\nIl Sessantotto.\nNel corso del Sessantotto tedesco il SDS estende la propria lotta contro altri bersagli, come l'autoritarismo accademico e l'informazione monopolizzata dall'editore Axel Springer; ma l'organizzazione fu contestata dalle prime manifestazioni femministe e dilaniata da numerose scissioni.\nDopo l'attentato a Rudi Dutschke (11 aprile 1968), la direzione della Lega pass\u00f2 a Hans J\u00fcrgen Krahl, che impresse una svolta pi\u00f9 teorica e di elaborazione di fondo dell'analisi marxista.\nNotevoli le posizioni critiche nei confronti dei paesi del Socialismo reale. Alla fine dell'agosto 1968 il SDS, su impulso di Dutschke e grazie all'impegno di Hans J\u00fcrgen Krahl, organizz\u00f2 manifestazioni contro l'intervento sovietico in Cecoslovacchia e in settembre il congresso nazionale della Lega espulse cinque militanti che, a Sofia, si erano espressi in appoggio al regime bulgaro: queste posizioni accentuarono per\u00f2 le tensioni interne e le spirali delle scissioni.\nGli ultimi anni e lo scioglimento.\nAlla fine del 1969 alcuni gruppi \"ortodossi\" si riunirono nella \"Associazione degli studenti marxisti\", dalla quale pi\u00f9 tardi deriv\u00f2 l\"'Unione studentesca marxista Spartaco\". Altri militanti, soprattutto dell'ala antiautoritaria, si riunirono nel \"Gruppo K\", oppure si impegnarono nei diversi movimenti di rinnovamento sociale e culturale.\nIl 21 marzo 1970 il direttivo federale del SDS, nell'ultima riunione svoltasi nella \u00abCasa degli studenti di Francoforte\u00bb, autodissolve \"per acclamazione\" l'organizzazione. Alcuni gruppi locali del SDS continuarono ad operare in alcune universit\u00e0 (come ad Heidelberg), finch\u00e9 le autorit\u00e0 proibirono la loro azione con un ordine del 24 giugno 1970.\nL'eredit\u00e0.\nNel 2007 l'organizzazione studentesco del nuovo partito della sinistra tedesca Die Linke ha adottato il nome di SDS (Sozialistisch-Demokratischer Studierendenverband) nel proprio congresso di fondazione, per rivendicare la continuit\u00e0 con la storica organizzazione del Sessantotto."}
{"id": "2170265", "revid": "767487", "url": "https://it.wikipedia.org/wiki?curid=2170265", "title": "Stephanus Zamosius", "text": "Biografia.\nProveniente da una famiglia calvinista, complet\u00f2 i suoi studi a Heidelberg e Padova. Nel 1593 fece ritorno in Ungheria e inizi\u00f2 a lavorare a Alba Iulia per l'archivio di corte della Transilvania. Qui inizi\u00f2 a raccogliere materiale e a scrivere la sua opera principale sulla storia dell'Ungheria.\nStefano Bocskai lo nomin\u00f2 storiografo di corte."}
{"id": "2170272", "revid": "21287728", "url": "https://it.wikipedia.org/wiki?curid=2170272", "title": "Gyulafehervar", "text": ""}
{"id": "2170276", "revid": "21287802", "url": "https://it.wikipedia.org/wiki?curid=2170276", "title": "Istv\u00e1n Szamosk\u00f6zy", "text": ""}
{"id": "2170278", "revid": "287204", "url": "https://it.wikipedia.org/wiki?curid=2170278", "title": "Istvan Szamoskozy", "text": ""}
{"id": "2170279", "revid": "729019", "url": "https://it.wikipedia.org/wiki?curid=2170279", "title": "Mura di Barletta", "text": "Le mura di Barletta costituiscono l'antico strumento difensivo della citt\u00e0. Questa \u00e8 stata sottoposta a numerose dominazioni, avvicendatesi nel corso dei secoli, che ne hanno modificato l'assetto territoriale e ne hanno ampliato i confini. Dell'antico apparato difensivo, originariamente caratterizzato da mura, porte, bastioni e torrioni, nonch\u00e9 dalla presenza del poderoso castello, oggi rimangono le mura a nord, che si affacciavano direttamente sul mare, il castello, Porta Marina e il \"Paraticchio\". La definizione delle cinte murarie non \u00e8 condivisa da tutti gli studiosi: alcuni mettono in dubbio le date di costruzione, altri il loro posizionamento. Questo accade anche a causa della carenza di scavi archeologici che potrebbero altres\u00ec riportare alla luce testimonianze utili allo studio.\nLa prima cinta urbica normanna.\nLa prima cinta urbica sembra sia stata eretta tra il 1046 e il 1050 per volere di Pietro il normanno. La prima cinta muraria delimitava il nucleo urbano di Santa Maria, localmente chiamato \"della marineria\" e si difendeva dal mare attraverso Porta Marina. Questa per\u00f2 non corrisponde alla porta oggi visibile ma era situata nel punto di chiusura verso il mare di via Sant'Andrea (una strada che scende a mare da via Duomo, che un tempo finiva come le sue parallele sulle mura di San Cataldo e che 2 secoli fa fu letteralmente scavata per creare una nuova discesa a mare, come dimostrato dai riempimenti visibili sulle facciate dei palazzi che vi si affacciano e dalla scalinata di accesso alla chiesa di S.Andrea, un tempo a livello della strada) e a fianco di essa vi era il \"Palazzo della Dogana\". Corrisponde quindi verosimilmente a quell'arco a sesto acuto in asse alla Porta Marina settecentesca e prospiciente la chiesa di S.Cataldo (un tempo fuori dalla mura). Le mura medievali costeggiavano l'attuale piazza Pescheria e proseguivano fino a \"Porta Gloria\", compresa tra la chiesa del Purgatorio e Palazzo Bonello, lungo l'attuale omonimo vicolo Gloria. Il percorso murario seguiva \"via del Cambio\", l'attuale via Cavour, detta \"del cambio\" per la presenza dei cambiavalute proprio lungo questo tratto viario, fino all'antico \"Torrione di Romano\", per poi abbracciare l'attuale viale che conduce al castello, terminando con \"Porta Castello\".\nDella prima cinta muraria rimangono: la torre normanna del castello (inglobata nelle successive opere murarie del castello e tuttora visitabile); la Porta Marina medioevale; un'imposta d'arco su via Cialdini, di fronte al Monte di Piet\u00e0 (identica per fattura a quelli della Porta Marina medievale)\nLa seconda cinta urbica normanna.\nIl 1156 \u00e8 l'anno della distruzione di Bari. Barletta vede un notevole flusso migratorio in entrata di cavalieri crociati, banchieri, mercanti che unitamente alla distruzione dell'attuale capoluogo pugliese, ha permesso la costruzione di numerosi edifici civili e religiosi di notevole importanza logistica, come la basilica del Santo Sepolcro. Tra il 1156 e il 1162 viene edificata la seconda cinta muraria per volere di Guglielmo I di Sicilia, detto \"il Malo\". La cinta urbica viene ampliata a sud, inglobando il nucleo delle sette rue e il Sepolcro. Su \"via della Selleria\", l'attuale corso Garibaldi, viene eretta \"Porta Croce\". Il tracciato di \"via della Cordoneria\", l'attuale corso Vittorio Emanuele, era chiuso invece verso Canosa di Puglia da \"Porta Reale antica\".\nLa terza cinta urbica angioina.\nNel 1268 vi \u00e8 un ulteriore ampliamento della cinta muraria, ancora una volta verso l'entroterra, a meridione, per volere di Carlo I d'Angi\u00f2. Nei pressi del castello la citt\u00e0 viene munita di una porta verso Trani, che prende appunto la denominazione di \"Porta Trani\". La strada del Cambio, precedentemente extra moenia, entra a far parte delle mura e con essa anche la chiesa di Santa Lucia, costruita a partire dal 1215.\nLa quarta cinta urbica angioina.\nUlteriori ampliamenti della cinta muraria vi sono intorno al 1300 per volere di Carlo II d'Angi\u00f2. Questa volta le mura si spingono sia a sud-est, con l'abbattimento dell'antico \"Torrione di Romano\" e la costruzione di un nuovo torrione dello stesso nome in corrispondenza dell'attuale Via Pappalettere (gi\u00e0 Via Santa Lucia) presso l'angolo di Vicoletto Santa Lucia, e di \"Porta San Leonardo\", che sostituisce \"Porta Trani\"; sia a nord-ovest, verso il mare, inglobando tutto il tracciato della \"strada delle Carrozze\", l'attuale via Cialdini, sede di numerosi edifici conventuali, come la nascente chiesa di San Ruggero, precedentemente intitolata a Santo Stefano, e il Monte di Piet\u00e0, fino a lambire l'attuale via Mura del Carmine.\nLa quinta cinta urbica aragonese.\nTra il 1514 e il 1519 vi \u00e8 il primo grande ampliamento della cinta muraria da parte della dominazione aragonese, da parte di Ferdinando II d'Aragona. \nLa citt\u00e0 si spinge in maniera decisamente marcata verso Canosa, inglobando la via della citt\u00e0 pi\u00f9 esposta agli attacchi dal mare, via Mura del Carmine, la chiesa di San Giacomo e la chiesa di Sant'Agostino con l'attiguo convento e proteggendo in maniera possente la citt\u00e0 a sud, dai possibili attacchi provenienti dall'entroterra.\nA quei tempi Barletta doveva apparire alquanto disomogena dal punto di vista architettonico e sociale. Divisa in borgate, ognuna di esse si caratterizzava per differenti tipologie abitative e aspetti sociali: il borgo di Santa Maria costituito da marinai e pescatori; il borgo di San Giacomo per lo pi\u00f9 da contadini; il resto della citt\u00e0 da artigiani e aristocratici.\nTra il finire del XV secolo e durante tutto il XVI secolo la dinastia aragonese oper\u00f2 decisive trasformazioni a livello architettonico, che videro in alcuni casi una vera e propria sostituzione di blocchi di edificati, che andarono ad influenzare i pi\u00f9 intrinseci aspetti socio-economici: la costruzione di Palazzo Bonello, nei pressi dell'antica \"Porta Gloria\", il carcere, la chiesa di San Domenico, l'ampliamento della chiesa di Santa Maria Maggiore, il palazzo arcivescovile, il Monte di Piet\u00e0.\nIn questo periodo le mura sono caratterizzate a nord-ovest dalla presenza del possente bastione conosciuto come \"il Paraticchio\". Le mura proseguivano verso est incontrando il porto, con accesso alla citt\u00e0 mediato da \"Porta Marina\", a nord-est il castello e scendendo verso sud vi era \"Porta San Leonardo\". Le mura abbracciavano allora il centro abitato da est ad ovest e presentavano, in ordine: il summenzionato nuovo \"Torrione di Romano\"; la polveriera; \"Porta Croce\" e l'omonimo torrione in corrispondenza dell'intersezione tra Corso Garibaldi (gi\u00e0 \"via della Selleria\") e via Geremia di Scanno; \"Porta Nuova\", costruita nel 1519, con la rispettiva torre, laddove oggi \u00e8 situata piazza Aldo Moro (gi\u00e0 piazza Roma, e prima ancora Piazza San Sebastiano e Piazza Porta Nuova). In seguito le mura si allargavano ulteriormente a sud per cingere la chiesa di Sant'Agostino, con l'adiacente torrione, e si chiudevano a sud-ovest con il bastione che prendeva il nome dalla vicina chiesa. Le mura salivano poi nuovamente verso nord dove \"Porta Napoli\" costituiva il punto d'accesso alla citt\u00e0 su \"via della Cordoneria\", oggi corso Vittorio Emanuele. La \"strada Porta Reale\" (attuale via Manfredi) terminava ad ovest con \"Porta Reale\" e con l'adiacente torrione che da essa prendeva la sua denominazione, fino a concludersi nuovamente con il \"Paraticchio\".\nLa sesta cinta urbica spagnola.\nLa cinta muraria sar\u00e0 per l'ultima volta ampliata tra il 1541 e il 1542 per decisione di Carlo V di Spagna, con la costruzione a sud-est del \"bastione di San Nicola\", a forma di lancia. Frattanto, a partire dal 1532, si erano iniziati i lavori di incamiciamento delle antiche strutture angioine, sveve e normanne del Castello da parte degli spagnoli, lavori che termineranno completamente solo nel 1598 e che daranno alla fortezza l'aspetto simmetrico e possente che possiamo ammirare oggi.\nL'abbattimento della cinta urbica.\nNel 1859 Francesco II di Borbone autorizz\u00f2 il Comune all'abbattimento delle mura delle citt\u00e0, che inizier\u00e0 solo durante l'anno successivo, a partire da quelle poste a sud, che ne ostacolavano l'espansione, ne impedivano il commercio con le citt\u00e0 limitrofe e la costruzione della ferrovia con la relativa stazione, delle piazze e degli stabilimenti industriali.\nOggi dell'antica cinta muraria restano:"}
{"id": "2170280", "revid": "183694", "url": "https://it.wikipedia.org/wiki?curid=2170280", "title": "Paolo Prodi", "text": "Biografia.\nPaolo Prodi era fratello del politico, dirigente ed economista Romano Prodi, del professore e politico Vittorio Prodi, del fisico Franco Prodi, dell'oncologo Giorgio Prodi e del matematico Giovanni Prodi.\nSi \u00e8 laureato in Scienze Politiche presso l'Universit\u00e0 Cattolica di Milano, dopo aver vinto una borsa di studio presso il Collegio Augustinianum, per poi perfezionare gli studi presso l'Universit\u00e0 di Bonn. Ha insegnato Storia moderna presso l'Universit\u00e0 di Trento (di cui \u00e8 stato rettore dal 1972 al 1977, nonch\u00e9 preside della Facolt\u00e0 di Lettere dal 1985 al 1988), l'Universit\u00e0 di Roma e l'Universit\u00e0 di Bologna (della cui Facolt\u00e0 di Magistero \u00e8 stato preside dal 1969 al 1972). \n\u00c8 stato Presidente della Giunta Storica Nazionale (gi\u00e0 Giunta Centrale per gli Studi Storici), membro dell'Accademia Austriaca delle Scienze e dell'Accademia Nazionale dei Lincei.\n\u00c8 stato tra i fondatori dell'Associazione di cultura e politica \"Il Mulino\" (fondata nel 1965). Nel 1973 ha fondato, insieme a Hubert Jedin (di cui \u00e8 stato allievo), l'Istituto storico italo-germanico di Trento, istituto che ha diretto per oltre un ventennio. Nel 2007 \u00e8 stato insignito del Premio Alexander von Humboldt .\n\u00c8 stato candidato del movimento La Rete alle elezioni politiche del 1992; ha abbandonato in seguito tale movimento politico in dissenso con la presa di posizione di Leoluca Orlando a favore del No nel referendum elettorale del 1993 .\n\u00c8 morto il 16 dicembre 2016 a 84 anni.\nGli \u00e8 stato intitolato il palazzo del Dipartimento di Lettere e Filosofia dell'Universit\u00e0 di Trento. La famiglia ha donato il suo archivio all'ateneo."}
{"id": "2170281", "revid": "634034", "url": "https://it.wikipedia.org/wiki?curid=2170281", "title": "Speed date", "text": "Lo speed date \u00e8 uno strumento, inventato recentemente e importato in Italia dagli Stati Uniti, per conoscere persone nuove. Le origini di questa pratica vengono fatte risalire al rabbino Yaacov Deyo dell'Aish HaTorah, che la usava per far conoscere (e sposare) gli ebrei celibi di Los Angeles.\nIl primo incontro \"ufficiale\" di speed date avvenne al Pete's Caf\u00e8 di Beverly Hills al volgere del 1998 e poco dopo una serie di agenzie hanno cominciato ad organizzare degli incontri in tutti gli Stati Uniti d'America. Gi\u00e0 nel 2000 l'iniziativa poteva dirsi coronata dal successo: lo speed date era gi\u00e0 conosciuto in tutti gli \"States\" dove era considerato la nuova moda glamour del momento. L'essere rappresentato in alcuni film e telefilm di successo come \"L'amore \u00e8 eterno finch\u00e9 dura\" e \"Sex and the City\" contribu\u00ec ad aumentargli notevolmente la popolarit\u00e0.\nViene organizzato in un luogo apposito, spesso con un numero di iscrizioni chiuso e proporzionato.\nI partecipanti sono fatti sedere uno di fronte all'altro in una fila di tavoli, e iniziano a parlare per cercare di conoscere e farsi conoscere in un limite di tempo prestabilito. \nNegli speed date rivolti a un pubblico eterosessuale gli uomini sono disposti in una fila e le donne in quella opposta. Le regole ed i cambi vengono dettati da uno speaker o moderatore.\nScaduto il tempo, uno dei due si alza per accomodarsi al posto accanto, in rotazione (\"round-robin\"), e cos\u00ec via. \nIn uno speed date destinato a un pubblico LGBT+, per\u00f2, le regole sono diverse: alcuni speed date quindi hanno realizzato una particolare combinazione di incroci tale per cui chiunque incontri il genere al quale \u00e8 interessato. A inizio serata a ogni partecipante \u00e8 consegnata una scheda di gradimento, simile a quella comunemente usata negli speed date etero, sulla quale sono stampate precise indicazioni per fare in modo che, al termine della serata, ognuno abbia potuto conoscere i partecipanti che preferiva. \nUna volta terminata la serata, ogni partecipante indica sulla propria scheda quelli pi\u00f9 graditi: lo staff raccoglier\u00e0 le schede e verificher\u00e0 quali incontri hanno avuto reciproco gradimento tra i partecipanti. Se un incontro ha funzionato (e quindi il \"S\u00cc\" \u00e8 reciproco) solitamente sar\u00e0 inviata entro 24 ore una mail o un sms alle persone interessate indicando i recapiti ed i nomi delle persone con le quali \u00e8 scoccata la scintilla."}
{"id": "2170287", "revid": "1982", "url": "https://it.wikipedia.org/wiki?curid=2170287", "title": "Posta Aerea", "text": ""}
{"id": "2170291", "revid": "436907", "url": "https://it.wikipedia.org/wiki?curid=2170291", "title": "Epitaph (singolo King Crimson)", "text": "Epitaph \u00e8 un singolo del gruppo musicale britannico King Crimson, l'unico estratto dalla raccolta \"A Young Person's Guide to King Crimson\" e pubblicato nel 1976.\nLa canzone.\nIl brano apparve originariamente nell'album di debutto del gruppo, \"In the Court of the Crimson King\", uscito nel 1969. Per la promozione della raccolta i King Crimson decisero di pubblicare separatamente \"Epitaph\" insieme a un altro brano tratto dal loro album d'esordio, \"21st Century Schizoid Man\"\nTracce.\nTesti di Peter Sinfield, musiche di Robert Fripp, Ian McDonald, Greg Lake e Michael Giles."}
{"id": "2170293", "revid": "232134", "url": "https://it.wikipedia.org/wiki?curid=2170293", "title": "The All American Rejects", "text": ""}
{"id": "2170299", "revid": "19933", "url": "https://it.wikipedia.org/wiki?curid=2170299", "title": "William Hickling Prescott", "text": ""}
{"id": "2170302", "revid": "52076", "url": "https://it.wikipedia.org/wiki?curid=2170302", "title": "Nummulitico", "text": ""}
{"id": "2170304", "revid": "436907", "url": "https://it.wikipedia.org/wiki?curid=2170304", "title": "Matte Kudasai", "text": "Matte Kudasai \u00e8 un singolo del gruppo musicale britannico King Crimson, il primo estratto dall'ottavo album in studio \"Discipline\" e pubblicato nel 1981.\nTracce.\nTesti di Adrian Belew, musiche dei King Crimson."}
{"id": "2170318", "revid": "290309", "url": "https://it.wikipedia.org/wiki?curid=2170318", "title": "Luigi Antonio Tami", "text": "Biografia.\nIscritto all'Universit\u00e0 di Padova nella facolt\u00e0 d'ingegneria, dopo l'Armistizio di Cassibile segue Egidio Meneghetti nella Resistenza, si trasferisce in Friuli dove assume il comando del Battaglione \"Monte Nero\" delle Brigate Osoppo.\nDopo diverse azioni militari contro le linee ferroviarie, viene catturato dai tedeschi assieme all'amico Giovanni Bertoldi.\nDalle SS viene trasportato a Raspano dove Luigi viveva, prima di essere impiccati i due giovani tentano la fuga, ma vengono uccisi da una raffica di mitra, per vendicarsi le SS danno fuoco alla casa paterna.\nRiconoscimenti.\nL'Universit\u00e0 di Padova dopo la liberazione gli ha assegnato la laurea Honoris causa."}
{"id": "2170322", "revid": "436907", "url": "https://it.wikipedia.org/wiki?curid=2170322", "title": "We Will Rock You (musical)", "text": "We Will Rock You (abbreviato in WWRY) \u00e8 il musical jukebox basato sulle canzoni del gruppo britannico Queen e che prende il nome dall'omonimo successo del gruppo. \u00c8 stato prodotto da Ben Elton in collaborazione con due suoi componenti: il batterista Roger Taylor e il chitarrista Brian May.\nLo spettacolo \u00e8 approdato in Italia nel 2009, dal 4 dicembre al Teatro Allianz di Milano.\nTrama.\nI Atto.\nIl musical \u00e8 ambientato tra circa trecento anni, in un futuro orwelliano. Il pianeta Terra \u00e8 stata rinominato Pianeta Mall ed \u00e8 controllato dalla \"Globalsoft Corporation\". Sul Pianeta Mall i ragazzi, detti \"Gaga Kids\", ascoltano solamente la computer music, vestono allo stesso modo e pensano alle stesse cose. Gli strumenti musicali sono stati aboliti e la musica rock \u00e8 sconosciuta (\"Radio Ga Ga\").\nIn una classe di \"Ragazzi Gaga\" vi \u00e8 una pecora nera, Galileo, un ragazzo che sogna e sente strane parole, molte delle quali sono vecchie canzoni bandite, bench\u00e9 non ne capisca il significato. Disobbedendo alla sua insegnante, Galileo decide di non conformarsi con il resto dei ragazzi (\"I Want to Break Free\"). Galileo quindi viene catturato da Khashoggi, il capo della polizia della \"Globalsoft\". L'insegnante per\u00f2 ha riscontrato una seconda anomalia, una giovane ragazza dark che \u00e8 derisa dalle sue coetanee (\"Somebody to Love\"). Anche lei viene catturata da Khashoggi.\nA capo della \"Globalsoft\" vi \u00e8 Killer Queen (\"Killer Queen\"). Lei \u00e8 a conoscenza di una profezia: alcuni strumenti musicali esistono ancora e sono nascosti nel luogo del \"living rock\" e che saranno indicati da una \"stella\". Killer Queen ordina a Khashoggi di sconfiggere coloro che si ribellano alla \"Globalsoft\" e che credono alla profezia (\"Play the Game\"): i \"Bohemian\".\nGalileo e la giovane, da lui soprannominata Scaramouche, si svegliano in un ospedale (\"Death on Two Legs\" - instrumental). Questi si rendono conto che sono due spiriti gemelli e che sono diversi dalla societ\u00e0 (\"Under Pressure\"). Insieme scappano dall'ospedale.\nKiller Queen ha ormai il pianeta in pugno ed \u00e8 convinta che non esistano gli strumenti della profezia (\"A Kind of Magic\").\nI due \"Bohemians\" Brit e Meat (detta anche Oz) escono dalla fogne, dove custodiscono i testi sacri che raccontano la profezia sugli strumenti musicali. Il primo crede nell'esistenza del \"Sognatore\" che porter\u00e0 a compimento la profezia (\"I Want It All\").\nGalileo e la ragazza, fuggiti, si imbattono in Brit ed Oz, che li catturano e li accusano di essere delle spie, poich\u00e9 Galileo cita continuamente i \"sacri testi\". Galileo per\u00f2 insiste dicendo di non essere una spia, ma ci\u00f2 che dice \u00e8 solo quello che sente nella sua mente. Brit lo mette alla prova cantandogli i primi versi della canzone \"Bohemian Rhapsody\"; Galileo risponde correttamente e Brit capisce che quest'ultimo \u00e8 il Sognatore della profezia. Brit e Oz li portano nel \"Heartbreak Hotel\", che \u00e8 presso le rovine della Stazione Tottenham Court Road e dove si trova il rifugio dei \"Bohemians\".\nQuesti spiegano che i loro nomi derivano dai cantanti del passato scomparsi, e insieme li ricordano (\"No-One but You (Only the Good Die Young)\"). Il gruppo poi ricorda la ragione per cui le rock band iniziarono a suonare: l'amore (\"Crazy Little Thing Called Love\").\nKhashoggi e la polizia all'improvviso arrivano al Heartbreak Hotel, dove circondano e catturano i \"Bohemians\". Brit per\u00f2 si libera e combatte contro la polizia per far s\u00ec che Galileo e Scaramouche possano scappare, ma durante lo scontro Brit viene ucciso (\"Ogre Battle\").\nII Atto.\nI \"Ragazzi Ga Ga\" continuano a far circolare la loro moda (\"One Vision\").\nGalileo e Scaramouche tornano all'Heartbreak Hotel, dove scoprono dei dispositivi impiantati dietro le loro teste e capiscono come siano stati questi a farli trovare dalla polizia. I due si dichiarano il proprio amore (\"Who Wants to Live Forever\").\nI \"Bohemians\" sopravvissuti sono catturali da Khashoggi e torturati (\"Flash\"). Quando questi non riesce a scoprire nulla delle profezia, lobotomizza i ribelli (\"Seven Seas of Rhye\").\nGalileo si sveglia e dice a Scaramouche di aver sognato che i \"Bohemians\" sono stati portati nel \"Seven Seas of Rhye\". La ragazza vuole andare con lui, ma Galileo insiste che lei debba restare, chiamandola \"pollastra\". Scaramouche si offende e, dopo un litigio, decidono di partire.\nTornato al quartier generale della \"Globalsoft\" (\"Fat Bottomed Girls\"), Khashoggi riporta che i \"Bohemians\" non sono pi\u00f9 un problema. Killer Queen festeggia anticipatamente (\"Don't Stop Me Now\"). Khashoggi infatti la interrompe, spiegando che Galileo e la ragazza sono scappati. Killer Queen dichiara che questa \u00e8 l'ultima volta che Khashoggi sbaglia, e lo lobotomizza (\"Another One Bites the Dust\").\nGalileo e Scaramouche decidono di recarsi insieme al \"Seven Seas of Rhye Pub\" (\"Hammer to Fall\"). Arrivati al pub (nei pressi del lago di Ginevra) trovano Pop, un bibliotecario, che serve da bere ai \"Bohemians\" senza vita (\"These Are the Days of Our Lives\"). Il bibliotecario Pop spiega ai ragazzi che la profezia \u00e8 stata incisa dai tre (uno era morto giovane) componenti dei \"Queen\" prima che morissero. Scaramouche poi capisce che la \"stella splendente\" della profezia \u00e8 la statua di Freddie Mercury, che indica il luogo del \"living rock\": il Wembley Stadium. Galileo, Scaramouche e Pop montano sulla moto di Pop e viaggiano verso lo stadio (\"Headlong (reprise)\").\nPurtroppo lo stadio di Wembley \u00e8 in rovina, e non viene trovato nessuno strumento musicale. Scaramouche consiglia a Galileo di iniziare ad intonare l'inizio della canzone \"We Will Rock You\", e allora una chitarra elettrica compare dalle rovine. Galileo per\u00f2 non riesce a suonarla, ma ci riesce Scaramouche (\"Brighton Rock solo\"). Pop riesce a connettersi alla rete della \"Globalsoft\" cos\u00ec che la loro musica possa essere sentita da tutti gli abitanti del Pianeta Mall, e Killer Queen viene sconfitta (\"We Will Rock You\" / \"We Are the Champions\").\nCalato il sipario, appare una domanda che chiede: \"Volete sentire Bohemian Rhapsody?\" (\"Do you want to hear Bohemian Rhapsody?\"), tutto il pubblico risponde di s\u00ec. Allora compare la risposta: \"Va bene\" (\"All right then\") e tutto il cast arriva sul palco e canta \"Bohemian Rhapsody\".\nProduzione.\nRegno Unito.\nLa produzione originale di \"WWRY\" si \u00e8 aperta il 12 maggio 2002 al \"Dominion Theatre\" di Londra. Tony Vincent era \"Galileo\", Hannah Jane Fox era \"Scaramouche\", Sharon D. Clarke era \"Killer Queen\", Nigel Planer era \"Pop\" e Kerry Ellis era \"Meat\". La Clarke per questo ruolo vinse il Laurence Olivier Awards 2003 come \"Miglior ruolo non-protagonista\".\nIl 17 agosto del 2005 \"WWRY\" divenne lo spettacolo rappresentato per pi\u00f9 tempo in quel luogo, superando il precedente record di \"Grease\". Dato molto notevole, poich\u00e9 il \"Dominion Theatre\" \u00e8 uno dei teatri pi\u00f9 grandi del West End con i suoi duemila posti. Ora lo spettacolo \u00e8 programmato fino ad ottobre 2011.\nUn tour nazionale nel Regno Unito \u00e8 stato lanciato nel 2009, che ha toccato il \"Palace Theatre\" di Manchester, il \"Sunderland Empire\", il \"Birmingham Hippodrome\", il \"Bristol Hippodrome\" e la \"Edinburgh Playhouse\".\nEuropa.\nUna produzione spagnola inizi\u00f2 il 3 novembre 2003 al Teatro Calder\u00f2n di Madrid. La produzione di Madrid aveva tutti i dialoghi in spagnolo e anche le canzoni tradotte nella lingua locale, eccetto \"We Will Rock You\", \"We Are the Champions\" e \"Bohemian Rhapsody\", che sono rimaste in inglese. Questa produzione chiuse a Madrid ma inizi\u00f2 un tour che si ferm\u00f2 a Barcellona (2004), Bilbao (2004-2005) e Valencia (febbraio 2005). Dal 2007 fino al 2008 \u00e8 tornato a Madrid.\nUna produzione tedesca inizi\u00f2 al Musical Dome di Colonia l'11 dicembre del 2005. Lo spettacolo prevede i dialoghi in tedesco e le canzoni un misto tra tedesco, che rappresenta il presente, e inglese, che rappresenta il passato. La produzione chiuse nel settembre del 2008, per poi trasferirsi a Stoccarda, dove venne rappresentato al Teatro Apollo.\nTra il 2006 e i 2007 la produzione tedesca sbarc\u00f2 anche in Svizzera, a Zurigo, con lo stesso libretto bilingue di Colonia. Poi la produzione si trasfer\u00ec anche in Austria a Vienna, al Teatro Raimund.\nItalia.\nLo spettacolo arriva in Italia alla fine del 2009. La prima \u00e8 stata il 4 dicembre 2009 all'Allianz Teatro di Milano, con la partecipazione di Brian May e Roger Taylor. \"Galileo\" \u00e8, alternativamente, Gianluca Merolli e Salvo Vinci, \"Scaramouche\" \u00e8 Martha Rossi e Martina Ciabatti, \"Killer Queen\" \u00e8 Valentina Ferrari, \"Khashoggi\" \u00e8 Salvo Bruno e Carlo Span\u00f2, \"Brit\" \u00e8 Paolo Barillari e Leonardo Di Minno, \"Pop\" \u00e8 Massimiliano Colonna, \"Oz\" \u00e8 Mary Dima e Loredana Fadda. La band che suona dal vivo \u00e8 composta dal Maestro Roberto Zanaboni (direttore e tastiere), Davide Magnabosco e Giovanni Maria Lori (tastiere), Tristan Avakian e Andrea Cervetto (chitarra), Linda Pinelli (basso), Alex Polifrone (batteria) e Marco Scazzetta (percussioni). Il vocal Coach \u00e8 Alex Procacci. Gli adattamenti coreografici sono di Chiara Valli. La traduzione del testo e l'adattamento italiano \u00e8 di Raffaella Rolla e Alice Mistroni. La produzione \u00e8 di Claudio Trotta per \"Barley Arts\". La regia \u00e8 di Maurizio Colombi.\nNella versione italiana il personaggio \"Meat\" \u00e8 chiamata \"Oz\", e i ragazzi \"Bohemians\" si sono dati nomi di cantanti italiani, come Raffaella Carr\u00e0, Toto Cutugno, Riccardo Cocciante, Vasco Rossi e Zucchero. Le canzoni \"Radio Ga Ga\" e \"No one but You\" sono cantate nella lingua italiana.\nLo spettacolo \u00e8 stato poi rappresentato anche a Bologna, Roma, Trieste e Latina .\nNel 2018 parte una seconda edizione dello spettacolo, con la prima il 20 ottobre 2018 al Teatro Rossini di Civitanova. L'allestimento \u00e8 nuovo, ma buona parte del cast rimane la stessa della versione del 2009: Salvo Vinci, Valentina Ferrari, Massimiliano Colonna e Loredana Fadda riprendono i loro ruoli come \"Galileo\", \"Killer Queen\", \"Pop\" e \"Oz\", mentre \"Scaramouche\" \u00e8 Alessandra Ferrari, \"Brit\" \u00e8 Claudio Zanelli e \"Khashoggi\" \u00e8 Paolo Barillari (gi\u00e0 \"Brit\" nell'edizione precedente). A suonare dal vivo sono Riccardo Di Paola e Antonio Torella (tastiere), Roberta Raschella e Federica Pellegrinelli (chitarra), Alessandro Cassani (basso) e Marco Parenti (batteria). \nQuesta nuova edizione riadatta parte dei dialoghi per rendere l'opera pi\u00f9 attuale e italianizzandola: i \"Ragazzi Ga Ga\" sono ossessionati dai social network, la \"Globalsoft\" ha reso l'Italiano l'unica lingua mondiale (rendendo quindi le canzoni in inglese doppiamente illegali) e Barbara D'Urso direttrice del TG5, tra i cantanti citati dalle visioni di Galileo ci sono Vasco Rossi e Fabio Rovazzi e tra i nomi dei \"Bohemians\" troviamo Gianna Nannini, Loredana Bert\u00e9, Ed Sheeran e Alanis Morissette.\nLo spettacolo \u00e8 stato poi rappresentato anche a Trieste, Assisi, Bologna, Brescia, Montecatini Terme, Jesolo, Bassano del Grappa, Bergamo, Milano, Genova, Roma, Napoli, Catanzaro, Reggio Calabria, Catania, Bari, Firenze, Padova, Torino e Gorizia.\nNell'autunno 2019 parte la seconda stagione dell'edizione del 2018, le differenze sono alcuni dialoghi aggiornati il ritorno di Martha Rossi nei panni di \"Scaramouche\" e la new entry Luca Marconi come \"Galileo.\"\nCanzoni.\nTutte le canzoni presenti nel musical sono dei Queen;"}
{"id": "2170324", "revid": "15756", "url": "https://it.wikipedia.org/wiki?curid=2170324", "title": "Lotus 49", "text": "La Lotus 49 \u00e8 una monoposto ideata da Colin Chapman e Maurice Philippe per poter gareggiare nel campionato mondiale di Formula Uno del 1967. \u00c8 stata progettata per alloggiare il motore Ford Cosworth DFV, lo stesso che avrebbe equipaggiato poi moltissime altre monoposto nel corso degli anni settanta ed \u00e8 inoltre la prima monoposto in cui il propulsore funge anche da membro strutturale.\nJim Clark l'ha portata alla vittoria nella prima gara della stagione 1967 e con la stessa Lotus 49 ottenne anche l'ultima vittoria della sua carriera nella stagione 1968. Graham Hill and\u00f2 poi a vincere il titolo piloti di quell'anno e la 49 (nell'ultima versione, la 49C) continu\u00f2 a gareggiare fino al 1970.\nLivrea.\nTeam Lotus.\nAlla sua presentazione, la Lotus 49 esibiva la livrea classica della Lotus, cio\u00e8 il verde inglese predominante con una striscia gialla centrale che nell'anteriore andava a circondare la presa d'aria. Nei 16 mesi successivi la vettura si copr\u00ec di sponsor e di strisce nelle quali erano scritti i nomi dei piloti, mantenendo comunque lo schema base.\nTuttavia per le gare delle stagioni 1967 e 1968 della Formula Tasman \u2014\u00a0in seguito a un accordo di sponsorizzazione firmato da Colin Chapman\u00a0\u2014 le Lotus 49 correvano con una livrea ispirata ai colori dello sponsor Gold Leaf. In particolare la livrea presentava superiormente una fascia rossa, inferiormente una fascia crema e tra le due una sottile striscia oro che si allargava anteriormente su tutto il muso e le ali. Qualora presente, anche l'alettone posteriore era dipinto di rosso. Questa livrea fu introdotta anche nel campionato mondiale di Formula 1 1968 a partire dal Gran Premio di Spagna, rendendo il Team Lotus la prima scuderia ufficiale a utilizzare per le proprie vetture le livree degli sponsor in Formula 1.\nRob Walker Racing Team.\nLe Lotus 49 appartenenti al Rob Walker Racing Team gareggiavano con una livrea totalmente blu Scozia con una striscia bianca trasversale sul muso. I colori erano ispirati a quelli di Johnnie Walker.\nPete Lovely.\nLa Lotus 49 del pilota statunitense Pete Lovely gareggiava con una livrea che presentava i colori nazionali statunitensi, ossia il bianco predominante con una striscia blu centrale che nell'anteriore andava a circondare la presa d'aria. Qualora presente, anche l'alettone posteriore era dipinto di blu.\nCaratteristiche.\nDopo un primo anno di difficolt\u00e0 per il Team Lotus per via della regola dei 3000\u00a0cm\u00b3, Colin Chapman si mise a studiare un nuovo design che risult\u00f2 semplice, ma allo stesso tempo di una spanna sopra la concorrenza: prendendo l'ispirazione dalla Lotus 43 e dalla Lotus 38 Indycar, la 49 fu la prima vettura di Formula1 a essere spinta dal celebre motore Ford Cosworth DFV, dopo che Chapman chiese a Ford di costruire una piattaforma per F1.\nLa Lotus 49 presentava infatti un design riuscito ed avanzato nella Formula 1, principalmente grazie alla particolare configurazione del motore e del telaio. Il motore appositamente progettato diventa membro strutturale capace di sostenere il resto della scocca (soluzione tentata anche col motore H16 nella Lotus 43 e nella BRM P83), da un lato e le sospensioni e il cambio dall'altro. Da allora praticamente tutte le auto di Formula 1 sono state costruite seguendo questo principio. Il merito di questa innovazione tecnica \u00e8 universalmente attribuito a Colin Chapman, ma nel 2015, nel corso di un seminario tenuto presso il Tecnopolo di Modena, l'ingegner Gian Paolo Dallara ha rivelato che fu in realt\u00e0 la Ferrari F1 del 1964 a introdurre per prima la soluzione del motore centrale posteriore portante, ma per ovvie ragioni di competitivit\u00e0 venne mantenuta segreta.\nLa Lotus 49 \u00e8 stata una sorta di banco di prova per le novit\u00e0 successivamente introdotte nel mondo delle auto da corsa. Ad esempio la Lotus \u00e8 stata il primo team ad utilizzare alettoni dal profilo alare, che si notavano gi\u00e0 da met\u00e0 della stagione 1968. Originariamente queste ali erano fissate direttamente alle sospensioni e da l\u00ec estendevano in larghezza e altezza per essere aerodinamicamente efficaci. Tuttavia, dopo alcune rotture che causarono incidenti quasi fatali, le grandi ali furono vietate e il Team Lotus costretto ad ancorare gli alettoni direttamente al telaio delle auto.\nStoria.\nNel testare la Lotus 49 Graham Hill dichiar\u00f2 che rispondeva bene ed era facile da guidare, ma che trovava difficili da gestire gli improvvisi scatti di potenza del V8 Ford. Nonostante ci\u00f2 Jim Clark riusc\u00ec a vincere la prima gara del campionato a Zandvoort per il Gran Premio d'Olanda e altre tre gare con facilit\u00e0, ma presto l'inaffidabilit\u00e0 del propulsore DFV spense le sue speranze di vittoria del titolo 1967. Graham Hill ebbe problemi alla sua prima gara e Clark venne tradito dalle candele d'accensione a Spa-Francorchamps al Gran Premio del Belgio. I due sfortunati piloti dovettero sperimentare ancora dei guasti al Gran Premio di Francia a Le Mans, nel Bugatti Circuit perdendo la sfida con Jack Brabham. Ancora Clark esaur\u00ec il carburante a Monza nel Gran Premio d'Italia. Ciononostante appariva chiaro ed evidente a tutti che la nuova macchina della Lotus poteva essere molto competitiva e le prime prove positive arrivarono non appena la Cosworth apport\u00f2 delle migliorie al propulsore. Jim Clark vinse infatti la prima gara della stagione 1968 in Sudafrica e le Tasman Series in Australia, ma perse tragicamente la vita poco tempo dopo ad Hockenheim in una gara di Formula 2. Graham Hill lo sostitu\u00ec come team leader e vinse il suo secondo titolo, dopo essersi assicurato altre tre vittorie, inclusa la sua quarta vittoria in carriera a Monaco.\nProprio al Gran Premio di Monaco 1968 debutt\u00f2 una versione aggiornata, denominata Lotus 49B e caratterizzata da un passo allungato, sospensioni aggiornate e un nuovo cambio Hewland al posto dello ZF.\nQuesta vettura avrebbe dovuto essere sostituita dalla Lotus 63 nel corso del 1969, ma dacch\u00e9 quest'ultima si rivel\u00f2 malriuscita e inaffidabile, la Lotus 49B continu\u00f2 a gareggiare al suo posto. Per il 1970, anche in vista del nuovo regolamento che imponeva cerchi anteriori ridotti a 13\", fu realizzata un'ulteriore evoluzione identificata come Lotus 49C che disput\u00f2 parte della stagione in attesa dalla nuova Lotus 72. Jochen Rindt si laure\u00f2 campione del mondo alternandosi tra le due monoposto e conquistando l'ultima vittoria della 49 al Gran Premio di Monaco 1970.\nIn totale la Lotus 49 ottenne 12 vittorie, i campionati del mondo piloti e costruttori del 1968 e contribu\u00ec a conquistare i titoli del 1970 assieme alla Lotus 72."}
{"id": "2170327", "revid": "767487", "url": "https://it.wikipedia.org/wiki?curid=2170327", "title": "The Good Fellas", "text": "The Good Fellas sono un gruppo musicale swing italiano in attivit\u00e0 dal 1993.\nBiografia.\nLa band nasce nel 1993 da un'idea del contrabbassista-bassista Mr. Lucky Luciano, insieme all'inseparabile batterista e amico Fabrice \"Bum Bum\" La Motta, con il quale aveva gi\u00e0 condiviso l'esperienza della rock and roll band Jumpin' Shoes.\nNegli anni hanno collaborato con diversi artisti, fra cui il concittadino Jerry Montefiori (Germano Montefiori), il sassofonista inglese Ray Gelato, il cantante ska punk italiano Olly (gi\u00e0 cantante-chitarrista con gli Shandon), il trio comico Aldo, Giovanni e Giacomo accompagnandoli in diversi spettacoli e collaborato anche alla stesura della colonna sonora del loro film \"La leggenda di Al, John e Jack\", e il duo Cochi e Renato.\nHanno al loro attivo anche partecipazioni a diverse manifestazioni in Italia, come Umbria Jazz o il Summer Jamboree di Senigallia e all'estero\nNel 2005 hanno pubblicato insieme al gi\u00e0 citato Olly, conosciuto con gli Shandon durante una tourn\u00e9e in cui hanno condiviso lo stesso palco, l'album \"Olly meets The Good Fellas\", in cui rielaborano in chiave swing brani di estrazione musicale anche molto distante dallo stile originale della band, fra cui pezzi di Queens of the Stone Age, Marilyn Manson, Ramones cos\u00ec come di Luigi Tenco, Cole Porter e Matt Bianco."}
{"id": "2170336", "revid": "1305772", "url": "https://it.wikipedia.org/wiki?curid=2170336", "title": "Heartbeat", "text": ""}
{"id": "2170337", "revid": "174925", "url": "https://it.wikipedia.org/wiki?curid=2170337", "title": "Preparato istologico", "text": "Per preparato istologico si intende una porzione di tessuto animale o vegetale adatta ad essere analizzata tramite microscopio ottico o elettronico.\nPerch\u00e9 tale osservazione sia possibile, tuttavia, i tessuti devono essere lavorati e trattati in vari modi: devono essere tagliati in strisce sottilissime, cos\u00ec da poter essere attraversati dalla luce, possono essere colorati in vari modi, cos\u00ec da poter essere pi\u00f9 facilmente riconoscibili e distinguibili, e possono infine essere fissati in modo da prevenirne la decomposizione e permetterne la conservazione per analisi successive. \nPreparato a fresco.\nPer preparato a fresco si intende un preparato che viene allestito per una singola osservazione o al massimo per osservazioni subito successive. Si prepara ponendo il campione su una goccia d'acqua preventivamente posizionata su di un vetrino portaoggetti e ricoperto con un vetrino coprioggetti.\nLa caratteristica principale di un preparato a fresco \u00e8 che non viene fissato, quindi non pu\u00f2 essere conservato per lunghi periodi.\nTuttavia i preparati a fresco possono essere colorati. In questo tipo di preparati possono essere osservati microorganismi ancora vivi."}
{"id": "2170339", "revid": "767487", "url": "https://it.wikipedia.org/wiki?curid=2170339", "title": "Giovanni Giacomo Tencalla", "text": "Biografia.\nFiglio di Pietro Antonio e fratello di Costante, si forma artisticamente a Roma. Successivamente si trasferisce in Austria, dove realizza la chiesa dei Domenicani a Vienna.\nRealizza diversi edifici religiosi nella Moravia ceca e partecipa al restauro di diversi castelli imperiali austriaci."}
{"id": "2170340", "revid": "25152", "url": "https://it.wikipedia.org/wiki?curid=2170340", "title": "Ippone", "text": ""}
{"id": "2170341", "revid": "767487", "url": "https://it.wikipedia.org/wiki?curid=2170341", "title": "Jacques Stotzem", "text": "Ha registrato 3 album su vinile e 10 CD, ed ha collaborato con numerosi artisti in diversi progetti musicali.\nDopo aver visto, all'et\u00e0 di 16 anni, il chitarrista statunitense Stefan Grossman in un programma televisivo, decide di suonare la chitarra acustica da autodidatta diventando gi\u00e0 all'et\u00e0 di 19 anni un chitarrista professionista. Prima di iniziare la carriera da solista ha suonato in alcune band e accompagnato diversi artisti.\nStotzem ha sviluppato uno stile personale raffinato ed armonico, attingendo da diversi generi musicali quali blues, jazz, rock e folk. Egli suona con i fingerpicks posti nel pollice e nelle due dita della mano destra (indice e medio), utilizzando la chitarra per produrre suoni percussivi ed effetti armonici.\nJacques Stotzem \u00e8 diventato ospite regolare presso i pi\u00f9 importanti festival europei ed americani ed ha realizzato numerosi tour in tutto il mondo, inclusi paesi come Giappone, Cina e Taiwan.\nNel 2003, la compagnia produttrice di strumenti musicali Avalon Guitars ha introdotto la \"Jacques Stotzem Signature model\". Dal 2006 la Martin ha prodotto una \"OMC Jacques Stotzem Custom Edition\".\nStotzem \u00e8 anche il cofondatore (con Francis Geron) del \"Verviers Guitar Festival\"."}
{"id": "2170344", "revid": "599013", "url": "https://it.wikipedia.org/wiki?curid=2170344", "title": "John Laskowski", "text": ""}
{"id": "2170349", "revid": "599013", "url": "https://it.wikipedia.org/wiki?curid=2170349", "title": "Glenn Hansen", "text": ""}
{"id": "2170352", "revid": "21880", "url": "https://it.wikipedia.org/wiki?curid=2170352", "title": "Albatros fuligginoso", "text": ""}
{"id": "2170355", "revid": "110157", "url": "https://it.wikipedia.org/wiki?curid=2170355", "title": "Heartbeat (King Crimson)", "text": "Heartbeat \u00e8 un singolo della progressive rock band inglese King Crimson, tratto dall'album \"Beat\" (1982).\nTracce.\nTesti e musiche di Adrian Belew, Bill Bruford, Robert Fripp e Tony Levin."}
{"id": "2170360", "revid": "767487", "url": "https://it.wikipedia.org/wiki?curid=2170360", "title": "Steve Green (cestista)", "text": ""}
{"id": "2170362", "revid": "110157", "url": "https://it.wikipedia.org/wiki?curid=2170362", "title": "Sleepless (King Crimson)", "text": "Sleepless \u00e8 un singolo della progressive rock band inglese King Crimson, tratto dall'album \"Three of a Perfect Pair\" (1984).\nTracce.\nTesti e musiche di Adrian Belew, Bill Bruford, Robert Fripp e Tony Levin."}
{"id": "2170363", "revid": "767487", "url": "https://it.wikipedia.org/wiki?curid=2170363", "title": "Nova (gruppo musicale)", "text": "I Nova sono stati un gruppo fusion italo-britannico formato a Londra nel 1975 da Danilo Rustici, Elio D'Anna, Corrado Rustici, Luciano Milanese e Franco Loprevite.\nBiografia.\nI Nova nacquero a Londra nel 1975 ed erano composti da Danilo Rustici, Elio D'Anna, Corrado Rustici, Luciano Milanese e Franco Lo Previte. Tutti i componenti della band provenivano da altre esperienze musicali italiane: Danilo Rustici proveniva dagli Osanna, Elio D'Anna dagli Showmen e Osanna, Corrado Rustici dai Cervello e Franco Lo Previte dai Circus 2000.\nIl disco d'esordio, \"Blink\", esce nel 1975 con la collaborazione di grandi nomi come Pete Townshend e i testi del paroliere Nick J.Sedwick.\nIl secondo, \"Vimana\" (1976), vede il gruppo ridotto ad un trio, con i componenti originari Elio D'Anna e Corrado Rustici assistiti dall'ex tastierista dei New Trolls Atomic System Renato Rosset di nuovo la collaborazione di alcune star internazionali come Percy Jones (basso), Narada Michael Walden (batteria), Phil Collins (percussioni).\nIl terzo,\" Wings of Love\", esce nel 1977, ma con una situazione di perdita a livello qualitativo.\nIl quarto ed ultimo, \"Sun City\", viene registrato negli USA ed esce nel 1978."}
{"id": "2170367", "revid": "171182", "url": "https://it.wikipedia.org/wiki?curid=2170367", "title": "Neurontin", "text": ""}
{"id": "2170370", "revid": "124527782", "url": "https://it.wikipedia.org/wiki?curid=2170370", "title": "Qualcuno con cui correre (romanzo)", "text": "Qualcuno con cui correre \u00e8 un romanzo di David Grossman pubblicato nel 2000.\nRacconta della storia di una ragazza, Tamar, il destino della quale verr\u00e0 legato a quello di un giovane sconosciuto, Assaf. La storia tratta i temi della droga, della riabilitazione, dell'amicizia, dell'amore giovanile e il supporto fraterno tra Tamar e suo fratello Shay.\nTrama.\nAssaf, un ragazzo di sedici anni impacciato e con poca autostima, lavora durante l'estate nel municipio di Gerusalemme, e un giorno gli viene assegnato il compito di trovare il padrone di un cane femmina di nome Dinka, per consegnargli una multa da pagare. Assaf si affezioner\u00e0 alla cagna, che lo porter\u00e0 a conoscere prima una vecchia suora di clausura, Theodora, poi una donna proprietaria di un ristorante, Leah, dei ragazzi drogati e altre persone, tutte aventi in comune l'amicizia con la padrona di Dinka: Tamar, le cui vicende sono raccontate a capitoli alterni ma di un mese precedenti a quelle di Assaf. Tamar \u00e8 impegnata nella ricerca del fratellastro Shay, che \u00e8 finito nel giro della droga e ora \u00e8 alle \"dipendenze\" di Pessah, un uomo che sfrutta ragazzi aventi qualsiasi talento (quello di Shay di suonare, in seguito anche quello di cantare di Tamar) per farli lavorare in strada e utilizzare i loro guadagni, dandogli in cambio vitto e alloggio, ma soprattutto una fornitura costante di droga, che fa s\u00ec che i ragazzi non possano andarsene dalla casa di Pessah. Tamar ha progettato un particolare piano con mesi di anticipo, pensando a come scappare di casa per un mese, a come farsi reclutare da Pessah e diventare a sua volta un'artista di strada (sfruttando il suo incredibile talento), per ritrovare il fratello, scappare con lui e poi disintossicarlo, affrontando anche il difficile periodo della crisi d'astinenza. Il romanzo procede con la vicenda di Tamar e la ricerca di questa da parte di Assaf. Il ragazzo scoprir\u00e0 di avere molto in comune con la proprietaria di Dinka, e alla fine i due si incontreranno proprio mentre Tamar sta cercando di far disintossicare il fratello. La loro fuga e il relativo tentativo sono disperati e pericolosi, in quanto prima Tamar e Shay e poi anche Assaf verranno inseguiti dagli scagnozzi di Pessah, che non vuole perdere il miglior chitarrista che gli sia mai capitato. Alla fine, il migliore amico di Assaf nonch\u00e9 ex fidanzato di sua sorella far\u00e0 catturare Pessah e i suoi uomini, e Shay potr\u00e0 tornare a casa cercando di riappacificarsi con i genitori, mentre tra Assaf e Tamar si instaurer\u00e0 un rapporto d'amicizia e amore, basato sulla scoperta reciproca e l'amicizia e rispetto veri.\nTrasposizione cinematografica.\nNel 2006 \u00e8 stato tratto un film omonimo dal romanzo, diretto da Omar Davidoff, e con Bar Belfer."}
{"id": "2170374", "revid": "767487", "url": "https://it.wikipedia.org/wiki?curid=2170374", "title": "Un modo di essere donna", "text": "Un modo di essere donna \u00e8 un film del 1973, diretto da Pier Ludovico Pavoni.\nTrama.\nFrancesca e Sibilla sono due ragazze che si trovano come studentesse universitarie a Pisa. Avranno alcune esperienze sentimentali e sessuali."}
{"id": "2170375", "revid": "1543377", "url": "https://it.wikipedia.org/wiki?curid=2170375", "title": "The Von Bondies", "text": "I The Von Bondies sono stati una band alternative rock originaria di Detroit, fondata nel 2000.\nStoria.\nLa band originaria fu formata nel 1997 da Jason Stollsteimer e Marcie Bolen. Nel 1999, dopo vari cambi di formazione, alla band, che all'epoca si chiamava \"Baby Killers\", si un\u00ec il batterista Don Blum, mentre il bassista Leann Banks fu scelto tramite un provino. Nel 2000 il gruppo prese il nome definitivo di \"Von Bondies\".\nIl destino del gruppo cambi\u00f2 quando al concerto di capodanno del 2000 a Detroit furono notati da Long Gone John, proprietario dell'etichetta discografica indipendente \"Simpathy for the Record Industry\", con la quale la band pubblic\u00f2 l'album di debutto \"Lack of Communication\" nel 2001. Nel marzo 2004 i Von Bondies fecero un ulteriore salto di qualit\u00e0 pubblicando con la Sire Records, un'etichetta della Warner Music, il loro secondo lavoro, intitolato \"Pawn Shoppe Heart\", che raggiunse la 36\u00aa posizione nelle classifiche inglesi. Nell'album \u00e8 contenuto il singolo \"C'mon C'mon\", probabilmente il loro pezzo di maggior successo, scelto anche come sigla della serie televisiva \"Rescue Me\".\nIl loro terzo e ultimo album, \"Love, Hate and Then There's You\", usc\u00ec nel 2009 per l'indipendente Majordomo Records, e fu anticipato dall'EP \"We Are Kamikazes\", contenente il singolo \"Pale Bride\", poi incluso anche nell'album.\nIl gruppo si sciolse nel 2011, quando Stollsteimer decise di dedicarsi completamente al progetto dei The Hounds Below."}
{"id": "2170379", "revid": "123463982", "url": "https://it.wikipedia.org/wiki?curid=2170379", "title": "Antonio Imerti", "text": "Biografia.\nNel 1983 si sposa con Giuseppina Condello, sancendo cos\u00ec un'alleanza con la famiglia Condello, ai tempi affiliati ai De Stefano.\nL'11 ottobre 1985 i De Stefano, temendo una forte destabilizzazione del potere, tentarono di assassinare con una bomba Antonio Imerti, uccidendo per\u00f2 solo le sue tre guardie del corpo.\nSolo due giorni dopo, invece and\u00f2 a segno l'omicidio di Paolo De Stefano, capobastone di Reggio Calabria. Questo evento fu la miccia che diede inizio alla seconda guerra di 'ndrangheta che vide contrapposti da una parte la cosca Rosmini-Condello-Imerti e dall'altra la cosca De Stefano-Tegano. In sei anni, a causa di questa faida, verranno assassinate ben 600 persone.\nIl 7 luglio 1986 l'Imerti scamp\u00f2 a un altro tentativo di assassinarlo, e da allora si diede alla latitanza. Fu arrestato a Reggio Calabria solo il 23 marzo 1993, insieme a suo cognato, Pasquale Condello. I giornali ipotizzarono che Antonio Imerti, essendo contrario alla pax mafiosa stava perdendo potere all'interno della 'ndrina, per cui avrebbe potuto essere stato ucciso da suo cognato, Pasquale Condello detto \"U'supremu\". Durante la latitanza venne condannato all'ergastolo e a 15 anni di carcere per omicidio e associazione mafiosa.\nIl 27 marzo 2012 il Ministero della giustizia, su richiesta della Direzione distrettuale antimafia di Reggio Calabria, dispone il carcere duro per il boss.\nIl 28 luglio 2021 \u00e8 stato scarcerato dopo 28 anni e sottoposto al regime di libert\u00e0 vigilata."}
{"id": "2170380", "revid": "767487", "url": "https://it.wikipedia.org/wiki?curid=2170380", "title": "Vittorio Subilia", "text": "Pastore e teologo valdese, fu allievo di Karl Barth e Oscar Cullmann ed del cattolicesimo-romano moderno.\nBiografia.\nConsacrato nel 1937, fu pastore a Palermo (dal 1937 al 1939) e ad Aosta (dal 1940 al 1950). Durante il Sinodo valdese del 1943 fu il primo firmatario di una mozione (poi ritirata per evitare una spaccatura) che chiedeva alla Chiesa valdese di umiliarsi davanti a Dio per non aver saputo annunciare l'Evangelo in ogni circostanza, con chiaro riferimento al fascismo e alla guerra.\nDiresse la rivista \u201cProtestantesimo\u201d dal 1948 al 1988, ed \u00e8 stato docente di teologia sistematica alla Facolt\u00e0 valdese di teologia, a Roma, dal 1950 al 1976. Come \u201cosservatore-delegato\u201d dell'Alleanza riformata mondiale ha partecipato al concilio Vaticano II, dal 1963 al 1965.\nGino Conte (pastore e teologo valdese, suo allievo) ha sottolineato come il telogo torinese abbia segnato l'atteggiamento del protestantesimo italiano nei confronti del cattolicesimo. Subilia contest\u00f2 inoltre la \"scelta di sinistra\", egemone negli ambienti protestanti, che caus\u00f2 un certo suo isolamento.\nNel \"Sinodo delle chiese valdesi e metodiste\" di Torre Pellice, nell'agosto 2008, \u00e8 stato approvata l'organizzazione di un convegno da celebrarsi nel 2011, dedicato a Vittorio Subilia, nel centenario della nascita, e al teologo Giovanni Miegge a 50 anni dalla morte.\nOpere.\nVittorio Subilia scrisse numerose opere, alcune delle quali tradotte anche all'estero.\n\"Il Regno di Dio\" (pubblicato postumo nel 1993, a cura di Gino Conte)."}
{"id": "2170384", "revid": "17204", "url": "https://it.wikipedia.org/wiki?curid=2170384", "title": "Wii sport resort", "text": ""}
{"id": "2170394", "revid": "125607702", "url": "https://it.wikipedia.org/wiki?curid=2170394", "title": "Kevin Muscat", "text": "Caratteristiche tecniche.\n\u00c8 un difensore centrale. Nel suo passato in Premier League era stato definito nel 2000 dall'allora attaccante del Birmingham City Martin Grainger \"il calciatore pi\u00f9 odiato\" per via dei suoi interventi scomposti nei confronti di altri giocatori e persino di suoi compagni di nazionale.\nCarriera.\nHa giocato per molti anni in Inghilterra (dal 1996 al 2005).\nCon la nazionale australiana ha esordito nel 1989 con l'Under-17, fino ad arrivare nel 1994 a giocare con i Socceroos collezionando 46 presenze e mettendo a segno 10 reti.\nIl 18 luglio 2021 diventa allenatore della squadra giapponese Yokohama F\u2022Marinos succedendo ad Ange Postecoglu, altro allenatore australiano, andato al Celtic."}
{"id": "2170395", "revid": "132266", "url": "https://it.wikipedia.org/wiki?curid=2170395", "title": "Radio vaticana", "text": ""}
{"id": "2170398", "revid": "1305772", "url": "https://it.wikipedia.org/wiki?curid=2170398", "title": "Provaci ancora prof!", "text": "Provaci ancora prof! \u00e8 una serie televisiva di produzione italiana trasmessa da Rai 1 dal 6 novembre 2005 al 19 ottobre 2017, ispirata dai racconti di Margherita Oggero.\nTrama.\nCamilla Baudino \u00e8 un'insegnante di lettere che si divide fra il lavoro, la famiglia (composta dal marito Renzo, dalla figlia Livietta e dal cane Potti) e diversi casi di indagine in cui si ritrova coinvolta, e che la vedono collaborare con il commissario di polizia Gaetano Berardi, con cui sviluppa un'intesa particolare.\nLe prime quattro stagioni sono ambientate a Roma, le restanti a Torino. Le diverse stagioni della serie vedono dei cambiamenti nella vita professionale e sentimentale di Camilla, che si trasferisce da Roma a Torino e che da moglie di Renzo diventa prima separata e infine si fidanza con Berardi. Parallelamente, anche Renzo intreccia una relazione con una giovane collega spagnola che lo render\u00e0 padre di un bambino.\nLocation.\nLe prime quattro serie sono girate perlopi\u00f9 a Roma. La quinta, la sesta e la settima sono girate tra Torino e Roma.\nTra i luoghi visti: "}
{"id": "2170401", "revid": "76963", "url": "https://it.wikipedia.org/wiki?curid=2170401", "title": "Joshua Harris", "text": "Biografia.\nApparso in serie televisive e film per il piccolo schermo da quando aveva 6 anni a 15 decise di lasciare il mondo del cinema per dedicarsi al baseball, anche dopo aver terminato gli studi presso l'Universit\u00e0 di San Diego."}
{"id": "2170407", "revid": "37401", "url": "https://it.wikipedia.org/wiki?curid=2170407", "title": "Good Fellas", "text": ""}
{"id": "2170419", "revid": "767487", "url": "https://it.wikipedia.org/wiki?curid=2170419", "title": "Cerimonia per un delitto", "text": "Cerimonia per un delitto (\"Eye of the Devil\") \u00e8 un film del 1966 diretto da J. Lee Thompson.\nTrama.\nUn mistero si cela dietro alla fertilit\u00e0 delle vigne di propriet\u00e0 del marchese Philippe de Montfaucon; sua moglie Catherine ignara del tutto indaga scoprendo la verit\u00e0. Molti personaggi strani vi sono nelle vicinanze della propriet\u00e0: l'arciere Christian de Caray e sua sorella Odile. Alla fine la donna dovr\u00e0 cercare di salvare suo marito."}
{"id": "2170422", "revid": "109651", "url": "https://it.wikipedia.org/wiki?curid=2170422", "title": "Riscatto per un uomo morto", "text": ""}
{"id": "2170424", "revid": "1305772", "url": "https://it.wikipedia.org/wiki?curid=2170424", "title": "Pietro del Monte", "text": ""}
{"id": "2170428", "revid": "767487", "url": "https://it.wikipedia.org/wiki?curid=2170428", "title": "Premi Emmy 2002", "text": "La consegna dei Premi Emmy 2002 per il Primetime (54\u00aa edizione) si \u00e8 tenuta allo Shrine Auditorium di Los Angeles il 22 settembre 2002. La cerimonia \u00e8 stata presentata da Conan O'Brien e trasmessa dalla NBC. I Creative Arts Emmy Awards sono stati consegnati il 14 settembre.\nLa consegna dei Premi Emmy 2002 per il Daytime (29\u00aa edizione) si \u00e8 tenuta al Madison Square Garden di New York il 17 maggio 2002, mentre i relativi Creative Arts Emmy Awards sono stati consegnati l'11 maggio."}
{"id": "2170429", "revid": "109651", "url": "https://it.wikipedia.org/wiki?curid=2170429", "title": "Un giallo da manuale", "text": ""}
{"id": "2170434", "revid": "287204", "url": "https://it.wikipedia.org/wiki?curid=2170434", "title": "Insurrezione di Gand", "text": "Linsurrezione di Gand ebbe luogo fra il 13 ed il 17 novembre 1789, quando l'inattesa vittoria di una rivolta urbana costrinse una nutrita guarnigione imperiale ad evacuare la citt\u00e0. Essa segn\u00f2 la vera svolta militare della cosiddetta rivoluzione del Brabante, che avrebbe portato, di l\u00ec ad un mese, all'effimera indipendenza dei Paesi Bassi austriaci.\nContesto.\nLa crisi politica dei Paesi Bassi austriaci.\nA partire dal 1786, i Paesi Bassi austriaci vennero agitati dal tentativo dell'imperatore Giuseppe II di introdurre in quelle provincie le medesime, radicali riforme gi\u00e0 introdotte negli altri stati del patrimonio ereditario della Casa d'Austria (ad esempio il Ducato di Milano). La forte resistenza delle locali \"\u00e9lite\" nobiliari ed ecclesiastiche, passata per episodi salienti quali rivolta di Bruxelles del 14 maggio 1787, indusse, infine, l'imperatore a sciogliere gli Stati Provinciali del Brabante e dell'Hainaut, il 18 giugno 1789 (con una sfortunata scelta di tempi, dal momento che tale evento precedette di meno di un mese la presa della Bastiglia).\nIl Comitato di Breda organizza l'insurrezione.\nIl governo imperiale, tuttavia, non disponeva dei mezzi necessari a reprimere l'opposizione politica, in quanto che, da circa un anno, tutte le energie militari erano assorbite dalla guerra austro-russo-turca. &lt;br&gt;\nCosicch\u00e9 non pot\u00e9 reagire, allorch\u00e9 le confinanti Province Unite presero ad accogliere con evidente sollecitudine i molti oppositori fuggiti dai Paesi Bassi austriaci: nella citt\u00e0 di Breda venne loro permesso di costituire una sorta di governo in esilio e, persino, di organizzare delle bande militari. All'appoggio delle Province Unite si aggiunse quello del Principato di Liegi, non appena la locale rivoluzione del 18 agosto 1789, ebbe rovesciato il Principe vescovo e proclamato un'effimera repubblica.\nLa battaglia di Turnhout.\nSul fine dell'estate del 1789, cominciarono i primi sconfinamenti. Ma fu solo il 24 ottobre 1789, che una colonna di rivoltosi, affidati al Van der Mersch, pass\u00f2 il confine e raggiunse il borgo di Turnhout. Qui, il 27 ottobre, vennero avventatamente assaliti da una colonna di 3\u00a0000 imperiali, agli ordini del generale Schr\u00f6der, che venne costretto al combattimento casa per casa e rotta alla fuga.\nIl comandante generale dell'esercito imperiale nei Paesi Bassi austriaci, Sir d'Alton, fu lesto a reagire, dando ordine al proprio luogenente, tenente-feldmaresciallo von Arberg, di condurre una forte colonna, sufficiente a vendicare l'onta e cancellare la minaccia militare. In effetti, quest'ultimo costrinse il Van der Mersch a ripassare velocemente il confine, ma non prima della notte del 10 novembre.\nL'insurrezione delle Fiandre.\nSituazione strategica iniziale.\nL'inseguimento del Van der Mersch impegn\u00f2, dunque, il von Arberg ed i suoi 7\u00a0000 uomini almeno sino alla notte del 10 novembre. Per comprendere l'importanza dello sforzo bellico dispiegato dagli imperiali, occorre considerare che i trattava di quasi la met\u00e0 di tutto l'esercito di campagna complessivamente a disposizione di Sir d'Alton in tutti i Paesi Bassi austriaci. Soprattutto, il von Arberg aveva lasciato quasi sguarnita la posizione centrale Lierre-Malines, che consentiva di coprire l'intero spettro delle linee di penetrazione dei ribelli e dove, prima della battaglia di Turnhout, era stato dislocato lo Schr\u00f6der. Di modo che il von Arberg copriva solo le due vie per Bruxelles al centro e per Liegi a destra. Ma non pi\u00f9 il lungo confine con le Province Unite oltre la citt\u00e0 di Anversa.\nPrimo tentativo di invasione delle Fiandre.\nProprio qui, fra Sandvliet e Berendrecht, la notte fra il 23 ed il 24 ottobre era sbucato in Fiandra, al comando del maggiore De Vaux e del Ransonnet, un secondo raggruppamento di 600 volontari, precedentemente ospitati nella cittadina olandese di Roosendaal (dove sedeva il 'Comitato di Breda') e nei dintorni dell'attigua, grande fortezza di Berg-op-Zoom. L'azione doveva essere operata simultaneamente con l'azione sul Brabante operata dal Van der Mersch. E, in effetti, la piccola colonna aveva occupato Fort Lillo, una fortezza di frontiera recentemente acquisita da Giuseppe II al termine della crisi con le Province Unite, ma all'epoca tenute solo da alcuni doganieri, che non si difesero: tant'\u00e8 che a impedire la caduta dell'attiguo fort Liefkenshoeck era bastato che venisse alzato il ponte d'accesso.\nDe Vaux pot\u00e9 raccogliere nuovi volontari, ma non abbastanza per rincuorare i suoi sparuti partigiani: in breve \"la piccola truppa venne presa dal terror panico e riguadagn\u00f2 precipitosamente l'Olanda\". Gi\u00e0 il 27 ottobre avevano evacuato Fort Lillo, recando con s\u00e9 una piccola fregata che serviva da pattuglia doganale sul corso della Schelda\nSecondo tentativo di invasione delle Fiandre.\nProbabilmente l'insuccesso fu tale da indurre Sir d'Alton a non preoccuparsi ulteriormente di questa seconda colonna. Sennonch\u00e9 il successo di Turnhout aveva contribuito a mutare l'umore anche degli uomini della colonna maggiore De Vaux: \"il piccolo esercito aveva ripreso coraggio\" e, il 4 novembre, torn\u00f2 a sbucare in Fiandra nel medesimo punto di prima. Non potendo operare contro la grande citt\u00e0 di Anversa, difesa da un'imponente cittadella, essa sgusci\u00f2 in direzione della capitale della Fiandra, Gand ove era attivo un \"comitato segreto composto dai pi\u00f9 zelanti fra i patrioti\", secondo solo a quello attivo a Bruxelles. Pass\u00f2 la Schelda poco appresso Fort Lillo (ma senza toccarlo, poich\u00e9 era ora munito di presidio militare e cannoni) ed avanz\u00f2 per una linea retta, attraverso Calioo, Beveren, Saint Nicolas e Lokeren.\nIl Philippe de Vaux era questa volta affiancato da Louis de Ligne, nobilissimo figlio del Principe di Ligne e, non sorprendentemente, la colonna venne accolta ovunque da campane a festa e dalla popolazione giubilante. La duchessa d'Ursel, esponente di un'altra delle maggiori famiglie del paese, forn\u00ec cannoni ed insegne. Per comprendere quanto vistoso fosse stato il mutamento di campo dell'aristocrazia belga, basti ricordare che il nominato Louis de Ligne era fratello di un Charles de Ligne che, solo un anno e mezzo prima, nell'aprile 1788, si era distinto nella presa della fortezza turca di Szabacz, ed aveva meritato da Giuseppe II in persona la promozione a tenente-colonnello e l'ordine di Maria Teresa.\nContromosse degli Imperiali.\nNaturalmente d'Alton non poteva essere sicuro dell'obiettivo degli invasori, di modo che replic\u00f2 lo schema gi\u00e0 seguito con la precedente invasione. Invi\u00f2, infatti, sulle loro tracce due colonne:\nRitardo nell'esecuzione delle contromosse.\nLa recentissima esperienza di Turnhout aveva dimostrato la superiorit\u00e0 degli imperiali in campo aperto, ma anche la loro inferiorit\u00e0 in un combattimento all'interno di un centro abitato. Dunque, il d'Alton puntava le sue carte sulla \"chance\" di intercettare la colonna de Ligne-De Vaux prima che questa raggiungesse Gand. E bisogna dire che ve ne sarebbe stata la possibilit\u00e0, dal momento che questa percorse i circa 65\u00a0km che separano il punto di invasione, Berendrecht, da Gand, molto lentamente: partita il 4 giunse alla meta solo la notte del 12, in totale otto giorni, o otto km. al giorno. Per giunta, il morale non doveva essere al massimo, se \u00e8 vero che, l'ultima notte di marcia, quasi giunti a Gand, l'improvvisa apparizione di un cavallo bianco libero nella campagna, terrorizz\u00f2 a tal punto 200 degli 800 della colonna, al punto da farli fuggire, abbandonando armi e bagagli. Al punto che occorsero due ore agli ufficiali per raccoglierli e rimetterli in ordine di marcia.\nTuttavia questa volta l'aggancio che Schr\u00f6der aveva effettuato a Turnhout fall\u00ec: tant'\u00e8 vero che, lungo l'intero suo percorso, la colonna ribelle non incontr\u00f2 mai il nemico. Ma fall\u00ec di poco: ad esempio, il Gontreuil raggiunse il 13 Lokeren, dalla quale il de Vaux era uscito solo la sera precedente. N\u00e9 sembrerebbe mancassero le informazioni, dal momento che Sir d'Alton risulta sempre ben informato dei movimenti della colonna ribelle, cos' come, d'altra parte, era avvenuto nelle fasi preparatorie la battaglia di Turnhout.\nProbabilmente, questa volta a mancare fu la speditezza: il Von Arberg aveva troppo ritardato la propria azione contro il Van der Mersch. Ci\u00f2 che non gli aveva consentito di liberare i reparti necessari al Gontreuil ed allo Schr\u00f6der abbastanza in fretta perch\u00e9 questi intercettassero il nemico in aperta campagna. Sicuramente concorsero delle ragioni logistiche, ma \u00e8 difficile sfuggire all'impressione che la causa determinante fu una generale inadeguatezza di alcuni comandanti imperiali: ad esempio, allorch\u00e9, la mattina di venerd\u00ec 13 novembre, la colonna ribelle giunse di fronte a Gand, essa trov\u00f2 la citt\u00e0 intenta ad un normale giorno di mercato, dunque con le strade piene di paesani che portavano le proprie merci ed il proprio bestiame; tanto che, ai primi spari, le strade vennero invase da una \"terribile bagarre, non si sentivano che le grida di donne e bambini in tutte le strade, correre qua e l\u00e0, ognuno recando ci\u00f2 che aveva di pi\u00f9 prezioso \u2026 tutto ci\u00f2 metteva la citt\u00e0 nella pi\u00f9 terribile angoscia\". Si tratta, evidentemente, di circostanze che una guarnigione militare intenta a predisporre una difesa militare mai avrebbe tollerato.\nSuccesso della marcia della colonna ribelle.\nIn tal modo la colonna ribelle comp\u00ec il proprio ultimo tratto di marcia nella notte fra il 12 ed il 13 novembre e giunse di fronte alle porte di Gand sul far del giorno. Il de Vaux, che li guid\u00f2 all'assalto, ricordava che erano 800 uomini, dei quali \"200 ragazzi (da 15 a 16 anni), 300 soldati, attirati dalla promessa di un'alta paga e circa 300 cittadini onesti e motivati, come me, dal loro patriottismo e dalla loro credulit\u00e0\", oltre a due ufficiali e quattro sottufficiali con un minimo di esperienza in servizio, il tutto servito da 500 fucili, dei quali 200 arrugginiti ed altri 80 senza cane; cinque cartucce a testa, nessuna artiglieria.\nL'insurrezione di Gand.\n13 novembre.\nSul far del giorno, venerd\u00ec 13, la colonna venne divisa in due gruppi: il grosso di 500 uomini doveva prendere d'assalto la Porta di Bruges e l'attigua Porta du Sas; al contempo 300 uomini vennero inviati a tentare un attacco alla Porta di Anversa, dall'altro lato delle mura, giusto sotto la cittadella. Quest'ultima (spesso nota come \"Ch\u00e2teau des Espagnols\" o \"Spanjaards Kasteel\"), rappresentava il punto forte delle difese imperiali, quindi non poteva trattarsi d'altro che di un diversivo. Tuttavia, il tentativo riusc\u00ec, nel senso che il comandante imperiale colonnello de Lunden, si guard\u00f2 bene dal rinforzare le difese alla porta di Bruges. Anzi, essendo quest'ultima difesa da soli quindici soldati imperiali, agli ordini di un caporale, tutti si ritirarono alla prima scarica di fucileria degli assalitori, che, cos\u00ec, poterono conquistare la porta senza colpo ferire. Ci\u00f2 che avvenne fra le sette (ora dei primi colpi di fucile tirati dai volontari) e le otto (ora in cui i volontari forzarono la porta di Bruges). La scena si svolse, per\u00f2, nella pi\u00f9 grande confusione fra gli assalitori, tanto che fuggirono in molti, fra i quali il de Ligne con il proprio piccolo seguito di cavalleria, diffondendo per la provincia la notizia di un'inesistente sconfitta. Comunque, la porta di Bruges era stata forzata, e quelli fra gli assalitori che non erano fuggiti, entrarono in citt\u00e0. Non avanzarono, per\u00f2, secondo un preciso ordine di assalto o seguendo il comandante che restava loro, il maggiore de Vaux, bens\u00ec piuttosto \"si dispersero talmente in tutti i quartieri della citt\u00e0, che mi fu impossibile raccoglierli\".\nIl loro ingresso in citt\u00e0, comunque, era stato permesso dalla prolungata inazione del de Lunden. Il quale, per\u00f2, non agiva con totale improvvisazione, poich\u00e9 aveva avuto almeno tre ore per definire un piano di battaglia: infatti, quando al mattino la colonna dei \"patrioti\" era giunta a circa un quarto di miglio dalla citt\u00e0, essa era stata schierata in ordine di battaglia, bene in vista dai bastioni. Dunque, evitando di uscire verso la campagna, egli rinunci\u00f2 deliberatamente a cercare il combattimento 'in campo apert\u00f2 che aveva comandato il d'Alton. Anzi, \u00e8 persino improbabile che la guardia della porta di Bruges, in assenza di apposito ordine, si sarebbe ritirata senza combattere. &lt;br&gt;\nPer la disgrazia degli imperiali, per\u00f2, rinunciare al combattimento 'in campo aperto' significava accettare una battaglia urbana, casa per casa. Ci\u00f2 che offriva enormi vantaggi tattici agli assalitori, anzitutto poich\u00e9 riduceva grandemente lo svantaggio di non disporre di artiglieria, eppoi in quanto garantiva loro di attingere all'enorme bacino di potenziali volontari che poteva offrire una citt\u00e0 allora di 60\u00a0000 abitanti. Infatti, una volta dentro la citt\u00e0, i 400 patrioti rimasti trovarono il supporto della popolazione. Incoraggiata, anche, dal lento rientrare di parte degli altri 400 patrioti che erano fuggiti nel primo parapiglia di fronte alla porta di Bruges.\nPraticamente, gli insorti ebbero a disposizione la met\u00e0 settentrionale della citt\u00e0 murata. Dal momento che il de Lunden aveva schierato tutti i suoi 900-1\u00a0000 soldati sui ponti del quartiere di San Pietro (\"Saint-Pierre\" o \"Sint-Pieter\"): una penisola appoggiata ai bastioni tra la Porta di Heuver e la Porta di Courtray (o porta di San Pietro) e separata dal resto della citt\u00e0 da tre corsi d'acqua: a nord dalla Lys, a sud dalla Schelda, ad ovest dalla Kettel (un breve braccio sinistro della Schelda che si getta nella Lys). Al centro della penisola sorgeva la grande abbazia di San Pietro e, accanto, una grande caserma di fanteria (ove la guarnigione de de Lunden era acquartierata). Scopo del de Lunden era difendere questa 'Isola di San Pietro' e l'antistante Piazza d'Armi (o \"Kauter\"), giusto al di l\u00e0 della Kettel. N\u00e9 ebbe al riguardo alcuna esitazione, dal momento che il colonnello aveva fatto muovere tutti i suoi sin dal primo colpo di fucile:\nLiberi da ogni ingaggio, gli insorti, ancorch\u00e9 in ordine assai sparso, giunsero alle nove di fronte al Kettelbrugge ed agli altri ponti sulla Lys. L\u00ec lo scontro si prolung\u00f2 per circa tre ore, con gli imperiali a soffrire per intero lo svantaggio tattico cui un esercito organizzato si espone quando accetta un combattimento cittadino: non potevano avvantaggiarsi dell'artiglieria, venivano bersagliati da pi\u00f9 edifici, incluso il grande convento dei Recolleti e venivano attaccati anche alle spalle da tiratori, probabilmente cittadini di Gand. Sinch\u00e9, nonostante alcuni successi alle quattro del pomeriggio, gli imperiali sloggiarono e si radunarono sulla \"Piazza d'Armi\" e sulle strade circostanti. Anche l\u00ec gli scontri dovettero essere vivaci. Tuttavia gli imperiali vennero respinti di strada in strada. Sinch\u00e9, al calar della sera, il de Lunden abbandon\u00f2 anche la Piazza d'Armi, e ripar\u00f2 al di l\u00e0 della Kettel. La perdita della Piazza d'Armi era simbolicamente importante, giacch\u00e9 l\u00ec risiedeva la 'gran guardia', ovvero un posto di milizia permanente, che, secondo l'uso consuetudinario, stava a mostrare la presenza in citt\u00e0 della guarnigione militare. Per giunta, la fuga fu precipitosa, tanto che vennero abbandonate le armi del corpo di guardia.\nAl di l\u00e0 della Kettel, gli imperiali vennero inseguiti sino grossomodo a met\u00e0 delle due gran vie che portano dalla Kettel sino all'Abbazia e all'attigua caserma di San Pietro: a nord sulla \"Neder kouter\" ripiegarono sino al luogo ove sorgeva il patibolo del quartiere di San Pietro (\"ten Spriete\"); a sud, sulla \"Nieuwstraete\", sino al 'Convento delle Dame Inglesi'. Cosicch\u00e9 il de Lunden riduceva il suo punto di operazioni alla caserma di Saint Pierre.\nDopodich\u00e9, sul far della sera, gli insorti si ritirarono verso l'interno della citt\u00e0, al di l\u00e0 della Kettel, ove vennero bene accolti e rifocillati dagli abitanti. De Lunden non profitt\u00f2 dell'occasione per riprendere i due ponti sulla Kettel. Ma volle completare la 'bonifica' dei passaggi (iniziata nel corso della giornata), ovvero, ancora una volta, la \"Neder kouter\", la \"Nieuwstraete\" ed i dintorni del patibolo. Essendo la popolazione rifugiata nelle cantine, vennero tratti agli arresti in caserma tutti gli uomini che vi trovarono (almeno una cinquantina, fra i quali alcuni 'austriacanti'). La soldataglia profitt\u00f2 per saccheggiare le abitazioni e violentare alcune donne e ragazze.\nNulla accadde nel corso della notte e le violenze ripresero solo l'indomani mattina. Ma la paura notturna aveva consentito a molti residenti nella 'Isola di San Pietro' di riparare in citt\u00e0. Sicch\u00e9, la notizia si sparse per i quartieri e contribu\u00ec assai ad eccitare gli animi. Negli altri quartieri, d'altra parte, il clima si stava gi\u00e0 surriscaldando, come dimostravano il saccheggio di molte case, fra le quali quelle di alcuni alti funzionari governativi: un procuratore generale Maroucx, un \"attuario agli Stati\" d'Hoop, un 'sostituto fiscale' Pulincx (che rischi\u00f2 il linciaggio).\n14 novembre.\nAccadde cos\u00ec che gli insorti poterono raccogliere una nutrita turba e portarla, armata, verso San Pietro, inducendo il de Lunden a fortificarsi a ridotta nella grande caserma. L\u00ec, egli era ben protetto e disponeva di forze ingenti. Ma aveva perso il controllo delle strade che lo mettevano in comunicazione diretta con la Cittadella.\nUna circostanza assai grave, tenuto conto che, al contempo, giungeva da Lokeren la colonna del Gontreuil. In vista di Gand avvist\u00f2 i combattimenti e seppe che la popolazione era insorta e la guarnigione battuta. Si limit\u00f2, quindi, ad occupare i punti forti all'intorno dell'abitato: il \" faubourg\" attorno alla Porta di Anversa, il ponte del canale, una lunga sezione dei bastioni (ove piazz\u00f2 dei cannoni) ed a rinforzare la cittadella. Dopodich\u00e9 si ferm\u00f2 in attesa dello Schr\u00f6der, con cui era stato comandato di ricongiungersi. Questi giunse poco pi\u00f9 tardi. Complessivamente, si trattava di un rinforzo di 16 cannoni e 3\u00a0000 (o 5\u00a0000) uomini, che riempivano la cittadella e gli attigui bastioni, oltre alla Porta di Sas ed agli attigui bastioni, poco a sud della Porta di Bruges.\nA quel punto, gli imperiali tenevano tre punti forti, ma le due ridotte erano isolate, poich\u00e9 gli insorti avevano conquistato il controllo delle strade. Era evidente il grave errore commesso dal de Lunden nel non difendere i collegamenti e i due corpi tentarono di ovviarvi con due mosse contemporanee, ma militarmente coerenti:\nL'intenzione dello Schr\u00f6der era, verosimilmente, alleggerire la pressione sul de Lunden. Ma, dal momento che esso non venne accompagnato da una parallela manovra di fanteria, esso non ebbe che effetti terroristici. E, infatti, la caserma di San Pietro non ricevette alcun soccorso, tanto da dover acquistare viveri dalle prostitute della Dekstraete (o \"dyck-straete\"), subito a nord della caserma.\nLa responsabilit\u00e0 di tale inazione non pu\u00f2 essere interamente addebitata al de Lunden, dal momento che uno sfondamento avrebbe richiesto di impegnare l'intera sua divisione e la situazione non era ancora tanto compromessa da indurlo a correre un simile rischio. Semmai, a mancare fu lo Schr\u00f6der che, invece che concentrare lo sforzo sul suo obiettivo principale (posto a sud della cittadella), lasci\u00f2 che alcuni reparti si distraessero in un movimento nella direzione opposta, verso la Porta di Sas (poste a nord della cittadella), che gi\u00e0 teneva con batterie: l'azione venne fermata alla chiusa del \"Rabot\" e non pot\u00e9 proseguire oltre. Cosicch\u00e9 accadde che alcuni reparti si sfogarono andando a saccheggiare alcune parti delle attigue parrocchie di San Giacomo e San Salvatore. Ma senza potervisi stabilire, n\u00e9, parrebbe, tale sarebbe comunque stata l'intenzione dello Schr\u00f6der, che li fece riparare tutti nei punti forti.\n15 novembre.\nPerlomeno, la circostanza che la citt\u00e0 fosse ormai in aperta ribellione, era divenuta divenne chiara ai comandanti imperiali, come \u00e8 evidente dal modo in cui vollero porvi rimedio: compiendo una \"sortita di massa\" dalla cittadella, guidata dallo Schr\u00f6der in persona.\nVi era per\u00f2, un grosso problema, legato alla complessa struttura di ponti e canali della citt\u00e0: l'unica via dotata di ponti, fra la caserma (posta sui bastioni meridionali) e la cittadella (porta sui bastioni orientali) era lunga almeno il doppio della distanza fisica. Per giunta, attraverso il \"Pas-brugge\" (un ponte sulla Lys posto subito a nord della cittadella, allora l'unico a disposizione) portava direttamente dentro al centro cittadino, addirittura a ridosso della Cattedrale di San Bavone.\nQuel che \u00e8 certo \u00e8 che proprio da questo secondo percorso si diresse lo Schr\u00f6der. Dalla sua aveva che la marcia poteva compiersi a tiro delle artiglierie dalla cittadella e degli attigui bastioni, che, infatti, ripresero il bombardamento della citt\u00e0, con un fuoco continuo che distrusse o mise a fuoco un gran numero di edifici. Tuttavia, \u00e8 altres\u00ec chiaro che una marcia cos\u00ec chiaramente progettata all'interno del centro cittadino esponeva la marcia al massimo dei rischi e che la colonna avrebbe dovuto aprirsi la strada combattendo.\nPer queste ragioni, \u00e8 ragionevole accogliere la testimonianza che il cammino dello Schr\u00f6der rispondesse ad un obiettivo militare di minima, ovvero la riconquista della via di comunicazione con le caserme, e non gi\u00e0 ad un obiettivo militare di massima: lo spargimento del terrore nel centro cittadino, \"nel disegno di estirpare tutti i patrioti e di massacrare tutti quelli che avrebbero trovato armati\", preludio indispensabile alla riconquista del centro cittadino.\nNel frattempo, il de Lunden inviava dei militi a riprendere il Ponte dei Monaci, posto sulla Schelda a sud dell'Isola di San Pietro e che avrebbe permesso un assai pi\u00f9 facile transito attraverso una parte della citt\u00e0 assai meno popolata del quartiere della Cattedrale. Ma, complessivamente si tratt\u00f2 di uno sforzo assai limitato. E fu una colpa grave, giacch\u00e9 se \u00e8 vero che lo Schr\u00f6der (che doveva avanzare con una truppa di assetto di combattimento) pot\u00e9 giustificarsi adducendo di essere sprovvisto di pontieri e pontoni, al contrario il de Lunden (che doveva solo mettere in salvo una truppa ormai condannata alla sconfitta) avrebbe potuto, comunque, traversare con mezzi di fortuna. Ovvero uscire semplicemente verso la campagna, ci\u00f2 che gli sarebbe stato sempre possibile, considerato che la caserma di San Pietro sorgeva assai vicina dai bastioni meridionali della citt\u00e0.\nAd ogni buon conto, come prevedibile, i rivoltosi avevano ormai attrezzato il centro cittadino a difesa urbana, di modo che, nella prima strada dopo il \"Pas-brugge\", gli imperiali vennero investiti da una gragnuola di colpi. Uno di questi, sparato con un cannoncino da un ragazzo di 12 o 14 anni, fer\u00ec alla coscia lo Schr\u00f6der. Dalch\u00e9 questi venne riportato alla cittadella e la truppa, priva di guida, in luogo di proseguire l'avanzata si abbandon\u00f2 alla punizione ed al saccheggio. Sinch\u00e9 venne comandata la ritirata nella cittadella.\nDopodich\u00e9, le due parti ripresero le proprie posizioni e nulla accadde sino al giorno successivo. Salvo che gli imperiali continuarono il bombardamento ed il cielo era illuminato dagli incendi. Pi\u00f9 o meno a quel punto giunse il Von Arberg, cui d'Alton aveva comandato di uscire da Gand sin dal 12 e, in termini perentori il 13: sicuramente non aveva fatto a tempo a farsi seguire da molti uomini, ma giungeva al momento adatto per rilevare il comando dal suo subordinato.\nComunque, l'inatteso successo vivamente rincuor\u00f2 i rivoltosi, considerato che l'ammassamento delle truppe nella cittadella era loro ben noto e lo temevano. Un ulteriore incoraggiamento lo ricevettero verso sera, con l'arrivo di 250 (o 500) patrioti partiti da Courtrai. Nel complesso, tali eventi \"rianimarono assai il coraggio dei patrioti, che risolsero di rendersi padroni della caserma\" di San Pietro.\n16 novembre.\nFurono proprio un centinaio fra quelli giunti da Courtrai a presentarsi per primi, verso le 9, di fronte alla caserma di San Pietro, raggiunti, un'ora pi\u00f9 tardi, da altri in numero molto maggiore. Presero a tirare colpi, prima di fucile eppoi con dei piccoli cannoni (probabilmente da festa), provocando un simile tiro da parte degli imperiali, dalle finestre della caserma. Tuttavia, \"da una parte e dall'altra senza alcun effetto\". Lo scambio di fucilate prosegu\u00ec cos\u00ec, infruttuoso, sino verso le tre, allorch\u00e9 i rivoltosi misero in azione un grosso cannone abbandonato dagli imperiali: un colpo raggiunse un cortile della caserma mentre veniva dato fuoco anche ad un macello attiguo.\nA questo punto la guarnigione (almeno 800 uomini) venne raccolta ed ordinata in ordine di battaglia al centro della caserma, come stesse preparandosi ad una sortita. Ma, anzich\u00e9 battersi, il de Lunden prefer\u00ec arrendersi. E grande fu lo stupore dei ribelli allorch\u00e9 vennero loro aperto un portone della grande caserma e videro quel grande strumento militare deporre le armi. Erano le tre di pomeriggio.\nDa quel momento, la guarnigione prigioniera divenne il bene sicuramente pi\u00f9 prezioso del quale disponessero gli abitanti di Gand. Come dimostr\u00f2 subito l'effetto di una lettera che il de Lunden era stato costretto a scrivere al Von Arberg: lo pregava di cessare il fuoco sulla citt\u00e0 prevenendolo che gli insorti minacciavano, in caso di continuazione del bombardamento della citt\u00e0, di massacrare lui e gli altri ufficiali prigionieri (o, almeno, lui o la sua famiglia). La minaccia ebbe effetto, e il nemico non tir\u00f2 pi\u00f9 che pochi colpi.\nForse con questo, assai saggio, argomento alcuni frati degli ordini mendicanti, presenti fra i rivoltosi, avevano convinto questi ultimi a dare loro in consegna i prigionieri, che vennero condotti nei conventi degli Agostiniani (ove venne incarcerato anche il de Lunden), dei Domenicani e dei Carmelitani scalzi. Dal momento che i rivoltosi passarono la notte in guardia, timorosi \"che la guarnigione della cittadella sarebbe venuta a liberare i propri commilitoni prigionieri\", i conventi vennero saggiamente scelti in luoghi considerati sicuri: al riparo da eventuali incursioni dalla cittadella. Non per nulla tutti e tre erano collocati ben al di l\u00e0 dell'estrema linea di penetrazione dello Schr\u00f6der, il giorno precedente: addirittura oltre la Lys, bene addentro al centro cittadino.\nLa giornata era stata determinata da una capitale errore errore dei due comandanti imperiali: anzitutto il von Arberg, che aveva manifestato il proprio sostegno esclusivamente con un prolungato bombardamento, ma senza osare ulteriori offensive, anche solo al fine di disimpegnare parte dei rivoltosi. Ci\u00f2 che aveva consentito agli insorti di concentrare la propria azione alla sola caserma di San Pietro.\nLa colpa principale, per\u00f2 si doveva al de Lunden, che non aveva osato alcuna sortita di massa che pure gli sarebbe stata possibile o attraverso il Ponte dei Monaci, o verso la campagna. Ed \u00e8, in tal senso, ben significativo che la guarnigione prigioniera non venisse tenuta nella caserma di San Pietro, considerata evidentemente luogo poco sicuro, in quanto troppo facilmente accessibile dalla cittadella o dall'esterno della citt\u00e0. Appare, anzi, chiaro che in quella mattina del 16 egli avesse realmente ridotto il proprio perimetro alla sola caserma di San Pietro, aveva perso il controllo delle porte e dei bastioni, che pure, come detto, egli si era inizialmente preoccupato di controllare inviando, il 14 mattina, due guardie: una alla Porta di Courtray, l'altra alla Porta di Heuver, che tenevano la sezione dei bastioni retrostanti le caserme. Proprio sui bastioni fra la Porta di Courtray e la sottostante porta di San Lievino, infatti, i rivoltosi avevano trovato quel grosso cannone il cui tiro aveva determinato la caduta della caserma. Appare, quindi, risibile la scusa con il quale uno storico tedesco tent\u00f2 di giustificare l'ignominiosa resa: la mancanza di viveri e munizioni: infatti, se davvero ne mancavano, de Lunden avrebbe dovuto tentare la fuga. &lt;br&gt;\nQuel che \u00e8 sicuramente inescusabile, nel comportamento del de Lunden, \u00e8 di aver consegnato le caserme senza prima distruggere le munizioni e le armi, perlomeno l'artiglieria, che, infatti, giunsero praticamente intatte nelle mani dei ribelli.\nIndubbiamente, il comportamento del de Lunden fu al di sotto di ogni attesa: un autorevole collega lo giudic\u00f2 un \"codardo\". Ma, forse, concorsero altri fattori: egli era di nobile famiglia di Anversa, per giunta strettamente imparentato con un Cornelis Carpentier, patrizio e magistrato di Gand e tesoriere-generale della Fiandra. Quando si arrese, alcuni assicurarono che lo fece gridando \"Viva i patrioti!\" e lo stesso grido fecero \"continuamente\" i suoi uomini, gettando in aria i propri copricapi, mentre venivano condotti verso le proprie prigioni: il che non deve stupire, poich\u00e9 molti di loro erano stati reclutati nelle province dei Paesi Bassi austriaci e non dovevano faticare molto ad immaginare di cambiare campo, di fronte ai miracolosi successi dei ribelli. Vale, per\u00f2, la pena di notare che di tutte codeste informazioni le cronache sono assai restie a dare dettagli, ricordando, anzi, il 'de Lunden' sempre come 'Von Lunden', alla tedesca, sicuramente al fine di far dimenticare gli stretti legami che lo tenevano avvinto all'aristocrazia che guidava quella rivolta che egli combatt\u00e9 tanto male.\n17 novembre.\nQuel che \u00e8 certo \u00e8 che la presa delle caserme provoc\u00f2 nella popolazione di Gand un'indicibile gioia, che gli ordini religiosi provvidero a sollecitare, facendo sfilare l'impressionante colonna dei prigionieri, dalla caserma di San Pietro sino ai conventi di prigionia, lungo un percorso che passava direttamente per il centro della citt\u00e0. Al punto che i rivoltosi, ormai ben forniti delle armi e dei cannoni che il de Lunden non aveva distrutto prima di consegnare la caserma, fecero piani per dare l'assalto, l'indomani, alla cittadella.\nEssi, per\u00f2, rischiavano di essere assai velleitari, dal momento che la situazione tattica degli imperiali era tutt'altro che compromessa: essi erano ben assestati, con artiglieria, alla cittadella e disponevano di simile dispositivo alla Porta di Sas (ancorch\u00e9 di quest'ultimo non si conosca la consistenza numerica); la truppa non era abbastanza numerosa per immaginare un assalto alla citt\u00e0, ma aveva subito poche perdite ed era, quindi, sicuramente sufficiente a difendere, con successo, la cittadella, da qualsiasi assalto dei rivoltosi. La resistenza della cittadella sarebbe stata favorita anche dall'impreparazione dei ribelli ad una battaglia d'assedio. Le comunicazioni con Sir d'Alton a Bruxelles erano aperte.\nFu ben grande, quindi, la sorpresa quando, la mattina del 17 novembre, essi si avvidero che la cittadella era stata evacuata, segnando la fine della battaglia ed il trionfo della rivoluzione: Il Von Arberg aveva preso la fuga nella notte uscendo il grosso dalla porta della cittadella, la Porta d'Anversa e dalla Porta di Sas, quelli che il 14 l'avevano occupata, insieme agli attigui bastioni).\nL'avvenimento sembr\u00f2 ai pi\u00f9 talmente inatteso, in quanto la generale preoccupazione della notte era stata che il Von Arberg poteva \"con la sua artiglieria forzare l'intera citt\u00e0 a domandare grazie e misericordia\" e \"che la guarnigione della cittadella sarebbe venuta a liberare i propri commilitoni prigionieri\": nessuno, quindi, si attendeva che il Von Arberg sarebbe fuggito abbandonando gli uomini del de Lunden al proprio destino. Tanto che, nel corso della giornata del 17, i ribelli si affrettarono a distaccare alla cittadella una certa banda di uomini in armi, a guisa di 'guarnigione', e vi portarono delle batterie.\nQuanto alla popolazione, essa si radun\u00f2 in solenni cerimonie religiose, officiate da quel clero che tanto aveva contribuito all'insperato successo. Non bisogna, infatti, dimenticare, che la ribellione era stata opera di un'attiva minoranza e che, come sempre in questi casi, non abbiamo alcuna informazione circa il reale coinvolgimento della popolazione.\nQuestioni aperte.\nDiscusse ragioni dell'evacuazione degli Imperiali.\nIniziando la ritirata, il Von Arberg si era portato in maniera assai migliore di quanto avesse fatto il de Lunden: era uscito \"con armi e bagagli\", ed artiglieria, come dimostra la stessa circostanza che i patrioti ne abbiano portato di loro, lasciando dietro di s\u00e9 solo i magazzini della cittadella, probabilmente non molto forniti. Tale circostanza basta, da sola, a smentire quanti affermarono che la decisione fosse stata determinata dal rischio che i ribelli assalissero la cittadella.\nTuttavia, il tempo giocava a sfavore del Von Arberg e degli imperiali, in quanto:\nLa cittadella, quindi, non poteva essere tenuta a lungo. Ma, parimenti, non \u00e8 detto che andasse abbandonata cos\u00ec in fretta. Vi erano, almeno, due ragioni che consigliavano di guadagnare tempo, talmente buone che il Von Arberg non poteva fingere di ignorarle:\nGrande, quindi, dovette essere il sollievo del Von Arberg e dello Schr\u00f6der, allorch\u00e9 giunse da Bruxelles alla cittadella un ordine a firma del ministro conte di Trautmansdorff, ministro plenipotenziario dell'Imperatore nei Paesi Bassi austriaci e capo del governo civile. I contenuti di tale ordine sono incerti, nel senso che taluni sostengono che esso comandasse l'evacuazione della cittadella; altri che esso si limitasse a comandare di non proseguire il bombardamento della citt\u00e0, altri ne negan ogni effetto sulla decisione di evacuazione, che sarebbe stata gi\u00e0 presa dal Von Arberg.\nQualunque fosse il contenuto dell'ordine, le fonti concordano che il ministro agisse con l'intento politico di evitare la completa distruzione della citt\u00e0, gi\u00e0 pesantemente colpita dal bombardamento. Ci\u00f2 che avrebbe definitivamente compromesso ogni \"chance\" di compromesso politico al quale il ministro ancora attivamente mirava. Probabilmente, con il consenso, ancorch\u00e9 generico, di Giuseppe II\nPoco importa, qui, che Trautmansdorff si sbagliasse clamorosamente, come dimostr\u00f2, l'insurrezione di Bruxelles dell'8-12 dicembre successivi. Importa invece che egli tolse dall'imbarazzo in un colpo solo il Von Arberg e, per giunta, anche il suo comandante, Sir d'Alton, attraverso la stolta decisione di entrare \"in corrispondenza diretta con il Von Arberg\", senza prima assicurarsi il consenso del d'Alton. Cosicch\u00e9 quest'ultimo pot\u00e9 scaricare la responsabilit\u00e0 della sconfitta militare, e addirittura negarla: ci\u00f2 che era legittimo quanto alla prima pretesa (in quanto la responsabilit\u00e0 della sconfitta era da addebitare al ritardo con Von Arberg avevano liberato Schr\u00f6der Gontreuil all'inseguimento della colonna ribelle, eppoi ai fallimenti del de Lunden), ma non quanto alla seconda (in quanto, come visto, il Von Arberg non poteva tenere la cittadella di Gand ancora a lungo).\nIl bombardamento di Gand come strumento di polemica politica.\nPoco pi\u00f9 di un anno dopo la fuga del Von Arberg, il 6 dicembre 1790, gli imperiali rientrarono in Gand, \"al suono di tutte le campane e del \"carillon\" del Beffroi e con i magistrati ad offrire al tenente-feldmaresciallo Baillet-Latour le chiavi della citt\u00e0\". Citt\u00e0 che non diede ulteriori preoccupazioni al governo imperiale, sinch\u00e9 non cadde in mano francese, la prima volta il 12 novembre 1792 (dopo Jemappes) eppoi definitivamente il 4 luglio 1794 (dopo Fleurus). Dal momento che gli occupanti francesi radicalizzarono e realizzarono l'opera tentata da Giuseppe II, appare comprensibile che entrambe le parti protagoniste dell'insurrezione di Gand, abbiano preferito far cadere una sorta di oblio su eventi che, in definitiva, videro entrambe sconfitte.\nUn solo aspetto sopravvisse pi\u00f9 a lungo: l'accusa al Von Arberg ed al de Lunden di aver commesso un crimine di guerra incendiando e saccheggiando gran parte di Gand. E sopravvisse, poich\u00e9 di esso i capi della Rivoluzione del Brabante seppero fare un sapiente uso politico, tramandato nei libelli dell'epoca e in storiografia. Immediatamente, il 23 novembre 1789, infatti, gli \"Stati delle Fiandre\", riuniti in Gand, minacciarono il governo imperiale (che ancora non era fuggito anche da Bruxelles) di rappresaglie ai danni degli ufficiali e dei soldati prigionieri, per punirli delle crudelt\u00e0 perpetrate dal Von Arberg nel corso dell'insurrezione. Poco dopo, un libello di parte belga attribuiva al Von Arberg ed a Sir d'Alton la responsabilit\u00e0 di aver incendito parte della citt\u00e0 e di esporre il resto al furore di una soldatesca sfrenata. Anni pi\u00f9 tardi si continuava ad attribuire loro la volont\u00e0 \"di bruciare la citt\u00e0\".\nL\u00ec per l\u00ec, l'argomento venne bene accolto anche da parte imperiale. La corte di Vienna, infatti, non ebbe troppi scrupoli a scaricare sul generale d'Alton la responsabilit\u00e0 del per essa disastroso trionfo della Rivoluzione del Brabante: e nessun argomento poteva servire meglio della loro supposta crudelt\u00e0. Da opporre alla magnanimit\u00e0 dell'Imperatore che voleva la concordia dei sudditi\nSolo pi\u00f9 tardi, da parte tedesca, crebbe l'imbarazzo ed alcuni giunsero a negare addirittura la realt\u00e0 del bombardamento, argomentando che \"il Von Arberg non poteva bombardare la citt\u00e0, poich\u00e9 non aveva nessuno che potesse ben dirigere i colpi, dal momento che gli artiglieri erano tutti ubriachi\": una notizia assai improbabile, che serve solo a lasciare trasparire una maldestra censura.\nIl bombardamento come causa della mobilitazione popolare.\nNon bisogna, per\u00f2, escludere, che le atrocit\u00e0 indubbiamente commesse dagli imperiali, abbiano avuto una diversa rilevanza, gi\u00e0 nel corso dell'insurrezione. Su questo insistono le fonti, sostenendo a chiare lettere che: se essi \"si fossero unicamente dedicati a perseguire l'armata patriottica, senza molestare i cittadini, vi avrebbero avuto successo; ma, volendone indistintamente con tutti, hanno armato tutti contro di s\u00e9\". Ed ancora, \"se la disciplina delle truppe avesse regnato a Gand, le truppe non si sarebbero abbandonate a quelle atrocit\u00e0\" e le Fiandre \" non si sarebbero mai sollevate\". In effetti, la colonna dei volontari non presentava certo le caratteristiche per indurre un'intera citt\u00e0 all'aperta ribellione: \"tutti gli storici locali \u2026 sono unanimi nel constatare la cerenza di organizzazione e la mancanza di disciplina dell'armata patriottica\" che, dopo il fortunoso ingresso dalla Porta di Bruges \"si disperse\" tanto che il suo comandante de Vaux rest\u00f2 \"per tutta compagnia due o tre ufficiali\".\nTuttavia, \u00e8 un fatto che la guerriglia fu forte in citt\u00e0 sin dalla mattina del 13, ben prima che gli uomini del de Lunden commettessero le prime atrocit\u00e0 ai danni della popolazione della penisola di San Pietro e ben prima che lo Schr\u00f6der cominciasse il bombardamento e le incursioni nel centro storico, il 14. Dunque l'argomento appare destituito di fondamento.\nIl ruolo insurrezionale trainante del clero e dei monaci.\nSemmai, esso potrebbe essere servito a mascherare un vistoso elemento, sulle quali le narrazioni assai raramente si soffermano: i moltissimi episodi in cui traspare il ruolo di \"leadership\" le autorit\u00e0 religiose, ed in particolare gli ordini tanto minacciati dalle riforme di Giuseppe II, seppero giocare nella rivolta e nella pi\u00f9 generale Insurrezione dei Paesi Bassi austriaci, come pure in tutta la complessa crisi che viene ricordato come 'Rivoluzione del Brabante'.\nAd esempio, il 13 ai patrioti appena entrati in citt\u00e0, che sappiamo dispersi, si un\u00ec un gran numero di borghesi e monaci; il 15 il curato di San Nicola, De Bast, celebrava messa ed amministrava un'assoluzione generale preventiva a tutti coloro che si fossero battuti con coraggio \"per la religione e la patria\"; il 16, alla resa della caserma di San Pietro, il de Lunden chiese di consegnarsi al comandante dei ribelli: gli venne risposto \"Siamo tutti comandanti\" ma intervennero subito dei monaci che avevano sostenuto i ribelli, evidentemente autorevoli, che furono in grado di recare in salvo tutti i prigionieri, a servire da pegno contro il proseguimento del bombardamento; la colonna dei volontari era stata organizzata dal Comitato di Breda, fra i cui membri spiccavano alcuni dei maggiori esponenti della Chiesa delle Fiandre: il primate e arcivescovo di Malines cardinale von Frankenberg, il canonico e gran penitenziere di Anversa Van Eupen.\nQuanto, invece, ad una \"leadership\" laica, si trovano soli furtivi cenni ad un \"comitato segreto dei rappresentanti del popolo\", senza, per\u00f2, che ne vengano indicati componenti od attivit\u00e0. Dunque un po' evanescente, per aver organizzato e condotto una simile battaglia.\nConseguenze.\nPer la causa imperiale, la decisione di abbandonare cos\u00ec in fretta la cittadella si rivel\u00f2 anzitutto un suicidio politico: i ribelli avevano conquistato la loro prima, grande citt\u00e0 e seppero capitalizzare in fretta il vantaggio: proprio a Gand si riunirono gli 'Stati' della Contea di Fiandra e, il 23, dichiararono Giuseppe II decaduto.\nMa si rivel\u00f2 anche un suicidio militare, poich\u00e9 il von Arberg, bench\u00e9 avesse bene eseguito l'evacuazione, tuttavia non pot\u00e9 impedire che il seguito della ritirata si trasformasse in un disastro: la ritirata avvenne in disordine, molte fra le reclute originarie dei Paesi Bassi austriaci disertarono, molti (probabilmente gli stessi) si diedero al saccheggio delle campagne, fra questi molti vennero bloccati o uccisi da bande di paesani, che difendeva la propria roba. Cosicch\u00e9 ad Anversa ed a Bruxelles arrivarono reparti decimati e malconci, con quali conseguenze sul morale di quelle guarnigioni \u00e8 facile immaginare\nQuanto ai ribelli, essi liberi di impiegare le proprie scarse truppe in altre direzioni: anzitutto costringendo alla resa la guarnigione di Bruges e a riparare in Francia quella di Ostenda. Eppoi consentendo al Vander Mersch di ripassare il confine, sino ad occupare la strada fra Bruxelles e Liegi, da dove ottenne dagli Imperiali un armistizio di dieci giorni.\nFacile intuire quale effetto tali drammatiche sconfitte del governo imperiale potessero avere sulla popolazione di Bruxelles. La quale, infatti, l'11 dicembre si ribell\u00f2 e costrinse d'Alton a sottoscrivere, il 12, una capitolazione, che gli consentiva di evacuare, conte di Trautmansdorff al seguito: ripieg\u00f2 sino alla grande fortezza (germanofona) di Lussemburgo. L'indomani, 13 dicembre, a Bruxelles venne pubblicata una dichiarazione di indipendenza."}
{"id": "2170435", "revid": "109651", "url": "https://it.wikipedia.org/wiki?curid=2170435", "title": "Una trappola di Colombo", "text": ""}
{"id": "2170436", "revid": "2075278", "url": "https://it.wikipedia.org/wiki?curid=2170436", "title": "New Balance", "text": "La New Balance Athletics, Inc. (NBAS) \u00e8 un'azienda privata, produttrice di calzature sportive con sede a Boston, in Massachusetts.\nFu fondata nel 1906 con la dicitura the New Balance Arch Support Company. \u00c8 una delle maggiori aziende produttrici di calzature e abbigliamento sportivi ed ha 3.908 dipendenti.\nStoria.\nNel 1906, William J. Riley, un immigrato inglese trentatreenne, fond\u00f2 a Boston la New Balance Arch Support Company, producendo archi plantari ed altri accessori in grado di migliorare la vestibilit\u00e0 delle scarpe. Nel 1934, Riley apr\u00ec una partnership con Arthur Hall, che rivendeva i suoi prodotti a persone che, in virt\u00f9 della loro occupazione, rimanevano molto tempo in piedi. Nel 1956, Hall cedette la sua parte alla figlia Eleanor e a suo marito Paul Kidd.\nContinuarono a vendere supporti plantari fino al 1961, quando disegnarono la \"Trackster,\" la prima scarpa sportiva con le scanalature nella suola per una maggiore aderenza. Fu inoltre la prima calzatura disponibile in varie larghezze. La Trackster port\u00f2 alla New Balance la fama di azienda innovatrice e produttrice di scarpe all'avanguardia.\nFino al 1972 l'azienda vendeva basandosi sul passaparola, in seguito il presidente Jim Davis port\u00f2 il marchio alla maratona di Boston. Al tempo, solo sei persone producevano trenta paia di scarpe al giorno, vendendo tramite ordini postali. Gradualmente l'azienda and\u00f2 distinguendosi per qualit\u00e0, attenzione e servizio al consumatore e durante il boom del running degli anni settanta negli Stati Uniti aument\u00f2 l'offerta dei prodotti e divenne un colosso mondiale.\nNegli ultimi anni, New Balance \u00e8 riuscita a mantenere aperte le fabbriche degli Stati Uniti e del Regno Unito, limitando la produzione di prodotti a basso costo nell'estremo oriente, al contrario di quanto hanno fatto aziende competitrici come Nike, Adidas, e Reebok.\nLa compagnia \u00e8 guidata da James Davis (presidente) assieme a Robert T. DeMartini (amministratore delegato), precedentemente alla guida di Procter &amp; Gamble e Gillette.\nProduzione USA e UK.\nNew Balance continua a produrre una parte delle sue calzature negli Stati Uniti, e in Inghilterra. Circa un quarto della produzione \u00e8 statunitense, proveniente da cinque fabbriche: due nel Massachusetts (Boston e Lawrence), e tre nel Maine (Norridgewock, Skowhegan, e Norway).\nLa produzione inglese avviene nella fabbrica di Flimby, nella contea di Cumbria, dove 28.000 paia di scarpe sono prodotte ogni settimana.\nMisure.\nNew Balance offre i propri modelli in una vasta serie di larghezze della pianta. La gamma di misure per le scarpe da uomo \u00e8 (dalla pi\u00f9 stretta alla pi\u00f9 larga): 2A, B, D (misura media), 2E, 4E, 6E. Per le scarpe da donna la gamma \u00e8: 4A, 2A, B (misura media), D, 2E, 4E.\nI modelli sono denominati da un numero a 2, 3 o 4 cifre. Quando una scarpa viene ridisegnata, il numero viene incrementato di 1."}
{"id": "2170437", "revid": "124808", "url": "https://it.wikipedia.org/wiki?curid=2170437", "title": "Il terzo proiettile", "text": ""}
{"id": "2170441", "revid": "648716", "url": "https://it.wikipedia.org/wiki?curid=2170441", "title": "Carmentalia", "text": "I Carmentalia erano una festivit\u00e0 romana che si celebrava l'11 e il 15 gennaio in onore della ninfa Carmenta, un antico oracolo poi deificato, che aveva un tempio alle pendici del Campidoglio, presso la porta Carmentale, istituita fin dai tempi di Romolo e Tito Tazio.\nIl rito sacro.\nSi trattava di una festivit\u00e0 osservata principalmente dalle donne; non sono noti particolari della celebrazione, se non che Carmenta era invocata con gli epiteti di \"Postvorta\" e \"Antevorta\", in riferimento alla sua capacit\u00e0 di guardare indietro al passato e in avanti al futuro. Plutarco ci informa che alcuni ritenevano che Carmenta fosse la Moira addetta alla procreazione degli uomini. In questo caso la venerano soprattutto le madri. Altri invece pensano che fosse la madre di Evandro, una profetessa che si pronunciava in versi (infatti i Romani chiamano \"Carmina\" i componimenti poetici in versi, da Carmenta), in realt\u00e0 chiamata \"Nicostrata\". Altri ancora forniscono una versione che a Plutarco sembra la pi\u00f9 plausibile, e cio\u00e8 che il termine \"Carmenta\" significhi, \"priva di senno\", a causa dei deliri provocati dall'essere posseduta dagli Dei. \"Carere\" in latino significa infatti \"essere privo\", mentre per \"mentem\" si intende l\"'intelletto\"."}
{"id": "2170443", "revid": "124808", "url": "https://it.wikipedia.org/wiki?curid=2170443", "title": "Il segreto di Nora Chandler", "text": ""}
{"id": "2170446", "revid": "125798573", "url": "https://it.wikipedia.org/wiki?curid=2170446", "title": "Hornblower (miniserie televisiva)", "text": "Hornblower \u00e8 una miniserie televisiva britannica in otto puntate andate in onda tra il 1998 e il 2003, e basata sul personaggio letterario Horatio Hornblower, protagonista dei romanzi di C.S. Forester.\nLe puntate vennero trasmesse in tre differenti stagioni televisive: quattro tra il 1998-1999, due nel 2002 e gli ultimi due nel 2003. In Italia sono invece andati in onda tutti insieme nel 2003, su Rete 4.\nNel 1999 la miniserie ha vinto due premi Emmy: uno come miglior miniserie e uno come miglior montaggio cinematografico in una miniserie o film TV.\nTrama.\nBasata sui racconti di C.S. Forester, la serie racconta le avventure dei primi anni di carriera nella marina di Sua Maest\u00e0 del marinaio inglese Horatio Hornblower, da quando appena diciassettenne prende servizio come guardiamarina, durante la guerra con la Francia, fino alle prime azioni da comandante contro le truppe napoleoniche.\nEpisodi.\nLa miniserie \u00e8 costituita da otto puntate, trasmesse nel Regno Unito dal 1998 al 2003 su ITV1.\nTraduzione italiana.\nNella realt\u00e0, il grado aspirante guardiamarina col quale viene introdotto nella storia Horatio Hornblower, ha assunto la comparazione, e spesso l'errata traduzione italiana dall'inglese \"midshipman\" solo di recente (XX sec.), ci\u00f2 \u00e8 accaduto particolarmente con la comparazione dei gradi delle varie marine militari membri della NATO, come stabilito dal documento ufficiale STANAG 2116, ovvero, l'accordo sulle norme sui codici per i gradi del personale militare. Storicamente infatti, nella lingua e tradizione marinaresca del mondo anglofono, il termine \"midshipman\" era l'equivalente di quello in lingua italiana \"mezzomarinaro\", termine nato dalla traduzione del latino \"mesonauta\" e del greco tardo \"\u03bc\u03b5\u03c3\u03bf\u03bd\u03b1\u03cd\u03c4\u03b7\u03c2\", che, prima di assumere il significato attuale di gaffa (l'attrezzo formato da una lunga asta uncinata e utilizzato per avvicinare il natante al molo durante la manovra di ormeggio, oppure per recuperare cime od oggetti ad esse collegati), era, al tempo della marina velica, utilizzato anche per indicare il mozzo, ovvero il ragazzo che apprendeva il mestiere di marinaio assolvendo nello stesso tempo gli incarichi pi\u00f9 umili di bordo."}
{"id": "2170451", "revid": "92723", "url": "https://it.wikipedia.org/wiki?curid=2170451", "title": "Capela dos Ossos", "text": "La Capela dos Ossos (in italiano Cappella delle Ossa) \u00e8 uno dei monumenti pi\u00f9 conosciuti della citt\u00e0 di \u00c9vora, in Portogallo. Essa \u00e8 una piccola cappella interna, che dispone di un'entrata collocata di fianco alla chiesa di San Francesco. \nOrigine.\nLa \"Capela dos Ossos\" venne costruita inizialmente nel XVI secolo per iniziativa di un monaco francescano il quale, secondo lo spirito dell'epoca controriformista, intendeva condurre i propri confratelli alla contemplazione della fievolezza della vita umana e del mistero della morte. L'intento \u00e8 chiaramente didascalico e dimostrato anche dalla lapide d'ingresso che riporta \"N\u00f3s ossos que aqui estamos pelos vossos esperamos\" (\"Noi ossa che qui stiamo, le vostre aspettiamo\"). La cappella venne completamente ristrutturata nel corso del XVIII secolo quando il re Giovanni V del Portogallo visit\u00f2 a Milano la chiesa di San Bernardino alle Ossa, un monumento molto simile a quello di \u00c9vora.\nDescrizione.\nLa lugubre cappella \u00e8 formata da pareti di 18,7 metri di lunghezza per 11 di altezza. La luce entra da tre piccole finestrelle sulla sinistra. I muri perimetrali e le otto colonne che sostengono il soffitto sono \"decorate\" con ossa e teschi umani cementati. Il soffitto \u00e8 realizzato con mattoni bianchi dipinti con scene a tema mortuario. Il numero di scheletri umani conservati sembra aggirarsi attorno ai 5.000 e provengono da cimiteri e chiese della zona, ove i frati francescani venivano sovente sepolti. Molti di questi teschi riportano dei graffiti col nome della persona a cui sono appartenuti. Si trovano inoltre due cadaveri essiccati, uno dei quali appartenuto ad un bambino, pendenti da una catena."}
{"id": "2170452", "revid": "110157", "url": "https://it.wikipedia.org/wiki?curid=2170452", "title": "Deoleo", "text": "Deoleo S.A. (ex Grupo SOS Cuetara e SOS Corporaci\u00f3n Alimentaria S.A.) \u00e8 un'azienda spagnola del settore alimentare, leader nel mercato mondiale dell'olio da cucina con il 10,4% (2016). Controlla i marchi Bertolli, Carapelli, Sasso, Carbonell, Friol, Maya, Giglio Oro, Friggi Bene.\n\u00c8 quotata alla Borsa di Madrid. L'azionista di maggioranza \u00e8 dal 2015 il fondo inglese CVC Capital Partners.\nStoria.\nL'azienda nasce nel 1990 quando i fratelli Salazar, insieme ad altri investitori, acquisiscono il controllo della \"Grupo Industrial Arana, S.A\", importante azienda alimentare spagnola. In seguito vengono rilevate altre societ\u00e0, sempre del settore alimentare: \"Interv\u00e1n, S.A.\" (caramelle), \"Bernab\u00e9 Biosca, S.A.\" (dolciumi, datteri e caramelle) e \"Hijos de J. Sos Borr\u00e1s, S.A.\" (olio). Le due societ\u00e0 si fondono quattro anni dopo dando vita alla \"SOS Arana Alimentaci\u00f3n, S.A.\"\nIl processo di espansione prosegue tra il 1994 e il 2000 con l'acquisizione di aziende spagnole come \"Arrocer\u00edas D\u00e1rsena\" (costituendo nel 1999 la \"Arroz Sos Sevilla, S.A.\") e \"Cu\u00e9tara, S.A.\" (biscotti), e di aziende estere come la tunisina \"Bernab\u00e9 Biosca Tunisie, S.A.\", la messicana \"Arrocera del Tr\u00f3pico, S.A.\" e la portoghese \"Bolachas de Portugal, S.A.\"\nLa societ\u00e0 assume la denominazione sociale \"SOS Corporaci\u00f3n Alimentaria S.A.\" nel 2001 in seguito alla fusione tra la SOS Arana Alimentaci\u00f3n, S.A. e la Cu\u00e9tara, S.A. Nello stesso anno acquisisce \"Koipe, S.A.\", primo produttore di olio spagnolo.\nNel 2004 rileva il controllo della \"American Rice, Inc.\", azienda statunitense produttrice di riso. Nel 2005 effettua diverse acquisizioni in Italia, rilevando prestigiose aziende e marchi produttrici di olio d'oliva come la \"Minerva Oli S.p.A.\", proprietaria del marchio Sasso, e la Carapelli. Un'altra importante acquisizione di un marchio italiano del settore avviene nel 2008 con la Bertolli, ceduta dalla Unilever, insieme con un altro storico marchio, Olio Dante. Quest'ultimo \u00e8 stato venduto nel 2009 all'azienda italiana produttrice di olii \"Mataluni S.p.A.\"\nNel 2011 assume l'attuale denominazione. Nel 2014 la CDP italiana (Cassa Depositi e Prestiti) cerca di entrare insieme al fondo sovrano del Qatar nel capitale della societ\u00e0 ma il governo spagnolo blocca tutto. Cos\u00ec nel 2015 \u00e8 il fondo inglese di private equity CVC Capital Partners ad acquisire il 50,1% della societ\u00e0 (il 19,9% \u00e8 in mano a tre banche: Unicaja, Calxabank, Kutxabank) proprio mentre sta cambiando il mercato con la siccit\u00e0 che riduce la produzione (nella campagna 2016-2017 il calo in Spagna \u00e8 stato del 9%) e il costo della materia prima che da 2,5 euro al chilo arriva a sfiorare anche i 4 euro. Alla fine del 2016 l'incarico di amministratore delegato (e dal giugno 2017 anche quello di presidente) \u00e8 affidato a Pierluigi Tosato, il manager che ha rilanciato San Benedetto con il compito di riposizionare il gruppo verso l'alto: pi\u00f9 qualit\u00e0 e prezzi pi\u00f9 alti. E ha annunciato 20 milioni di euro di investimenti sui brand Bertolli e Carapelli in modo da rilanciare le vendite negli Stati Uniti e in Italia.\nDopo aver registrato nel primo semestre 2018 una cinquantina di milioni di euro di perdite, il 27 febbraio 2019 \u00e8 deciso un cambio al vertice: lascia Tosato (ma resta nel cda), al suo posto subentra Miguel Ibarrola Lopez. Tra i suoi compiti principali quello di rinegoziare con le banche il debito (circa 600 milioni).\nDati economici.\nIl gruppo Deoleo ha sede a Madrid e possiede una decina di filiali commerciali. Non produce direttamente l'olio ma lo acquista sul mercato e poi lo imbottiglia. Gli stabilimenti sono stati ridotti da quattro a due: venduto quello di Malaga e affittato quello Carapelli di Inveruno (Milano) a una societ\u00e0 che produce olio di semi biologico, restano l'altro stabilimento Carapelli di Tavarnelle Val di Pesa (Firenze) e la Carbonell di Cordova.\nGrazie alla politica di internalizzazione degli anni novanta con l'acquisizione di aziende alimentari spagnole ed estere, il gruppo aveva acquisito a livello mondiale una quota del 22%. Nel 2016 quella quota si era dimezzata. Inoltre la societ\u00e0 ha registrato una perdita di 179 milioni di euro con un fatturato di quasi 750 milioni e un indebitamento di 533 milioni, 11 volte il margine operativo lordo (Mol), cio\u00e8 la redditivit\u00e0."}
{"id": "2170457", "revid": "190578", "url": "https://it.wikipedia.org/wiki?curid=2170457", "title": "Nicol\u00e1s Guill\u00e9n", "text": "Biografia.\nStudi\u00f2 legge all'Universit\u00e0 de L'Avana, ma rinunci\u00f2 alla carriera legale per lavorare come tipografo e giornalista.\nNel 1936 venne arrestato insieme ad altri editori del giornale \"Mediod\u00eda\", e a causa della repressione politica conobbe il carcere. L'anno seguente and\u00f2 in Spagna dove partecip\u00f2 alla guerra civile spagnola e a contatto con i combattenti repubblicani, ader\u00ec al Partito comunista.\nTornato in patria partecip\u00f2 alle elezioni locali come candidato comunista nel 1940.\nMalgrado gli Stati Uniti d'America gli negassero il visto d'ingresso, ebbe modo di visitare il Sud America, l'Europa e l'Asia e viaggi\u00f2 per quasi 20 anni. Nel 1953 il regime di Batista decise di impedirgli la possibilit\u00e0 di far ritorno sull'isola e fino al 1958 Guill\u00e9n visse in esilio, soprattutto a Parigi.\nTornato all'Avana, dopo la vittoria della Rivoluzione e la caduta di Batista, fu eletto presidente dell'Unione nazionale degli scrittori di Cuba.\nNel 1954 fu insignito del Premio Lenin per la pace.\nPoetica.\nMeticcio e figlio di uno schiavo, nella propria produzione letteraria Guill\u00e9n ha affrontato importanti temi sociali come la condizione dei neri, la loro oppressione e speranza di riscatto.&lt;br&gt;\nGi\u00e0 all'epoca di Gustavo Machado scriveva il dramma dello sfruttamento dei \"macheteros\" nelle piantagioni di canna da zucchero.\nCaratteristica peculiare dei suoi versi \u00e8 l'utilizzo di espressioni onomatopeiche (come \"S\u00f3ngoro Cosongo\" e \"Mayombe-bombe\") che evocano il suono dei tamburi e i ritmi del son. Sua fonte di ispirazione stilistica, infatti, sono tanto i classici europei quanto i canti popolari delle Antille.\nFu Nicolas Guill\u00e9n che si rifer\u00ec per primo a Cuba definendola \"lunga lucertola verde con gli occhi d'acqua e di pietra\", creando cos\u00ec il felice accostamento tra l'immagine del coccodrillo e la forma dell'isola che ancor oggi viene utilizzato.\nOpere.\nMolte sue opere sono state messe in musica da Paco Ib\u00e1\u00f1ez e tra queste, in particolare, \"Soldadito Boliviano\", dedicata alla morte di Che Guevara, che ebbe molto successo nel 1969. La poesia \"La Muralla\" \u00e8 stato invece musicata da Inti Illimani e Quilapay\u00fan.\nDa notare, infine, che la pi\u00f9 nota composizione sinfonica di Silvestre Revueltas, intitolata \"Sensemay\u00e1\", \u00e8 basata sull'omonimo componimento poetico di Nicol\u00e1s Guill\u00e9n.\nTutta la sua opera \u00e8 tradotta in italiano da Gordiano Lupi.\nCuriosit\u00e0.\nIl cineasta cubano Nicol\u00e1s Guill\u00e9n Landri\u00e1n \u00e8 nipote di Nicol\u00e1s Guill\u00e9n."}
{"id": "2170458", "revid": "767487", "url": "https://it.wikipedia.org/wiki?curid=2170458", "title": "Perfume", "text": "Le Perfume sono un gruppo musicale j-pop giapponese composto da tre membri: Ayano \u014cmoto (Nocchi), Yuka Kashino (Kashiyuka) e Ayaka Nishiwaki (\u0100chan).\nPartite come comuni idol, sono diventate a partire dalla fine degli anni 2000 fra le artiste giapponesi di maggior successo e pi\u00f9 amate dal pubblico sia in patria sia all'estero. Anche musicisti lontani dal pop come il chitarrista Marty Friedman hanno dichiarato la propria stima alle Perfume, indicandole come \u00abil gruppo pi\u00f9 influente sull'industria discografica giapponese dal 2007\u00bb.\nA partire dalla fine degli anni 2000, la loro attivit\u00e0 collaterali di modelle per riviste di moda e conduttrici televisive e radiofoniche si sono fatte regolari, queste ultime due rispettivamente nelle trasmissioni \"Music Japan\" dell'emittente pubblica giapponese NHK e \"School of Lock!\" (nella quale gestiscono la rubrica \"Perfume Locks!\") della stazione privata TOKYO FM.\nBiografia.\nLe Perfume sono un trio vocale fondato nel 2000 e composto da tre ragazze di Hiroshima, Ayano \u014cmoto, Yuka Kashino e Ayaka Nishiwaki, conosciute rispettivamente con i nomignoli di Nocchi, Kashiyuka e \u0100chan. Originariamente nel trio non era per\u00f2 inclusa Ayano \u014cmoto, ma Y\u016bka Kawashima detta Kawayuka: le tre si conobbero appena undicenni nel 1999 presso l'Actor's School Hiroshima (ASH) dove studiavano le discipline artistiche dello spettacolo; la Kawashima usc\u00ec successivamente dalle Perfume per andare ad unirsi con le Risky col nome di Yuka. Il nome del trio \"Perfume\" deriva dal fatto che nei nomi giapponesi delle tre ragazze originali (Kashino, Nishiwaki e Kawashima) compare il kanji \"\u9999\", che vuol dire appunto \"profumo\".\nDopo tre anni e due singoli venduti solo nella loro citt\u00e0 di provenienza, le Perfume vengono scoperte dal famoso dj, musicista e produttore , membro del duo Shibuya kei Capsule. Nakata forgia e raffina i loro sound &amp; immagine e produce per loro tre singoli che ottengono un discreto successo. La svolta che le fa conoscere al grande pubblico arriva nel 2007 con il singolo \"Polyrhythm\", canzone utilizzata per una campagna pubblicitaria sul riciclaggio che raggiunge un'enorme popolarit\u00e0. Anche l'album che la contiene, \"GAME\", pubblicato nel 2008, \u00e8 un grande successo che raggiunge la prima posizione della classifica giapponese.\nGrazie alle loro vivaci performance dal vivo, ai videoclip brillanti e alla produzione di Nakata, le Perfume hanno via via acquisito sempre pi\u00f9 popolarit\u00e0 fino a partecipare il 31 dicembre 2008 al \"K\u014dhaku uta gassen\", la sfida canora televisiva di fine anno che raduna i cantanti pi\u00f9 popolari del Giappone, e a diventare dal 5 aprile 2009 presentatrici di \"MUSIC JAPAN\", il pi\u00f9 importante programma musicale dell'emittente nazionale NHK, durante la cui prima puntata hanno eseguito \"One Room Disco\". Nel 2011 il trio consolida la propria fama con la partecipazione alla colonna sonora del film \"Cars 2\" della Pixar, e nel 2012 lasciano la loro storica etichetta giapponese Tokuma Japan Communications per fondare una propria label indipendente, la Perfume Records, e si affidano per la distribuzione alla major internazionale Universal Music, affrontando cos\u00ec il primo passo per la loro espansione sul mercato mondiale.\nNome.\nNonostante il gruppo si sia sempre chiamato Perfume, fino al 2002 la grafia ufficiale del nome \u00e8 stata \u3071\u3075\u3085\u30fc\u3080 (\"Pafyuumu\"), scritto in hiragana e reso graficamente con il \"nami dash\" \u3071\u3075\u3085\u301c\u3080 o con la freccetta \u3071\u3075\u3085\u2192\u3080 sulle copertine dei CD. Solo a partire dal 2003, una volta scoperte dal \"talent scout\" Nakata, la scrittura \u00e8 stata cambiata nell'attuale grafia ufficiale Perfume in caratteri latini, pronunciata dai giapponesi nella medesima maniera e scritta in katakana \u30d1\u30d5\u30e5\u30fc\u30e0 (\"Pafyuumu\") quando ce n'\u00e8 l'esigenza (per esempio nei furigana).\nOpere.\nDiscografia.\nLe specifiche sono indicate fra parentesi \"()\", eventuali note dopo il punto e virgola \";\".\nVideografia.\nDove non indicato diversamente, tutti i titoli sono DVD con registrazioni di concerti dal vivo."}
{"id": "2170463", "revid": "125373361", "url": "https://it.wikipedia.org/wiki?curid=2170463", "title": "Non al denaro non all'amore n\u00e8 al cielo (Morgan)", "text": " \u00e8 il secondo album da solista del cantautore italiano Morgan, pubblicato nel 2005 dalla Columbia Records.\nIl disco \u00e8 composto interamente dalle cover dei brani contenuti nell'album di Fabrizio De Andr\u00e9 , pubblicato nel 1971 e ispirato alla raccolta di poesie \"Antologia di Spoon River\": si tratta del primo caso di \"cover\" di un intero disco italiano.\nLa grafia esatta del titolo \u00e8 , senza virgola e con l'errore \"n\u00e8\" al posto di \"n\u00e9\": si tratta di una soluzione di estrema fedelt\u00e0 all'album originale del 1971, che aveva appunto questi refusi. Con quest'album Morgan si \u00e8 aggiudicato la Targa Tenco nel 2005 come migliore interprete.\nGenesi del progetto.\n\u00c8 stata Dori Ghezzi, conquistata da una versione live de \"L'ottico\" fatta dal musicista monzese, a proporre nel 2004 a Morgan di eseguire dal vivo l'intero album in occasione della fondazione di un centro studi dell'Universit\u00e0 di Siena dedicato a De Andr\u00e9. La Ghezzi in questo modo voleva tenere vivo questo lavoro per i giovani e propose a Morgan di reinterpretare completamente il disco. Morgan si \u00e8 invece accostato al disco in maniera filologica, riscrivendo la partitura e riarrangiando i pezzi in modo da rispettare il pi\u00f9 possibile gli originali.\nDifferenze con l'originale.\nIl disco inizia con le note finali de \"Il suonatore Jones\", che nell'originale chiudevano il disco. La scaletta originale \u00e8 seguita fedelmente, ma sono stati aggiunti dei raccordi strumentali tra i vari pezzi in modo da accentuare l'aspetto di concept album. Queste aggiunte, unite al generale rallentamento dei tempi hanno fatto s\u00ec che il disco duri 12 minuti in pi\u00f9 dell'originale.\nIn \"Dormono sulla collina\" \u00e8 stato aggiunto il pianoforte e il sintetizzatore Moog. In \"Un matto\" viene cambiata la struttura dell'inizio, l'arrangiamento cori polifonici sulla quarta strofa, la ripetizione dei temi, e sono stati aggiunti un clarinetto e il bisbiglio delle \"voci in sordina\".\nL'arrangiamento di \"Un giudice\" \u00e8 stato rivisitato in maniera significativa con l'uso di batteria e Rhodes Piano Bass, la sostituzione dell'ocarina solista con flauto a coulisse. Il tema del brano \u00e8 eseguito ogni volta con uno strumento diverso e nel finale dalla somma di tutti.\nIn \"Un blasfemo\" il tempo \u00e8 rallentato e il tema strumentale viene duplicato con variazioni armoniche. Il verso conclusivo \u00e8 cantato 3 volte anzich\u00e9 2.\nAnche in \"Un malato di cuore\" il tempo \u00e8 rallentato, la voce soprano di accompagnamento \u00e8 sostituita da un theremin, e sono state operate variazioni armoniche nel ponte. Nel finale viene suonato un tema tratto dall'Inverno di Vivaldi, che nel disco originale era solo accennato dalla chitarra (la versione completa \u00e8 presente nella raccolta \"In direzione ostinata e contraria 2\" del 2006).\nIn \"Un medico\" all'arrangiamento originale vengono aggiunti il pianoforte, clarinetto basso, sintetizzatori, mellotron, voci processate con effetti, e nella terza strofa viene suonato il tema regio de L'arte della fuga di J.S. Bach con il clavicembalo.\nIn \"Un chimico\" il tempo \u00e8 rallentato e all'arrangiamento originale si aggiungono piano elettrico, contrabbasso, chitarra elettrica; dopo la quarta strofa vengono inserite sedici misure del Canone di Pachelbel eseguite dagli archi. Le ultime due strofe inoltre vengono eseguite modulate un tono e mezzo sopra le precedenti.\n\"Un ottico\" viene trasformata in una suite composta di cinque sezioni (le ultime quattro denominate \"clienti\"). All'arrangiamento originale vengono aggiunti pianoforte e clarinetto, voce con megafono nella seconda strofa e nel finale una coda strumentale psichedelica.\nNe \"Il suonatore Jones\" il flauto \u00e8 sostituito dal violino - per richiamare lo strumento (il \"fiddle\", un violino) che contraddistingue il titolo nell'originale di E.L.Masters, \u2018'Fiddler Jones\u2019'. All'arrangiamento originale vengono aggiunti pianoforte, batteria e basso dalla terza strofa, e anche in questo caso la voce soprano nel finale \u00e8 sostituita dal theremin. Il finale viene ripetuto una volta.\nIn coda al disco vengono suonate le note introduttive del tema di \u2018'Dormono sulla collina'\u2019, che nell'originale aprivano il disco."}
{"id": "2170465", "revid": "71155", "url": "https://it.wikipedia.org/wiki?curid=2170465", "title": "Paolo Oss-Mazzurana", "text": ""}
{"id": "2170470", "revid": "767487", "url": "https://it.wikipedia.org/wiki?curid=2170470", "title": "Black 47", "text": "I Black 47 sono un gruppo statunitense, formatosi nel 1989 a New York da elementi di varia provenienza musicale, creando cos\u00ec un insolito mix fra rock, folk irlandese, reggae e rap.\nIl loro nome deriva dall'espressione usata per definire l'anno peggiore della grande carestia avvenuta in Irlanda nel 1847 ricordato appunto come \"Black 47\"."}
{"id": "2170475", "revid": "125265135", "url": "https://it.wikipedia.org/wiki?curid=2170475", "title": "'Ndrina Imerti", "text": "La 'ndrina Imerti \u00e8 una cosca malavitosa o 'ndrina della 'ndrangheta calabrese.\nStoria.\nSeconda guerra di 'Ndrangheta.\nNel 1983 si alleano con i Condello, sottoposti dei De Stefano, tramite il matrimonio del capobastone Antonio Imerti e Giuseppina Condello appartenente all'omonima 'ndrina. L'11 ottobre 1985 avviene il tentativo da parte dei De Stefano di fare fuori il Antonio Imerti. Due giorni dopo gli Imerti rispondo con l'omicidio del boss Paolo De Stefano. Nel 1986 dopo un secondo tentativo di omicidio, Antonio Imerti si d\u00e0 alla latitanza.\nVerr\u00e0 arrestato nel 1993.\nNel 1989 appartenenti agli Imerti eseguirono materialmente l'omicidio di Lodovico Ligato, ordito da Pasquale Condello.\nIl 23 giugno 2010 i carabinieri compiono 42 arresti in Lombardia, Friuli Venezia Giulia ed Emilia-Romagna nei confronti di presunti esponenti dei Condello, e dei De Stefano-Libri, accusati di associazione mafiosa ed estorsione. \u00c8 stato arrestato anche Cosimo Alvaro, figlio di Domenico, membro dell'omonima 'ndrina e membri dei Rugolino di Reggio Calabria, i Buda-Imerti di Villa San Giovanni, gli Italiano di Delianuova, gli Zito-Bertuca di Fiumara di Muro e i Creazzo di Scilla. Sono stati sequestrate oltre 20 imprese, centri sportivi, appartamenti e terreni. Grazie all'operazione viene confermata la presenza di una cupola nella gestione degli affari illeciti del reggino con a capo Pasquale Condello, Giuseppe De Stefano e Pasquale Libri. Il 15 novembre 2016 scatta l'operazione Sansone in cui i carabinieri compiono 26 arresti della famiglia Condello-Imerti e Zito-Bertuca e il 19 novembre 2016 scattano altri 16 arresti con l'operazione Sansone 2.\nOrganizzazione.\nMembri"}
{"id": "2170476", "revid": "1833487", "url": "https://it.wikipedia.org/wiki?curid=2170476", "title": "Insalata di patate", "text": "L'insalata di patate (in tedesco \"kartoffelsalat\") \u00e8 un tipico piatto della cucina tedesca.\nCaratteristiche.\nConsiste in un'insalata di patate lessate condite con aceto e olio o con maionese. Nella Germania del sud, Austria, Trentino-Alto Adige e Croazia le patate sono mischiate con brodo di maiale, aceto e olio. A volte cipolle, speck o cetrioli vengono aggiunti all'insalata di patate. Nella Germania del nord l'insalata di patate \u00e8 preparata con la maionese. A volte la maionese \u00e8 sostituita con un condimento ottenuto mischiando panna e yogurt. A questo tipo di insalata di patate si possono aggiungere pezzetti di mela.\nVarianti.\nEsiste un'insalata siciliana a base di patate, fagiolini verdi, cipolla rossa, olio d'oliva ed aceto."}
{"id": "2170477", "revid": "339392", "url": "https://it.wikipedia.org/wiki?curid=2170477", "title": "Demoni di Lucifero", "text": ""}
{"id": "2170486", "revid": "89688", "url": "https://it.wikipedia.org/wiki?curid=2170486", "title": "Morning Musume", "text": ""}
{"id": "2170487", "revid": "729019", "url": "https://it.wikipedia.org/wiki?curid=2170487", "title": "Aichi E13A", "text": "L', indicato anche come in base al codice \"lungo\" e con il nome in codice alleato Jake, fu un idroricognitore a scarponi a lungo raggio sviluppato dall'azienda giapponese Aichi Tokei Denki KK e prodotto, oltre che dalla stessa, anche dalla Watanabe Tekk\u014dsho KK e dall'Undicesimo Arsenale Tecnico Aeronavale di Kure (Dai-Juichi Kaigun Kokusho (Hiro)) negli anni quaranta.\nUtilizzato dai reparti di ricognizione aerea della Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, venne realizzato in un elevato numero di esemplari risultando numericamente il pi\u00f9 importante idrovolante impiegato dalla marina giapponese durante le fasi della seconda guerra mondiale.\nStoria del progetto.\nAl fine di sostituire il ricognitore Kawanishi E7K, un biplano ormai giunto alla fase finale della propria vita operativa, la Marina imperiale giapponese emise nel giugno del 1937 una specifica tecnica, rivolta direttamente alla Aichi, alla Kawanishi ed alla Nakajima, con la quale veniva richiesto un idrovolante monoplano e biposto.\nNel successivo mese di settembre, quando gi\u00e0 i tre costruttori avevano iniziato i rispettivi progetti (nell'ordine indicati come E12A, E12K ed E12N), la necessit\u00e0 di dotarsi di un velivolo destinato alla scorta dei convogli navali ed alla ricognizione a lungo raggio port\u00f2 la Marina ad aggiornare le caratteristiche della propria richiesta: in questo caso il nuovo aereo avrebbe dovuto essere pi\u00f9 veloce e dotato di maggior autonomia rispetto a quanto gi\u00e0 richiesto ed il suo equipaggio avrebbe dovuto essere composto da tre uomini. Gli uffici di progettazione della Aichi, guidati da Kishiro Matsuo, svilupparono i due progetti in modo parallelo ed i due aerei nacquero mantenendo tra loro una considerevole somiglianza esteriore.\nSul finire del 1938 venne completato il primo prototipo dell'E13A che, fin dalle prime prove svolte direttamente da parte della casa costruttrice, si fece apprezzare per stabilit\u00e0 e maneggevolezza esprimendo prestazioni anche migliori rispetto a quelle del \"parente\" pi\u00f9 piccolo.\nLa Marina imperiale decise infine di puntare sulla formula triposto, determinando quindi l'abbandono dei progetti degli aerei pi\u00f9 piccoli; le prove di valutazione proseguirono dunque confrontando i soli prototipi realizzati dalla Aichi e dalla Kawanishi, poich\u00e9 la Nakajima aveva preferito concentrarsi solo sulla realizzazione della versione biposto. Le prove comparative sfociarono nella vittoria del progetto della Aichi.\nIdentificato con la sigla produttiva E13A1, il modello rimase strutturalmente invariato per tutta la durata del ciclo produttivo; le uniche variazioni rispetto all'originale interessarono i sistemi di bordo (tra i quali un impianto radar) o l'armamento. La produzione, che dopo i primi 133 esemplari venne affidata prima alla Dai-Juichi Kaigun Kokusho e poi alla Watanabe Tekkosho (in seguito divenuta Kyushu Hikoki KK), si attest\u00f2 complessivamente poco oltre le 1\u00a0400 unit\u00e0.\nTecnica.\nCellula.\nMonoplano ad ala bassa, l'Aichi E13A era un idrovolante dalla struttura interamente metallica; la fusoliera aveva sezione circolare con abitacolo triposto che prevedeva la disposizione in tandem dell'equipaggio, sotto un unico tettuccio vetrato e dotato di aperture a scorrimento.\nL'ala, a pianta rettangolare ed estremit\u00e0 arrotondate, presentava le superfici di controllo rivestite in tela. L'impennaggio era di tipo classico, con piani orizzontali sistemati al di sotto della deriva, nel cono di coda.\nI due galleggianti \"a scarponi\" erano collegati in modo fisso alla struttura alare mediante un singolo montante perpendicolare al piano alare; negli esemplari costruiti a partire dal 1944 (appartenenti alle versioni indicate come E13A1a e E13A1b) a questo montante ne venne aggiunto un secondo disposto in diagonale verso il centro del velivolo.\nMotore.\nDisposto all'estrema prua, l'apparato propulsivo del \"Jake\" era costituito dal motore radiale Mitsubishi Kinsei 43: si trattava di un motore a quattordici cilindri disposti su doppia stella e raffreddati ad aria, capace di erogare la potenza di 1\u00a0095 CV. ed azionante un'elica tripala metallica.\nSistemi.\nDal punto di vista delle dotazioni di bordo, oltre agli apparati radio comunemente in dotazione ai velivoli, i \"Jake\" della versione E13A1b furono dotati di un sistema radar per la rilevazione di bersagli di superficie (nello specifico per l'individuazione delle unit\u00e0 navali) mentre alcuni velivoli furono equipaggiati con un sistema di rilevamento delle anomalie magnetiche noto con il nome di \"Jikitanchiki\".\nArmamento.\nL'armamento dell'Aichi E13A1 era costituito da una mitragliatrice Tipo 92 (calibro 7,7\u00a0mm) brandeggiabile, a disposizione del terzo membro dell'equipaggio, rivolta in senso opposto a quello di marcia. A guerra avanzata venne introdotta una modifica realizzabile \"sul campo\" grazie alla quale era possibile dotare gli apparecchi di un cannone Tipo 99 (calibro 20 mm), piazzato nel ventre della fusoliera e rivolto verso il basso.\nI carichi di caduta erano trasportati esternamente e potevano essere costituiti da una singola bomba da 250\u00a0kg oppure da quattro bombe da 60\u00a0kg ciascuna.\nImpiego operativo.\nL'inizio della carriera operativa dell'Aichi E13A risale alla fine del 1941 quando, nel corso della seconda guerra sino-giapponese, velivoli di questo tipo furono impiegati per bombardare la ferrovia tra le citt\u00e0 di Canton e Hankou. Nell'ambito del medesimo conflitto gli E13A furono inoltre impiegati pi\u00f9 in generale per compiti di pattugliamento marittimo.\nL'impiego dei \"Jake\" nella seconda guerra mondiale fu immediato: lanciati dagli incrociatori \"Tone\", \"Chikuma\" e \"Kinugasa\" furono i velivoli che effettuarono i voli di ricognizione per la flotta in avvicinamento all'isola di Oahu, per quello che sarebbe passato alla storia come l'attacco di Pearl Harbor.\nLa presenza dell'idrovolante E13A fu una costante in tutti i teatri operativi che videro impegnata la Marina imperiale giapponese nel corso della seconda guerra mondiale; in particolare questi velivoli si mostrarono estremamente utili per la loro grande autonomia di volo (circa quindici ore). e, malgrado le loro limitate difese passive (sia per la carente blindatura del posto di pilotaggio sia per la mancanza di serbatoi di carburante autosigillanti), ottennero risultati considerevoli. Il loro impiego come bombardieri venne comunque limitato ai teatri nei quali l'aviazione nemica non era presente in forze.\nL'utilizzo degli E13A fu destinato ad un ampio spettro operativo che variava dalla ricognizione marittima all'attacco alle unit\u00e0 navali di superficie cos\u00ec come alla ricerca e soccorso ed al trasporto di personale. Alcune fonti riportano che l'impiego dell'E13A in compiti di contrasto ai sommergibili non si rivel\u00f2 particolarmente fruttuoso poich\u00e9 il sistema di rilevamento impiegato, il gi\u00e0 citato \"Jikitanchiki\", risult\u00f2 complesso soprattutto per i piloti meno esperti. Secondo gli interrogatori compiuti dopo la fine della guerra dagli statunitensi sull'ufficiale comandante del 901\u00ba gruppo aereo di stanza a Formosa, l'apparato di rilevamento aveva una efficacia di 150\u00a0m per lato ad un'altezza di 150\u00a0m, anche se i piloti pi\u00f9 esperti volavano a 12-15 m dalla superficie. Lo schema tipo di rilevamento prevedeva 6 velivoli distanziati tra loro di 300\u00a0m che volavano in parallelo davanti al convoglio, e un altro velivolo dotato di radar a 45 miglia dall'ultima nave scortata; secondo i giapponesi, i risultati dovuti all'uso di queste tattiche e dell'apparecchiatura, di per s\u00e9 molto pesante, tanto da costringere ad alleggerire i velivoli con la rimozione di blindature e componenti non necessarie, fu fruttuosa portando ad una dozzina di affondamenti, ma secondo gli statunitensi solo in un caso certo (USS Trigger (SS-237)) ed altri due possibili l'affondamento poteva essere ricondotto a questi motivi. Infine, come molti altri velivoli giapponesi, gli E13A trovarono impiego negli ultimi scorci del conflitto mondiale come aerei kamikaze.\nAl termine della guerra, quando le truppe francesi ritornarono in possesso delle basi situate nei territori dell'Indocina, tecnici e piloti dell'A\u00e9ronautique navale rinvennero alcuni esemplari di \"Jake\": quattro di essi, ripristinati e messi in condizione di volare, furono assegnati allo Squadrone 8S con il quale rimasero in servizio fino al mese di agosto del 1948.\nVersioni.\n\"I dati sulle versioni, se non diversamente indicato, sono tratti da\" \"Enciclopedia l'Aviazione\""}
{"id": "2170489", "revid": "599013", "url": "https://it.wikipedia.org/wiki?curid=2170489", "title": "Steve Horvat", "text": "Carriera.\nClub.\nSteve ha giocato per molti anni in Australia. Ha origine croate come molti dei giocatori che si sono formati con il Melbourne Knights, squadra dove lui ha militato per diversi anni.\nNazionale.\nHa fatto diverse presenze sia con l'Under-17 (segnando anche un gol), che con i Socceroos (32 presenze)."}
{"id": "2170492", "revid": "342773", "url": "https://it.wikipedia.org/wiki?curid=2170492", "title": "Ponto (I Cavalieri dello zodiaco)", "text": ""}
{"id": "2170495", "revid": "1233442", "url": "https://it.wikipedia.org/wiki?curid=2170495", "title": "Stabilimento Tecnico Triestino", "text": ""}
{"id": "2170496", "revid": "181699", "url": "https://it.wikipedia.org/wiki?curid=2170496", "title": "Olivia Lufkin", "text": ""}
{"id": "2170498", "revid": "486946", "url": "https://it.wikipedia.org/wiki?curid=2170498", "title": "Lucifero (I Cavalieri dello zodiaco)", "text": ""}
{"id": "2170500", "revid": "339392", "url": "https://it.wikipedia.org/wiki?curid=2170500", "title": "Tricase Calcio", "text": ""}
{"id": "2170501", "revid": "486946", "url": "https://it.wikipedia.org/wiki?curid=2170501", "title": "Se7en (Choi Dong Wook)", "text": ""}
{"id": "2170505", "revid": "339392", "url": "https://it.wikipedia.org/wiki?curid=2170505", "title": "Sundowns Mamelodi", "text": ""}
{"id": "2170511", "revid": "1442080", "url": "https://it.wikipedia.org/wiki?curid=2170511", "title": "Steve Corica", "text": "Ha cominciato a giocare nel campionato semi-professionistico australiano (la NSL) nel 1990 con il Marconi Stallions.\nNel 1995 \u00e8 andato in Inghilterra dove ha giocato con il Wolverhampton, il Leicester City e il Walsall.\nCarriera.\nGiocatore.\nInizia a giocare con il club Marconi Stallions per poi trasferirsi in Inghilterra in diverse squadre per poi chiudere la sua carriera da giocatore al Sidney Fc.\nAllenatore\nIl 16 maggio 2018 viene assunto come allenatore del dopo essere stato allenatore in seconda e vice. Nella stagione 2018-19 vince il campionato."}
{"id": "2170515", "revid": "96522685", "url": "https://it.wikipedia.org/wiki?curid=2170515", "title": "SOLAS", "text": ""}
{"id": "2170519", "revid": "729019", "url": "https://it.wikipedia.org/wiki?curid=2170519", "title": "Gamla stan (metropolitana di Stoccolma)", "text": "Gamla stan \u00e8 una stazione della metropolitana di Stoccolma.\nLa sua denominazione trae origine dall'omonima isola su cui sorge, la quale rappresenta anche la citt\u00e0 vecchia di Stoccolma. La stazione si trova sul percorso delle linee rossa e verde, compresa fra le fermate T-Centralen e Slussen.\nL'apertura ufficiale \u00e8 avvenuta il 24 novembre 1957, in contemporanea con l'inaugurazione della tratta fra H\u00f6torget e Slussen.\nQuella di Gamla stan non \u00e8 una fermata sotterranea, poich\u00e9 le due banchine (coperte in gran parte) sono collocate in superficie e raggiungibili da tre vie di accesso differenti. \u00c8 geograficamente \u00e8 situata a ridosso del ponte \"Centralbron\", pi\u00f9 precisamente fra il viale \"Munkbroleden\" e il molo \"Munkbrohamnen\". Progettata dall'architetto Gunnar Len\u00e9, la stazione nel 1998 \u00e8 stata oggetto di un rinnovamento con il contributo degli artisti G\u00f6ran Dahl e Britta Carlstr\u00f6m.\nSi tratta di una delle stazioni pi\u00f9 utilizzate del sistema metroviario locale, anche grazie alla centralit\u00e0 della sua posizione. L'utilizzo medio quotidiano durante un normale giorno feriale \u00e8 pari a 21.800 persone circa."}
{"id": "2170520", "revid": "599013", "url": "https://it.wikipedia.org/wiki?curid=2170520", "title": "Francesco Luci (disambigua)", "text": ""}
{"id": "2170523", "revid": "1748167", "url": "https://it.wikipedia.org/wiki?curid=2170523", "title": "Disney Fairies", "text": "Disney Fairies \u00e8 un marchio con cui la Disney ha prodotto una serie di libri per bambini, un sito web, merchandising e film, in cui \u00e8 protagonista Trilli, la fata del film di Peter Pan, insieme ad altre fate di film Disney; questo indica che pu\u00f2 essere una versione alternativa della vita della fata.\nFatine dai film.\nTrilli: (nella versione originale \"Tinker Bell\") \u00e8 la nuova fatina Tuttofare. Nel primo film non \u00e8 contenta del suo mestiere, perch\u00e9, non avendo un talento legato alla natura, non pu\u00f2 andare nel mondo fermo a portare la primavera. Tuttavia, poi si rende conto che ogni talento \u00e8 importante e diventa orgogliosa di essere una Tuttofare; inoltre, la Regina Clarion cambia le regole e permette anche ai Tuttofare di andare nel mondo fermo, cosa dimostrata nel primo e nel terzo film. Il suo colore preferito \u00e8 il verde (come confessa in \"Trilli e il grande salvataggio\"). Il suo piatto preferito \u00e8 il muffin alla zucca. Il suo fiore preferito \u00e8 la campanula argentata. \u00c8 innamorata (ricambiata) di Terence, come si evince dal quarto film, in cui la fatina sembra ammetterlo con la sorella Pervinca, che le chiede se sono fidanzati, ma la balbuzia di Trilli rende l'ufficialit\u00e0 della cosa leggermente ambigua.\nArgentea: (\"Silvermist\") \u00e8 la fata dell'acqua. \u00c8 comprensiva e pronta ad aprire il suo cuore a Trilli; \u00e8 dolcissima e ingenua, ed \u00e8 la prima fata a diventare amica di Trilli. Il suo colore preferito \u00e8 il blu oltremare. I suoi luoghi preferiti sono gli scivoli d'acqua e il fiore che preferisce \u00e8 il loto. La sua migliore amica \u00e8 Daina.\nRosetta: \u00e8 la fata giardiniera. Ama il bello e porta la bellezza nella vita di tutti. La sua migliore amica \u00e8 Iridessa. Il suo fiore preferito \u00e8 la rosa e il suo colore preferito \u00e8 il rosa. \u00c8 vanitosa ma gentile, detesta il fango (come dimostrato in \"Trilli e il grande salvataggio\"), ma riesce a superare questa paura (in \"I giochi della Radura Incantata\"), \u00e8 innamorata (ricambiata) di un folletto dell'inverno.\nDaina: (\"Fawn\") \u00e8 la fata degli animali. \u00c8 un maschiaccio. Le amiche la considerano \"il giullare del gruppo\". Adora tutte le tonalit\u00e0 del colore \"terra\" e, come fiore, la bocca di leone. La sua migliore amica \u00e8 Argentea. \u00c8 allegra e divertente, e non sta mai ferma.\nIridessa: \u00e8 la fata della luce. \u00c8 molto intelligente e (spesso) nervosa. Adora il colore giallo e i suoi fiori preferiti sono il girasole e la primula. La sua migliore amica \u00e8 Rosetta. \u00c8 vivace e parla molto velocemente.\nVidia: \u00e8 la fata del volo veloce, un talento raro. \u00c8 molto fiera di s\u00e9 e si reputa la migliore del gruppo. Nel primo film \u00e8 egocentrica, odia tutte le altre fate, le piace volare da sola, e non sopporta Trilli, ricambiata. Nel secondo film non compare quasi mai, mentre nel terzo \u00e8 molto pi\u00f9 altruista e si sacrifica per Trilli ma se stare con il suo ragazzo, che per\u00f2 riesce a salvarla. Nel finale, si fa capire che le due sono diventate, finalmente, amiche del cuore.\nPervinca: (\"Periwinkle\") \u00e8 una fata d'inverno, sorella di Trilli con il talento della brina. Curiosa e vivace, ama leggere racconti sull'estate, le farfalle e l'albero della polvere magica, le piace pattinare su cascate ghiacciate e fare turbini di brina. Fa la conoscenza di Trilli nei Boschi Innevati e insieme scoprono il segreto delle ali delle fate.\nGliss: \u00e8 una fata dell'inverno che ha una personalit\u00e0 aperta e vede sempre le cose al positivo. \u00c9 un vero e proprio spirito libero. \u00c9 divertente e un po' esuberante e la sua migliore amica \u00e8 Spike.\nSpike: \u00e8 una fata dell'inverno ha una personalit\u00e0 che \u00e8 quasi simile a quella di Vidia. Rispetta le regole ed \u00e8 simpatica. La sua migliore amica \u00e8 Glise.\nZarina: \u00e8 la fata custode della polvere magica. Rossa, tosta, sfrontata e atletica, con un look da vera Elizabeth Swann. La riproduzione di un marinaio, intelligente, fata di cappa e spada, crea un nuovo tipo di polvere di fata che le d\u00e0 il potere di ottenere tutti i talenti delle altre fate. Armata della sua spada (uno spillo per cappello) decide di abbandonare la Radura Incantata per unirsi ai pirati della Roccia del Teschio, non prima di aver rubato della misteriosa polvere magica blu.\nTerence: folletto Spargipolvere, all'inizio semplice miglior amico di Trilli e suo co-protagonista nel secondo film, ma successivamente si scopre innamorato di lei. Nel quarto film i due appaiono decisamente innamorati, ma non \u00e8 molto chiaro se il loro rapporto sia gi\u00e0 \"ufficializzato\". Allegro e gentile con tutti, non sopporta i litigi.\nClank e BloBl\u00f2: (\"Clank e Bobble\") folletti Tuttofare fratelli amicissimi di Trilli e delle altre. Simpaticissimi e pasticcioni, ma geniali Tuttofare, fanno parte del gruppo soprattutto nel terzo film.\nFatine dai libri.\nFira: \u00e8 una fata della luce. Addestra le lucciole dell'Isola che non c'\u00e8. Il suoi colori preferiti sono il giallo e il color oro. Il suo fiore preferito \u00e8 il girasole. Le sue amiche sono Iridessa e Beck. Ha paura delle eclissi.\nLily: \u00e8 una fata giardiniera. \u00c8 paziente e amichevole. Le sue amiche sono Bess e Rosetta. Il suo colore preferito \u00e8 il verde. Ama il suo giardino e odia starne lontana. Adora le torte di frutta.\nBess: \u00e8 una fata dell'arte. \u00c8 un po' confusionaria. La sua amica del cuore \u00e8 Lily. Adora il tulipano. Non ha un colore preferito: le piacciono tutti! Il suo posto preferito \u00e8 il suo studio. Il suo oggetto preferito \u00e8 il suo primo pennello. Odia le critiche.\nBeck: \u00e8 una fata degli animali. \u00c8 un po' timida. Sa parlare benissimo la lingua degli uccelli. Le sue migliori amiche sono Daina e Fira. Adora il marrone e il verde. Il suo fiore preferito \u00e8 il soffione. Adora le frittelle di ghiande.\nRani: \u00e8 una fata dell'acqua. \u00c8 amica di Trilli, Prilla e Argentea. Adora la ninfea acquatica. Odia i deserti. Il suo cibo preferito \u00e8 il ghiacciolo al melone. Ama stare sott'acqua. Il suo colore preferito \u00e8 l'acquamarina. \u00c8 contro la siccit\u00e0. Da quando \u00e8 caduta in acqua non ha pi\u00f9 le ali.\nPrilla: non ha ancora scoperto il suo talento e questo la rende un po' insicura, ma sa essere anche esuberante e acrobatica. Le sue migliori amiche sono Rani e Trilli. Adora il colore rosa e la margherita. Il suo luogo preferito \u00e8 il Mondofermo.\nLuoghi.\nMondofermo: \u00e8 il mondo degli umani. Per arrivarci, bisogna volare oltre la seconda stella a destra. Lo chiamano \"fermo\", perch\u00e9 sono le fate a mutare il suo aspetto. Nel primo film, una fata Tuttofare come Trilli non pu\u00f2 andarci perch\u00e9 non ha un talento legato alla natura, ma questa regola viene annullata nel finale del primo film e negli altri due. Da esso arrivano oggetti smarriti, che per molti Tuttofare sono considerati tesori.\nRadura incantata: l\u00ec vivono le fate e i folletti di ogni talento. A capo di essa c'\u00e8 la regina Clarion. In esso si celebra il Baccanale d'Autunno."}
{"id": "2170526", "revid": "124743297", "url": "https://it.wikipedia.org/wiki?curid=2170526", "title": "Carole Andr\u00e9", "text": "Biografia.\nFiglia di Gaby Andr\u00e9 e dell'imprenditore statunitense Eli Smith, Carole entra nel mondo del cinema da adolescente. La sua fama \u00e8 maggiormente legata alle interpretazioni dei personaggi salgariani di Lady Marianna Guillonk, la Perla di Labuan, nello sceneggiato \"Sandokan\", e di Honorata Wan Guld nel film \"Il Corsaro Nero\", in entrambi i casi a fianco di Kabir Bedi e diretta da Sergio Sollima.\nIn un'intervista rilasciata durante la trasmissione \"Sottovoce\" condotta da Gigi Marzullo, l'attrice ha affermato di essersi laureata come architetto con specializzazione in giardini. Si \u00e8 anche occupata di organizzazione di eventi con la sua societ\u00e0 \"Smith &amp; Wendy\". Da tempo si dedica al nuoto amatoriale master con ottimi risultati sportivi.\nFilmografia.\nTelevisione.\nCarole Andr\u00e9 ha anche partecipato nel 1976 a un ciclo di \"sketch\" della rubrica pubblicitaria televisiva \"Carosello\" pubblicizzando le termocoperte Lanerossi."}
{"id": "2170528", "revid": "984922", "url": "https://it.wikipedia.org/wiki?curid=2170528", "title": "Sergio Garfagnoli", "text": "Biografia.\nNel 1971 recit\u00f2 nel ruolo di Jaschu nel film \"Morte a Venezia\"."}
{"id": "2170530", "revid": "466539", "url": "https://it.wikipedia.org/wiki?curid=2170530", "title": "Eva Ax\u00e9n", "text": "Biografia.\nNota anche con il nome di \"Eva Tavazzi\", dopo aver esordito al cinema, da una relazione con Adalberto Maria Merli nasce una figlia, anche lei attrice, Euridice Axen."}
{"id": "2170533", "revid": "767487", "url": "https://it.wikipedia.org/wiki?curid=2170533", "title": "Non mandarmi fiori!", "text": "Non mandarmi fiori! (\"Send Me No Flowers\") \u00e8 un film del 1964, diretto da Norman Jewison, basato sulla commedia teatrale di Norman Barasch e Carroll Moore, che era gi\u00e0 in scena a Broadway nel 1960. Il brano dei titoli d'apertura \u00e8 stato scritto da Hal David e Burt Bacharach.\nTrama.\nGeorge Kimball \u00e8 un ipocondriaco cronico, continuamente tormentato da brutti sogni sulla propria salute, e schiavo di pillole e medicinali che assume quotidianamente. Quando sperimenta allarmanti dolori al petto, George si reca in ospedale per un controllo: ascoltando non visto il proprio medico curante, il Dr. Morrisey, mentre discute con un collega la diagnosi di un malato terminale che ha solo due settimane di vita, George si convince che si stia parlando proprio di lui e rimane sconvolto. Sul treno che lo riporta a casa, discute col suo amico Arnold della questione e decide di non rivelare nulla a sua moglie Judy, per non allarmarla.\nGeorge inizia a pianificare i dettagli del proprio funerale. Visita quindi l'agenzia di pompe funebri gestita da Mr. Akins, per acquistare un terreno destinato alla propria sepoltura. Preoccupato per il futuro della moglie, George si mette quindi in testa di dover cercare un nuovo marito per Judy, che si prenda cura di lei quando egli morir\u00e0. Arnold lo aiuta in tale compito, ma la situazione assume connotati grotteschi quando, per un equivoco, Judy si convince che il comportamento strano di George sia legato al tentativo di mascherare un tradimento con Linda Bullard, la moglie di un loro conoscente. Judy diventa furiosa quando, a seguito di una innocente discussione, Linda ringrazia George con un bacio sulla guancia. Nel tentativo di giustificarsi con Judy, George le rivela finalmente quella che crede la verit\u00e0, ovvero che sta per morire.\nSconvolta dalla rivelazione, il giorno seguente Judy incontra il dottor Morrissey, il quale le conferma che in realt\u00e0 George \u00e8 in perfette condizioni di salute. Judy crede dunque che l'espediente della malattia sia legato ancora al tradimento coniugale e chiude il marito fuori di casa. Il giorno dopo la donna acquista un biglietto ferroviario e si accinge a partire, mentre George continua a provare a convincerla della propria innocenza. Rientrata in casa per prendere le sue borse, Judy incontra il signor Akins, gestore dell'impresa di pompe funebri, il quale le consegna i contratti con cui George ha disposto le modalit\u00e0 della propria sepoltura. Grazie a questo evento Judy capisce che George le ha detto la verit\u00e0 e lo perdona.\nIncassi.\nIl film ha incassato $ 9.129.247 negli Stati Uniti d'America (Per Nash Information Services, LLC)."}
{"id": "2170535", "revid": "599013", "url": "https://it.wikipedia.org/wiki?curid=2170535", "title": "Agammaglobulinemia legata al sesso", "text": "Per agammaglobulinemia legata al sesso conosciuta anche con il nome di \"malattia di Bruton\" o \"XLA (X-linked agammaglobulinemia)\" in campo medico, si intende una forma specifica di agammaglobulinemia congenita.\nEpidemiologia.\nColpisce individui di sesso maschile solitamente in et\u00e0 infantile, raramente ha insorgenza tardiva. Si tratta di una malattia rara, con incidenza 1 su 100.000 individui di sesso maschile nati vivi. Le femmine sono portatrici sane.\nStoria.\nLa sindrome deve il suo nome a colui che ha descritto il quadro clinico per primo, il medico Ogden Carr Bruton nel 1952.\nSintomatologia.\nLe prime manifestazioni compaiono dopo i primi 6 mesi di vita, in seguito alla perdita degli anticorpi circolanti di origine materna (IgG). Nel bambino affetto da XLA, a causa di una mutazione a carico del gene BTK, non \u00e8 possibile lo sviluppo di linfociti B maturi: per questo si osserva una forte carenza di linfociti B circolanti e di immunoglobuline sieriche, con conseguente severa compromissione delle funzionalit\u00e0 del sistema immunitario. Tipica dei pazienti affetti da XLA \u00e8 l'insorgenza di infezioni batteriche ricorrenti (otite media, sinusite, bronchite, polmonite, meningite, diarrea, artrite settica ed infezioni cutanee) prima dei 5 anni di et\u00e0 e assenza o atrofia di tonsille e linfonodi. I pazienti con XLA sono inoltre maggiormente inclini a sviluppare malattie autoimmuni rispetto ai non affetti. Non mostrano invece una aumentata suscettibilit\u00e0 alle infezioni virali. \nEziologia.\nLa causa \u00e8 genetica. Lo sviluppo della patologia \u00e8 legato a difetti a carico del gene BTK (\"Bruton's tyrosine kinase\"), localizzato sul cromosoma Xq21.3-22 e coinvolto nei processi di maturazione e differenziamento dei linfociti B. Sono state identificate pi\u00f9 di 500 diverse mutazioni causative della patologia in tutti i domini della BTK.\nDiagnosi.\nPer diagnosticare la malattia occorre considerare il quadro clinico, indagini di laboratorio, test genetici e storia familiare. Il quadro clinico comprende l'insorgenza di infezioni batteriche ricorrenti nei primi 5 anni di et\u00e0 e lo scarso sviluppo di tonsille e linfonodi. Ai test di laboratorio risulta una forte diminuzione della concentrazione dei linfociti B circolanti (&lt;1% nel sangue periferico) ed una forte diminuzione della concentrazione delle immunoglobuline sieriche (IgG&lt;220 mg/dL; IgA e IgM&lt;20 mg/dL). I test genetici possono essere impiegati per individuare varianti patogeniche del gene BTK e quindi confermare la diagnosi di XLA. Trattandosi di una malattia con trasmissione legata al cromosoma X importante \u00e8 anche considerare la storia familiare, ponendo particolare attenzione alla presenza di maschi affetti nella linea materna. Nel caso di gravidanze in cui si abbia un sospetto di XLA in base alla storia familiare \u00e8 possibile effettuare test per la diagnosi pre-prenatale o addirittura test genetici pre-impianto. Sono stati sviluppati inoltre test per lo screening neonatale, cos\u00ec da poter identificare precocemente la patologia nei neonati.\nTerapia.\nSi somministrano immunoglobuline endovena in dosi da 200\u2013500\u00a0mg/pro kg ogni 3 settimane, in compresenza di una terapia a scopo esclusivamente profilattico di tipo antibiotico.\nPrognosi.\nGrazie alle recenti scoperte in campo medico la prognosi \u00e8 pi\u00f9 favorevole di un tempo, rimane spesso mortale anche per colpa delle possibili complicanze fra cui l'insufficienza polmonare."}
{"id": "2170536", "revid": "204012", "url": "https://it.wikipedia.org/wiki?curid=2170536", "title": "Malattia di Bruton", "text": ""}
{"id": "2170537", "revid": "204012", "url": "https://it.wikipedia.org/wiki?curid=2170537", "title": "Sindrome di Bruton", "text": ""}
{"id": "2170539", "revid": "486946", "url": "https://it.wikipedia.org/wiki?curid=2170539", "title": "Magnesia (Lidia)", "text": ""}
{"id": "2170543", "revid": "1870933", "url": "https://it.wikipedia.org/wiki?curid=2170543", "title": "Saprissa de Coraz\u00f3n JVC", "text": "Il Saprissa de Coraz\u00f3n JVC \u00e8 un club calcistico costaricano.\nStoria.\nIl Deportivo Saprissa, club della Costa Rica, ottenne una franchigia per partecipare alla Liga de Ascenso (seconda serie nazionale) allo scopo di far crescere calcisticamente giocatori giovani da integrare nel club \"morado\" e della Selezione Nazionale: si tratta del Saprissa de Coraz\u00f3n JVC. Questa franchigia \u00e8 stata amministrata da varie squadre, dal 1992 la franchigia era propriet\u00e0 dell'AD Ramonense, nel 1999 i \"ramonenses\" cedettero la franchigia in prestito a La Fortuna di San Carlos e in seguito alla squadra Alfaro Ruiz. L'anno seguente (2001) la Ramonense vendette questa franchigia al Fusi\u00f3n Tib\u00e1s.\nNel 2005 la squadra il Fusi\u00f3n venne rilevato dal Saprissa de Coraz\u00f3n.\nI \"morados\", allenati da Vladimir Quesada debuttarono il 20 agosto 2005 nello stadio Ricardo Saprissa, e in quell'incontro sconfissero per 5-1 il club del Puntarenas.\nNel Saprissa de Coraz\u00f3n JVC i giocatori Daniel Arce e Jozimar Ried con una sola stagione nella Liga de Ascenso furono promossi alla massima categoria. Ma anche la squadra del Santos de Gu\u00e1piles ha beneficato di questo processo, poich\u00e9 Krasher Mooke, Cristian Carrillo e Johnny Acosta passarono dal Saprissa de Coraz\u00f3n alla squadra \"guapile\u00f1a\".\nMembri della Giunta Direttiva.\nVicepresidente: Mariano Varela\nDirettore Amministrativo: Carlos Cortinas de la Fuente\nDirezione Divisioni Minori: Enrique Rivers Guti\u00e9rres\nRosa 2008-2009.\nStaff Tecnico.\nDirettore Tecnico: Roy Myers Francis\nAssistente Tecnico: Marco Herrera Mar\u00edn\nPreparatore Fisico: Erick S\u00e1nchez Alvarado\nMassaggiatore: Alvaro Sanchez Guzm\u00e1n\nUtilero: Ronny Madriz Castro"}
{"id": "2170559", "revid": "123286357", "url": "https://it.wikipedia.org/wiki?curid=2170559", "title": "La bara d'argento", "text": "La bara d'argento (\"A Morbid Taste for Bones\") \u00e8 un romanzo giallo storico di ambientazione medievale della scrittrice britannica Ellis Peters pubblicato nel 1977, primo della serie in cui indaga il monaco benedettino fratello Cadfael.\n\u00c8 stato pubblicato per la prima volta in Italia nel 1981, con il titolo \"Fratello Cadfael e la bara d'argento\", come n. 1707 della collana poliziesca \"Il giallo Mondadori\".\nTrama.\nInghilterra XII secolo. Nel giardino dell'abbazia benedettina di Shrewsbury, fratello Cadfael si occupa delle sue piante, aiutato da due giovani novizi, fratello John e fratello Columbanus. Cadfael, che in passato \u00e8 stato anche marinaio ed ha partecipato anche alla Crociata, adesso ha messo da parte l'irruenza appassionata della giovinezza per dedicarsi alle erbe medicinali ed alla preghiera.\nPer dare ancora pi\u00f9 lustro all'abbazia, il priore Robert ha trovato una soluzione perfetta: traslare nel monastero di Shrewsbury le reliquie di Santa Winifred. Con questa \"santa missione\" da Shrewsbury partono sei monaci, il priore, fratello Jerome e fratello Cadfael con i novizi John e Columbanus. Arrivati a Gwytherin, il piccolo borgo gallese ove riposano le spoglie della santa, i monaci benedettini si accorgono che il loro progetto non \u00e8 accolto con entusiasmo dagli abitanti del luogo.\nDurante la riunione in cui la comunit\u00e0 di Gwytherin deve concedere il suo assenso alla traslazione, uno fra i notabili del borgo, Rhisiart, si oppone esplicitamente al disegno del priore Robert, convincendo con le sue parole la maggioranza degli altri \"uomini liberi\" chiamati alla decisione. Avendo provato senza successo a corrompere Rhisiart con una borsa di monete, il priore Robert dichiara il suo oppositore colpevole di blasfemia, ma l'intervento di padre Huw, parroco del borgo, riesce a ricomporre la situazione fissando un nuovo appuntamento per l'indomani.\nIl giorno seguente Rhisiart viene atteso a lungo presso la chiesa di padre Huw, e quando finalmente si iniziano le ricerche dell'uomo, questi viene scoperto cadavere, apparentemente ucciso da una freccia, scoccata a tradimento alle sue spalle. L'opportuna morte di Rhisiart evidentemente elimina il principale avversario del progetto di padre Robert, il quale pu\u00f2 far intendere che l'uomo \u00e8 morto per essersi opposto al desiderio della santa.\nFratello Cadfael, indagando sul luogo del delitto e sul corpo della vittima, aiutato da Sioned, unica figlia di Rhisiart e innamorata di Engelard, arriver\u00e0 ad eliminare le false piste e giungere alla verit\u00e0 sulla terribile morte di Rhisiart."}
{"id": "2170563", "revid": "729019", "url": "https://it.wikipedia.org/wiki?curid=2170563", "title": "Isola di Hamilton", "text": "L'isola di Hamilton \u00e8 la seconda pi\u00f9 grande isola abitata delle isole Whitsunday, dopo l'isola Whitsunday stessa. \u00c8 caratterizzata da una serie di montagne umide sommerse situate vicino alla costa orientale del Queensland, Australia. L'isola di Hamilton si trova a sud di Whitsunday Island; affiancata ad ovest c'\u00e8 Dent Island.\nEconomia.\nA differenza della maggior parte delle isole al largo della costa orientale dell'Australia, l'isola di Hamilton \u00e8 utilizzata quasi esclusivamente a scopi turistici. L'isola \u00e8 tuttavia attrezzata per un crescente numero di residenti, sia dipendenti delle varie imprese presenti sull'isola che persone che scelgono di ritirarsi sull'isola e godersi lo stile di vita che essa offre. L'isola \u00e8 gestita dalla famiglia Oatley in base a un contratto di affitto a lungo termine concesso dal governo del Commonwealth. Gli Oatley possiedono e gestiscono la societ\u00e0 \"Hamilton Island Enterprises\" che controlla la maggior parte delle strutture ricettive e delle aziende sull'isola.\nL'aeroporto dell'isola di Hamilton \u00e8 l'unico aeroporto nelle Isole Whitsunday grande abbastanza da accogliere velivoli commerciali di grandi dimensioni. L'isola viene anche servita da parecchie linee traghetto che possono trasportare esclusivamente persone. I veicoli a motore sulla terraferma sono proibiti, ad eccezione di quelli dei commercianti. Le necessit\u00e0 di trasporto vengono soddisfatte prevalentemente da un parco di carrozzini da golf noleggiabili dai turisti.\nAlla fine di agosto l'isola ospita l'annuale festival di yacht con una settimana di gare, durante la quale pi\u00f9 di 150 yacht convergono sull'isola da tutta l'Australia e dalla Nuova Zelanda per una settimana di gare attorno alle isole. 'Whitehaven Day' \u00e8 il giorno in cui gli yacht scendono sulla bella spiaggia di Whitehaven per \"la pi\u00f9 grande festa sulla spiaggia dell'emisfero australe\" . Questo tuttavia \u00e8 solo uno di molti festival ospitati sull'isola.\nOgni anno, attorno a luglio-settembre, i visitatori possono avvistare le balene mentre migrano attraversando le calde acque delle Isole Whitsunday."}
{"id": "2170564", "revid": "14691", "url": "https://it.wikipedia.org/wiki?curid=2170564", "title": "Isola di Hamilton (Queensland)", "text": ""}
{"id": "2170572", "revid": "486946", "url": "https://it.wikipedia.org/wiki?curid=2170572", "title": "Aeroporto di Malpensa 2000", "text": ""}
{"id": "2170583", "revid": "73843", "url": "https://it.wikipedia.org/wiki?curid=2170583", "title": "Atletica leggera ai Giochi della XVII Olimpiade - 100 metri piani maschili", "text": "La competizione dei 100 metri piani maschili di atletica leggera ai Giochi della XVII Olimpiade si \u00e8 disputata nei giorni 31 agosto e 1\u00ba settembre 1960 allo Stadio Olimpico di Roma\nL'eccellenza mondiale.\nIl 21 giugno, a Zurigo, Armin Hary firma il primo 10\" netti della storia (10\"25 secondo il cronometraggio elettronico) con vento regolare, migliorando il 10\"1 dello statunitense Ray Norton dell'anno prima. A Roma sono presenti entrambi.\nLa gara.\nArmin Hary vince la prima semifinale in 10\"3 sugli statunitensi Sime e Norton; il britannico Radford si aggiudica la seconda in 10\"4 sul cubano Figuerola.\nFinale: Armin Hary viene fermato per partenza falsa. Il tedesco non si scompone. Al secondo sparo parte con gli altri e mette subito in evidenza la sua qualit\u00e0 pi\u00f9 grande: l'accelerazione precoce. \u00c8 gi\u00e0 saldamente in testa dopo una trentina di metri. Dalla prima corsia rinviene potentemente David Sime, che giunge a soli 3 centesimi di distacco dal tedesco. Delude il numero uno degli Stati Uniti, Ray Norton, che si piazza in sesta e ultima posizione."}
{"id": "2170584", "revid": "73843", "url": "https://it.wikipedia.org/wiki?curid=2170584", "title": "Atletica leggera ai Giochi della XVII Olimpiade - 200 metri piani maschili", "text": "La competizione dei 200 metri piani maschili di atletica leggera ai Giochi della XVII Olimpiade si \u00e8 disputata nei giorni 2 e 3 settembre 1960 allo Stadio Olimpico di Roma\nL'eccellenza mondiale.\nIn giugno lo statunitense David Sime ha corso le 220 iarde in linea retta in 20\"0. Tre uomini detengono il record del mondo della distanza metrica con curva con 20\"5: Ray Norton (USA), Stone Johnson (USA) e Peter Radford (GBR).\nLa gara.\nI pi\u00f9 forti passano agevolmente i primi due turni eliminatori. Tutti e tre i co-primatisti mondiali, pi\u00f9 Livio Berruti, si sfidano nella seconda semifinale. Vince Berruti con 20\"5 (primato mondiale eguagliato e nuovo record olimpico). Siccome passano i primi tre, Radford, quarto, dovr\u00e0 vedere la finale dalla tribuna.\nNell'atto conclusivo si ripete il copione gi\u00e0 visto: Berruti, in forma splendida, conduce la gara fin dall'inizio e vince con un nuovo 20\"5. Solo lo statunitense Carney gli rimane vicino. Norton invece disputa una brutta gara e conclude in sesta e ultima posizione, preceduto anche dal connazionale Stone Johnson.\nNon succedeva dal lontano 1928 che gli Stati Uniti si lasciassero sfuggire l'oro sia sui 100 che sui 200 metri. Inoltre, \u00e8 la prima volta che entrambe le gare sono vinte da atleti europei.\nRisultati.\nFinale.\nTra i cronometristi della finale c'\u00e8 Luciano De Crescenzo (ingegnere IBM), che diventer\u00e0 poi scrittore di successo."}
{"id": "2170585", "revid": "73843", "url": "https://it.wikipedia.org/wiki?curid=2170585", "title": "Atletica leggera ai Giochi della XVII Olimpiade - 400 metri piani", "text": "La competizione dei 400 metri piani maschili di atletica leggera ai Giochi della XVII Olimpiade si \u00e8 disputata nei giorni dal 3 al 6 settembre 1960 allo Stadio Olimpico di Roma.\nLa gara.\nOtis Davis \u00e8 una spanna sopra gli altri: eguaglia il record olimpico (45\"9) gi\u00e0 in batteria e lo migliora in semifinale: 45\"5. L'unico che lo pu\u00f2 impensierire \u00e8 il tedesco Carl Kaufmann (primatista europeo con 45\"4), che vince la seconda semifinale in 45\"7, serie in cui il vincitore dei Trials, Jack Yerman, arriva ultimo e viene eliminato.\nDavis e Kaufmann ingaggiano un duello memorabile. Allo sparo lo statunitense parte come un duecentista, Kaufmann non lo segue decidendo di ripartire meglio lo sforzo. All'ingresso del rettilineo finale Davis ha sei metri di vantaggio, ma ha le pile scariche, mentre il tedesco si produce in una poderosa rimonta. I due giungono praticamente appaiati sul filo di lana, entrambi sono andati sotto il limite mondiale. Sar\u00e0 la giuria, consultando il fotofinish, ad attribuire la vittoria a Davis per un centesimo di secondo.\nI due finalisti si rincontreranno nella staffetta 4 x 400, dove saranno di nuovo protagonisti."}
{"id": "2170586", "revid": "1318658", "url": "https://it.wikipedia.org/wiki?curid=2170586", "title": "Il diario segreto di Laura Palmer", "text": "Il diario segreto di Laura Palmer (\"The Secret Diary of Laura Palmer\") \u00e8 un romanzo scritto da Jennifer Lynch nel 1990.\nStoria editoriale.\nPubblicato nel settembre 1990 per un totale di 184 pagine, il 28 ottobre il New York Times lo classific\u00f2 al quarto posto tra i libri pi\u00f9 venduti del mese. In Italia usc\u00ec in libreria e ne venne allegato un breve estratto al settimanale \"Tv Sorrisi e Canzoni\".\nNel diario, che \u00e8 stato d'ispirazione per il film-prequel \"Fuoco cammina con me\", mancano diverse pagine strappate da BOB. Quella scritta tra il 22 e il 23 febbraio 1989 (giorno della morte di Laura) viene consegnata a Donna Hayward dopo la morte di Harold Smith nel corso della seconda stagione del serial tv.\nNel mese di maggio 2017 il romanzo torna nelle librerie dopo oltre vent'anni dalla prima pubblicazione, mantenendo la stessa copertina e approfondito in alcune note.\nTrama.\nIl diario inizia il 22 luglio 1984, giorno del dodicesimo compleanno di Laura Palmer, e si conclude nel 1991 in una data imprecisata. In questi sei anni si raccontano il rapporto con i genitori, l'amicizia con Donna e l'affetto per la cugina Maddy, il primo bacio, l'amore per Bobby Briggs e James Hurley, la passione per le droghe e per la dissoluta e promiscua vita sessuale, le sue esperienze di lavoro fino alla sua ossessione per BOB e la morte. Nel diario vengono citati i suoi legami con Audrey Horne, Margaret Latterman (la \"Signora Ceppo\"), Norma Jennings, Johnny Horne, Ronette Pulaski, il dottor Jacoby, il dottor Hayward, Leo Johnson, Jacques Renault, Josie Packard e Harold Smith."}
{"id": "2170588", "revid": "3732", "url": "https://it.wikipedia.org/wiki?curid=2170588", "title": "Atletica leggera ai Giochi della XVII Olimpiade - 800 metri piani maschili", "text": "La competizione degli 800 metri piani maschili di atletica leggera ai Giochi della XVII Olimpiade si \u00e8 disputata nei giorni dal 31 agosto al 2 settembre 1960 allo Stadio Olimpico di Roma.\nLa gara.\nIn semifinale esplodono due nuovi talenti assoluti: il giamaicano George Kerr (che corre per la Federazione delle Indie Occidentali) stabilisce il nuovo record olimpico con 1'47\"1 nella prima. La seconda viene vinta dal neozelandese Peter Snell, con 1'47\"2 (aveva 1'49\"2 di personale), battendo il primatista mondiale, Roger Moens. Il vincitore dei Trials, Thomas Murphy, ha una controprestazione e finisce ultimo della prima serie. Sia Kerr che Snell sono completamente sconosciuti alla stampa internazionale, che d\u00e0 come favorito per il titolo Moens.\nIn finale Moens crede di poter domare i due nuovi talenti e lancia per primo la volata, ma Snell lo brucia sul traguardo stabilendo anche il primato olimpico. Giunge terzo, staccato di otto decimi, Kerr.\nQuella di Peter Snell \u00e8 una delle vittorie pi\u00f9 inattese. Ma il neozelandese inizia a Roma un dominio sul doppio giro di pista, che durer\u00e0 per i successivi quattro anni."}
{"id": "2170590", "revid": "62221", "url": "https://it.wikipedia.org/wiki?curid=2170590", "title": "Cecidomia", "text": ""}
{"id": "2170591", "revid": "3732", "url": "https://it.wikipedia.org/wiki?curid=2170591", "title": "Atletica leggera ai Giochi della XVII Olimpiade - 1500 metri piani", "text": "La competizione dei 1500 metri piani maschili di atletica leggera ai Giochi della XVII Olimpiade si \u00e8 disputata nei giorni 3 e 6 settembre 1960 allo Stadio Olimpico di Roma.\nRisultati.\nFinale.\nL'uomo da battere \u00e8 l'australiano Elliott. Di solito nei 1500 metri, gara di resistenza, si corre in gruppo e poi si aspettano gli ultimi 200 o 300 metri per scattare. \nMa Elliott gi\u00e0 da tempo adotta un metodo di allenamento innovativo, che gli permette di spingere sull'acceleratore gi\u00e0 dopo un giro e mezzo di pista. Fa gradualmente il vuoto dietro di s\u00e9 e va a vincere con quasi tre secondi di distacco sulla medaglia d'argento.\n\u00c8 il nuovo record mondiale. Negli ultimi 800 metri viene cronometrato in 1'52\"8.\nGiunge sesto il vincitore dei Trials, Dyrol Burleson."}
{"id": "2170592", "revid": "287204", "url": "https://it.wikipedia.org/wiki?curid=2170592", "title": "Atletica leggera ai Giochi della XVII Olimpiade - 5000 metri piani", "text": "La competizione dei 5000 metri piani maschili di atletica leggera ai Giochi della XVII Olimpiade si \u00e8 disputata nei giorni 31 agosto e 2 settembre 1960 allo Stadio Olimpico di Roma.\nLa gara.\nIn batteria eliminazione a sorpresa di Douglas Pirie, argento a Melbourne.\nFinale: quando mancano ancora quattro giri alla conclusione Murray Halberg scatta in testa ed allunga. Il gruppo non crede al suo tentativo e lo lascia andare. In poco tempo il neozelandese accumula un vantaggio di 12 metri. Il primo a reagire \u00e8 il tedesco Grodotzki. Ma Halberg continua ad andare a tutta birra: infila un giro in 61\"1, facendo crescere il suo vantaggio fino a 20 metri. \nNell'ultimo chilometro il neozelandese ha un calo, il suo tempo sul giro sale fino a 64\". Gli inseguitori ne approfittano: Grodotzki ed il polacco Zimny gli giungono quasi alle spalle, ma non basta: Halberg vince in solitaria dopo una fuga di 1,4 km, quasi un terzo di gara.\nGrodotzki, con un ultimo giro in 62\"9, riesce a battere per l'argento Zimny."}
{"id": "2170593", "revid": "3732", "url": "https://it.wikipedia.org/wiki?curid=2170593", "title": "Atletica leggera ai Giochi della XVII Olimpiade - 10000 metri piani", "text": "La competizione dei 10000 metri piani maschili di atletica leggera ai Giochi della XVII Olimpiade si \u00e8 disputata il giorno 8 settembre 1960 allo Stadio Olimpico di Roma.\nFinale.\nFinale diretta con 33 partenti. \nPartecipa il fresco olimpionico dei 5.000, il neozelandese Murray Halberg. \u00c8 presente anche il campione europeo in carica (1958), il polacco Krzyszkowiak. Il tedesco dell'Est Grodotzki e il sovietico Bolotnikov sono gli unici ad aver corso in meno di 29 minuti durante la stagione.\nFin dai primi giri conduce la gara Bolotnikov, che impone un ritmo a cui nessuno \u00e8 in grado di replicare. Taglia il traguardo con un distacco di 5 secondi sul tedesco est. Krzyszkowiak arriva settimo, con 20\" di distacco.\nIl primatista mondiale stagionale, Murray Halberg, conclude al quinto posto. Il campione europeo Krzyszkowiak \u00e8 settimo.\nBolotnikov ha migliorato il proprio personale di 26 secondi.\nIl 5 ottobre Bolotnikov, dopo il record olimpico, batter\u00e0 anche il record del mondo con 28'18\"8."}
{"id": "2170594", "revid": "125635571", "url": "https://it.wikipedia.org/wiki?curid=2170594", "title": "Ferrari F60", "text": "La Ferrari F60 (numero di progetto 660) \u00e8 stata la cinquantacinquesima monoposto costruita dalla casa automobilistica Ferrari per partecipare al Campionato mondiale di Formula 1 2009.\nQuesto modello ha sostituito la Ferrari F2008, la quale ha disputato il Campionato mondiale di Formula 1 2008, vincendo il titolo costruttori.\nPresentazione.\n\u00c8 stata presentata alla stampa, tramite il sito internet ufficiale, il 12 gennaio 2009. La Ferrari ha scelto la sigla F60 per celebrare il numero delle proprie partecipazioni alle edizioni dei campionato mondiale di Formula 1.\nLivrea e sponsor.\nLa livrea rimane molto simile rispetto a quella del 2008, in maggior parte rossa con piccoli spicchi bianchi dovuti alla sponsorizzazione della Marlboro.\nSviluppo.\nLa Ferrari F60 risponde alle esigenze imposte dai nuovi regolamenti FIA per la stagione 2009: tutti gli aspetti aerodinamici sono frutto del lavoro effettuato dal OWG (\"Overtaking Working Group\"), il team creato dalla FIA in collaborazione con le scuderie per permettere l'introduzione di novit\u00e0 aerodinamiche in grado di garantire maggiori sorpassi durante le gare.\nAerodinamica.\nRispetto alla F2008 l'ala anteriore \u00e8 pi\u00f9 larga e passa dai 140\u00a0cm precedenti ai 180\u00a0cm attuali; il flap potr\u00e0 essere regolato dal pilota. Mancano inoltre le feritoie di sfogo sulla carrozzeria, mentre l'ala posteriore \u00e8 notevolmente pi\u00f9 stretta, passando da 100\u00a0cm a 75\u00a0cm, oltre che alta, passando da 80\u00a0cm a 95\u00a0cm.\nTelaio e sospensioni.\nAnche lo schema delle sospensioni \u00e8 stato totalmente riprogettato, poich\u00e9 dal 2009 sar\u00e0 ridotta la possibilit\u00e0 di inserire gli elementi sospensivi all'interno della carenatura.\nMotore.\nIl motore ha una cilindrata totale di 2\u00a0398 cm\u00b3 e un regime di rotazione massima di 18\u00a0000 giri/minuto; l'obiettivo di durata del motore \u00e8 di circa 2\u00a0500 chilometri.\nTrasmissione.\nLa scatola del cambio non ha subito modifiche costruttive, rimanendo in carbonio e di forma longitudinale. Il sistema dei freni \u00e8 di nuova realizzazione, ed \u00e8 stato realizzato dalla Brembo.\nKERS.\nLa F60 \u00e8 stata progettata per sfruttare il KERS, ovvero il sistema di recupero dell'energia cinetica. Il KERS della Ferrari \u00e8 stato progettato in collaborazione con Magneti Marelli. Il sistema \u00e8 basato su un motore/alternatore elettrico calettato in asse con il motore il cui compito \u00e8 recuperare energia in frenata trasferendola nelle batterie per poi fornire un boost di potenza quando il pilota lo richiede (energia immagazzinabile e modo d'uso sono definiti dal regolamento tecnico).\nAttivando il KERS si potr\u00e0 dare al motore circa 80 CV in pi\u00f9 al motore per 6,67\u00a0s al giro circa.\nScheda tecnica.\n(*): \"dati non forniti ufficialmente dalla Scuderia.\"\nCronaca della stagione.\nLa vettura si \u00e8 dimostrata complessa nella messa a punto e quasi mai competitiva ad alto livello (solo 6 podi totali, tra cui una vittoria ad opera di Kimi R\u00e4ikk\u00f6nen).\nProprio il pilota brasiliano, vittima di un grave incidente nelle prove del Gran Premio di Ungheria, verr\u00e0 sostituito dapprima da Luca Badoer ed in seguito da Giancarlo Fisichella; le caratteristiche della vettura resero per\u00f2 difficile il compito dei due sostituti che non concluderanno nessuna gara a punti.\nLa carenza di risultati porter\u00e0 a concludere il campionato al quarto posto ad un solo punto dalla McLaren-Mercedes.\nLa stagione 2009 non comincia affatto bene per le due Ferrari di R\u00e4ikk\u00f6nen e Massa, che sembrano nettamente inferiori alla Brawn, alla Red Bull e pure alla McLaren. I due ferraristi in quattro gare conquistano appena tre punti, tutti conquistati da R\u00e4ikk\u00f6nen in Bahrain: tali risultati portano la Ferrari all'ultimo posto in classifica costruttori con tre punti, davanti solo alla Force India che di punti non ne ha ancora totalizzati. Nelle gare successive la Ferrari ritrova competitivit\u00e0 agguantando il primo podio stagionale grazie al terzo posto di R\u00e4ikk\u00f6nen a Monaco. Nella stessa gara Massa, giunto 4\u00ba, effettua anche il giro pi\u00f9 veloce in gara. Altri buoni risultati che testimoniano il buon momento della Ferrari arrivano da Massa che ottiene il primo podio stagionale in Germania giungendo 3\u00ba dopo essersi solamente qualificato 8\u00ba. Grazie a questi buoni piazzementi il brasiliano sale al 5\u00ba posto in classifica con 22 punti a 46 punti da leader del campionato Jenson Button, mentre R\u00e4ikk\u00f6nen si colloca al 10\u00ba posto in classifica con 10 punti, a 12 punti di distanza da Massa. Nelle qualifiche del successivo evento in Ungheria Massa subisce un gravissimo incidente causato dalla perdita di una molla, staccatasi dalla retrotreno della Brawn di Rubens Barrichello che gli colpisce in pieno il casco, causando un'uscita di pista alla \"Curva 4\". Il pilota non prende parte alla gara e non \u00e8 stato possibile sostituirlo. Il pilota subisce un forte taglio alla fronte, una commozione cerebrale e una lesione alla parte sinistra del cranio. R\u00e4ikk\u00f6nen per\u00f2 si classifica 2\u00ba dopo essere partito dalla 7\u00aa posizione, ottenendo cos\u00ec il secondo podio della sua stagione e il terzo della stagione per la scuderia di Maranello. Per il Gran Premio d'Europa la scuderia decide di schierare al posto dell'infortunato Massa, che ha terminato la stagione anzitempo, Luca Badoer, collaudatore della Ferrari che per\u00f2 nel fine settimana spagnolo non marca punti tagliando il traguardo in 17\u00aa posizione, finendo anche doppiato, dopo aver effettuato l'ultimo tempo in qualifica. Mentre R\u00e4ikk\u00f6nen giunge nuovamente a podio tagliando il traguardo in 3\u00aa posizione. Nel gran premio successivo in Belgio \u00e8 finalmente la volta della prima vittoria stagionale per la Ferrari e Kimi R\u00e4ikk\u00f6nen, quest'ultimo ritorna alla vittoria dopo quasi un anno e mezzo dall'ultima volta che risaliva al Gran Premio di Spagna 2008, mentre per quanto riguarda Badoer termina la gara al 14\u00ba posto senza precedere nessun pilota, arrivando a 1' e 42\" da Raikkonen. Dopo il gran premio la Ferrari decide di rimpiazzare Badoer con Giancarlo Fisichella che in Belgio con la Force India aveva non solo effettuato il miglior tempo in qualifica ma agguanta anche il primo podio della scuderia indiana giungendo 2\u00ba alle spalle di R\u00e4ikk\u00f6nen. Tuttavia anche Fisichella non riuscir\u00e0 a fare neanche un punto con la Ferrari ottenendo come miglior piazzamento un 9\u00ba posto in Italia, dove R\u00e4ikk\u00f6nen va ancora a podio allungando cos\u00ec la sua striscia di podi consecutivi a 4 podi di fila. Le ultime quattro gare stagionali non regalano soddisfazioni alla Ferrari che sembra quella di inizio stagione e proprio questi risultati non permettono alla scuderia di Maranello di sopravvanzare la McLaren in classifica costruttori al 3\u00ba posto. La Ferrari termina la stagione al 4\u00ba posto in classifica con 70 punti alle spalle dei campioni del mondo della Brawn, alla Red Bull e alla McLaren che precede la Ferrari per un solo punto. Mentre R\u00e4ikk\u00f6nen termina la stagione al 6\u00ba posto in classifica con 48 punti contendosi il 5\u00ba posto in classifica con Lewis Hamilton fino all'ultima gara, ottenendo una vittoria in Belgio e cinque podi, invece per quanto riguarda Felipe Massa, infortunatosi alla 10\u00aa gara in Ungheria, termina la stagione all'11\u00ba posto con 22 punti ottenendo un podio in Germania. I sostituti di Felipe Massa vale a dire Fisichella e Badoer terminano la stagione rispettivamente al 15\u00ba posto con 8 punti (8 punti conquistati con la Force India) e al 25\u00ba posto (ultimo posto) con 0 punti.\nCollegamenti esterni.\nScheda sul sito ufficiale"}
{"id": "2170595", "revid": "3732", "url": "https://it.wikipedia.org/wiki?curid=2170595", "title": "Atletica leggera ai Giochi della XVII Olimpiade - 3000 metri siepi", "text": "La competizione dei 3000 metri siepi di atletica leggera ai Giochi della XVII Olimpiade si \u00e8 disputata nei giorni 1\u00ba e 3 settembre 1960 allo Stadio Olimpico di Roma.\nRisultati.\nFinale.\nIl campione europeo, il polacco Chromik, affonda in batteria e viene eliminato.\nIl connazionale Krzyszkowiak \u00e8 il detentore del primato mondiale. Aveva gi\u00e0 corso i 10.000, specialit\u00e0 in cui \u00e8 campione europeo, ma era arrivato solo settimo.\nVuole rifarsi alla grande.\nLa finale si corre in condizioni difficili: ci sono 30\u00b0 all'ombra.\nKrzyszkowiak controlla la gara, con lui c'\u00e8 il belga Roelants. Dopo la campanella dell'ultimo giro, il polacco rompe gli indugi e si porta in testa alla corsa, mantenendo la posizione fino alla fine. Krzyszkowiak non si lascia sfuggire l'occasione di stabilire il nuovo record olimpico.\nRoelants viene superato da due sovietici e conclude al quarto posto. Ci riprover\u00e0 a Tokyo 1964.\nL'oro di Krzyszkowiak \u00e8 il primo titolo polacco nell'atletica maschile."}
{"id": "2170596", "revid": "3732", "url": "https://it.wikipedia.org/wiki?curid=2170596", "title": "Atletica leggera ai Giochi della XVII Olimpiade - Maratona", "text": "La competizione della maratona di atletica leggera ai Giochi della XVII Olimpiade si \u00e8 disputata il giorno 10 settembre 1960 a Roma.\nGli organizzatori fissano l'arrivo lungo la Via Appia, nei pressi dell'Arco di Costantino. \u00c8 la prima volta dal 1896 che la maratona olimpica maschile non termina nello stadio olimpico.\nFinale.\nIl favorito \u00e8 il sovietico Popov. Rimangono tutti nel gruppo fino al 15\u00ba chilometro. Poi l'etiope Abebe e il marocchino Abdesselem accelerano e si staccano. Neanche Popov riesce a reggere il loro ritmo. Corrono affiancati per altri 25 km. Quando mancano due chilometri all'arrivo Abebe, accorgendosi che il passo del rivale si fa pesante, scatta di nuovo e prende il largo. Vince con il nuovo record olimpico. Il campione uscente Mimoun giunge 34\u00ba.\nAbebe (questo \u00e8 il suo cognome, mentre Bikila \u00e8 il nome) \u00e8 solo alla sua terza maratona. Fa sensazione il suo arrivo scalzo al traguardo. L'etiopie aveva comprato un paio di scarpe nuove poco prima dei Giochi che us\u00f2 per la prima volta nella competizione olimpica. Durante la gara gli avevano procurato delle vesciche, per cui aveva deciso di togliersele e di continuare senza calzature: su questo episodio per\u00f2 si cre\u00f2 la leggenda romantica di \"corridore scalzo\"."}
{"id": "2170597", "revid": "73843", "url": "https://it.wikipedia.org/wiki?curid=2170597", "title": "Atletica leggera ai Giochi della XVII Olimpiade - 110 metri ostacoli", "text": "La competizione dei 110 metri ostacoli di atletica leggera ai Giochi della XVII Olimpiade si \u00e8 disputata nei giorni 3 e 5 settembre 1960 allo Stadio Olimpico di Roma.\nL'eccellenza mondiale.\nLa partecipazione di Lee Calhoun come campione in carica \u00e8 gi\u00e0 di per s\u00e9 un record: prima di lui, infatti, nessuno dei campioni olimpici dei 110 ostacoli aveva mai partecipato all'edizione successiva dei Giochi.\nLa gara.\nDue statunitensi si aggiudicano le due semifinali con lo stesso tempo, 13\"7: Willie May vince la prima e Lee Calhoun si aggiudica la seconda.\nFinale: come nel 1956, Calhoun ha una partenza bruciante e acquista un metro di vantaggio gi\u00e0 alla prima barriera. May non si d\u00e0 per vinto e cerca di rimontare, giungendo sul traguardo appaiato al connazionale. Per essersi sbilanciato troppo in avanti, Calhoun addirittura cade. Ad entrambi gli atleti viene assegnato lo stesso tempo. Calhoun vince per un solo centesimo di secondo.\nAnche la lotta per il terzo posto \u00e8 serrata: Jones ed il co-primatista mondiale Lauer tagliano il traguardo assieme. Il responso dei giudici \u00e8: 14\"0 per entrambi e terzo posto all'americano.\nAnche a Roma gli Stati Uniti occupano tutto il podio. \u00c8 la quarta tripletta consecutiva da Londra 1948.\nCalhoun \u00e8 il primo atleta che riesce a vincere due volte il titolo olimpico nella disciplina. Il suo primato verr\u00e0 eguagliato da Roger Kingdom (1984-1988)."}
{"id": "2170598", "revid": "3732", "url": "https://it.wikipedia.org/wiki?curid=2170598", "title": "Atletica leggera ai Giochi della XVII Olimpiade - 400 metri ostacoli", "text": "La competizione dei 400 metri ostacoli di atletica leggera ai Giochi della XVII Olimpiade si \u00e8 disputata nei giorni dal 31 agosto al 2 settembre allo Stadio Olimpico di Roma.\nLa gara.\nAl primo turno solo gli americani corrono in tempi inferiori ai 51 secondi.\nIn finale Glenn Davis parte subito in testa, ma abbatte il secondo ostacolo e viene superato dal connazionale Howard e da Helmut Janz. Davis riprende il suo ritmo solo al sesto ostacolo e comincia una irresistibile rimonta. Raggiunge Janz al nono ostacolo e va a prendere Howard, che supera all'ultimo ostacolo. Davis vince con il nuovo record olimpico. Un'altra rimonta viene messa a segno dal connazionale Cushman, il terzo dei Trials, che da ultimo (al sesto ostacolo) recupera fino a cogliere un'insperata medaglia d'argento. Janz rimane fuori dal podio pur avendo corso in 49\"9.\nIl 49\"3 di Glenn Davis \u00e8 la terza miglior prestazione di tutti i tempi. Il tedesco Helmut Janz \u00e8 il primo europeo ad infrangere la barriera dei 50 secondi (tempo manuale) nella specialit\u00e0. Glenn Davis rimarr\u00e0 a lungo l'unico atleta ad aver vinto due ori nella specialit\u00e0. Il suo primato verr\u00e0 eguagliato da Edwin Moses nel 1984."}
{"id": "2170599", "revid": "73843", "url": "https://it.wikipedia.org/wiki?curid=2170599", "title": "Atletica leggera ai Giochi della XVII Olimpiade - Staffetta 4\u00d7100 metri maschile", "text": "La competizione della staffetta 4\u00d7100 metri maschile di atletica leggera ai Giochi della XVII Olimpiade si \u00e8 disputata nei giorni 7 e 8 settembre 1960 allo Stadio Olimpico di Roma.\nRisultati.\nLa Germania stabilisce il nuovo record del mondo in batteria: 39\"5.\nIn finale vincono gli Stati Uniti al ritmo di record del mondo, ma sono squalificati per invasione di corsia. Il titolo va alla seconda classificata, proprio la Germania, che eguaglia il proprio limite mondiale.\nL'Italia \u00e8 gi\u00f9 dal podio per un misero centesimo di secondo. La nazionale azzurra ripete il quarto posto di Melbourne 1956."}
{"id": "2170600", "revid": "3732", "url": "https://it.wikipedia.org/wiki?curid=2170600", "title": "Atletica leggera ai Giochi della XVII Olimpiade - Staffetta 4\u00d7400 metri", "text": "La competizione della staffetta 4\u00d7400 metri maschile di atletica leggera ai Giochi della XVII Olimpiade si \u00e8 disputata nei giorni 7 e 8 settembre 1960 allo Stadio Olimpico di Roma.\nFinale.\nSi ripete il duello tra Otis Davis e Carl Kaufmann che ha entusiasmato nei 400 piani. Entrambi sono gli ultimi frazionisti della propria nazionale.\nAll'ultimo cambio di testimone gli Stati Uniti sono davanti. Kaufmann recupera rapidamente lo svantaggio; rimane incollato a Davis, prova ad attaccarlo sul rettilineo opposto a quello d'arrivo, ma ci ripensa. Quando mancano 100 metri \u00e8 troppo tardi: Davis rilancia la volata e va a vincere col nuovo record del mondo. La Germania si consola col record europeo.\nLa frazione di Kaufmann \u00e8 cronometrata in 44\"8, contro il 45\"2 dell'americano."}
{"id": "2170601", "revid": "599013", "url": "https://it.wikipedia.org/wiki?curid=2170601", "title": "Bruno Ballarini", "text": "Carriera.\nMessosi in evidenza nel Rovereto come mezzala, nel 1958 pass\u00f2 al , dove l'allenatore Lamanna lo impieg\u00f2 invece nel ruolo di difensore. Prima come terzino, poi come libero, gioc\u00f2 nella squadra lariana dodici campionati consecutivi, sette in Serie B e cinque in Serie C, diventandone il capitano. Detiene il record di presenze in campionato fra i giocatori che hanno vestito la maglia azzurra: 350.\nAl termine della carriera \u00e8 stato allenatore-giocatore del Chiasso nel campionato svizzero di Lega Nazionale B nel 1971-1972."}
{"id": "2170602", "revid": "1543377", "url": "https://it.wikipedia.org/wiki?curid=2170602", "title": "Gobos", "text": "I Gobos sono dei dischi in vetro o metallo che servono per proiettare immagini, testi, loghi e figure astratte.\nFunzionano come delle diapositive ma hanno il vantaggio di resistere alle alte temperature dei proiettori utilizzati negli spettacoli.\nL'etimologia.\nL'etimologia \u00e8 incerta essendovene diverse. La pi\u00f9 attendibile \u00e8 che il termine nasca negli Stati Uniti in ambito teatrale. Quando il regista voleva si oscurassero i fari del palcoscenico diceva \"GO Black Out\" , da cui GO-BO e poi Gobo.\nAltre fonti dicono che l'origine sia la frase \"Goes Before Optics\".\nCome sono fatti.\nI gobos inizialmente erano solo in metallo, ottenuti da lamine sottili da 0.2 mm a 1mm a forma di dischi con diametri da 20 a 100 mm circa. In questo tipo di gobos l'immagine o il testo sono ottenuti \"forando\" la lamina. Per \"forare\" esistono diverse tecniche dalla fotoincisione chimica all'incisione con il laser.\nNegli anni novanta nascono i gobos in vetro, ottenuti da speciali filtri ottici di vari colori. In questo modo si possono ottenere immagini molto pi\u00f9 complesse e con tutti i colori possibili.\nCon l'introduzione dei gobos in vetro nasce il problema delle riflessioni tra la lente del proiettore e la superficie specchiata del gobo.\nPer una migliore definizione e particolari proiettati precisi, nei gobo in metallo spesso si usa uno spessore sottile da 0,1 mm in acciaio inox utilizzando l'incisione chimica."}
{"id": "2170603", "revid": "767487", "url": "https://it.wikipedia.org/wiki?curid=2170603", "title": "Itogon", "text": "Itogon \u00e8 una municipalit\u00e0 di Seconda classe delle Filippine, situata nella Provincia di Benguet, nella Regione Amministrativa Cordillera.\nItogon \u00e8 formata da 9 baranggay:"}
{"id": "2170604", "revid": "3732", "url": "https://it.wikipedia.org/wiki?curid=2170604", "title": "Atletica leggera ai Giochi della XVII Olimpiade - Salto in alto maschile", "text": "La competizione del salto in alto maschile di atletica leggera ai Giochi della XVII Olimpiade si \u00e8 disputata il giorno 1\u00ba settembre 1960 allo Stadio Olimpico di Roma.\nL'eccellenza mondiale.\nL'americano John Thomas batte tre volte il record del mondo durante la stagione, portandolo a 2,229 metri. \nGiunge a Roma con il ruolo di grande favorito. A contrastarlo c'\u00e8 il terzetto dei sovietici, allenati dal mago Vladimir Djachov, tra cui spicca il russo siberiano Valerij Brumel' che, a soli 18 anni, \u00e8 il nuovo primatista europeo con 2,17.\nRisultati.\nTurno eliminatorio.\nDiciassette atleti raggiungono la misura richiesta.\nFinale.\nIl primo ad uscire di scena \u00e8 il campione in carica, Dumas, che sbaglia sorprendentemente a 2,09. Gli altri proseguono senza difficolt\u00e0.\nAlla quota di 2,12 tutti e tre i sovietici saltano la misura (Brumel al terzo tentativo), Thomas (USA) addirittura la passa. \nSiamo a 2,14: il georgiano Shavlakadze \u00e8 l'unico a farcela alla prima prova, tutti gli altri la superano alla seconda. \nA 2,16 Shavlakadze mantiene il suo percorso netto, Brumel ce la fa al secondo salto, mentre Thomas e il terzo dei sovietici falliscono per tre volte."}
{"id": "2170605", "revid": "120706950", "url": "https://it.wikipedia.org/wiki?curid=2170605", "title": "Il generale del re", "text": "Il generale del re (\"The King's General\") \u00e8 un romanzo scritto nel 1946 da Daphne du Maurier.\nTrama.\nDi stampo storico, ambientato nell'Inghilterra del XVII secolo, narra delle avventure di Richard Grenville, generale di Carlo I e del principe di Galles, dei misteri in cui erano coinvolto, delle sue battaglie."}
{"id": "2170606", "revid": "73843", "url": "https://it.wikipedia.org/wiki?curid=2170606", "title": "Atletica leggera ai Giochi della XVII Olimpiade - Salto con l'asta", "text": "La competizione del salto con l'asta di atletica leggera ai Giochi della XVII Olimpiade si \u00e8 disputata i giorno 5 e 7 settembre 1960 allo Stadio Olimpico di Roma.\nL'eccellenza mondiale.\nAlle selezioni americane Donald Bragg batte Ron Morris stabilendo con 4,81 il nuovo record del mondo.\nRisultati.\nTurno eliminatorio.\nI 13 atleti finalisti (c'\u00e8 un pari merito) sono selezionati a 4,30 m.\nIl neo primatista europeo Manfred Preu\u00dfger (della Germania dell'Est) fallisce la qualificazione fermandosi a 4,20.\nFinale.\nAi Giochi si ripete il duello tra i due americani. Fino a 4,55 sono impegnati dal campione europeo Landstr\u00f6m e dal portoricano Cruz.\nA 4,60 rimangono soli in gara a contendersi oro e argento. Bragg passa la misura alla prima prova, Morris alla seconda. La gara si trascina da oltre cinque ore: su richiesta dei due atleti, si evita la misura di 4,65 e si sale direttamente a 4,70, nuovo record olimpico. Bragg valica l'asticella al primo tentativo, mentre il connazionale sbaglia tre volte. La manifestazione olimpica conferma il risultato dei Trials.\nBragg \u00e8 l'ultimo saltatore che vince l'oro olimpico con un'asta di metallo."}
{"id": "2170608", "revid": "1318658", "url": "https://it.wikipedia.org/wiki?curid=2170608", "title": "Atletica leggera ai Giochi della XVII Olimpiade - Salto in lungo maschile", "text": "La competizione del salto in lungo maschile di atletica leggera ai Giochi della XVII Olimpiade si \u00e8 disputata il giorno 2 settembre 1960 allo Stadio Olimpico di Roma.\nL'eccellenza mondiale.\nPrima dei Giochi lo statunitense Ralph Boston stabilisce il nuovo primato del mondo con 8,21. In s\u00e9 \u00e8 un fatto epocale, poich\u00e9 il record durava dal 1935 e portava la firma del grande Jesse Owens. A Roma \u00e8 il grande favorito.\nRisultati.\nTurno eliminatorio.\nQuattordici atleti ottengono la misura richiesta. \nLa miglior prestazione appartiene a Irvin \"Bo\" Roberson (USA) con 7,81 m.\nFinale.\nAl secondo turno di salti va in testa il \"numero due\" statunitense Roberson, che atterra a 8,03 (primato personale). Boston gli risponde con 8,12. Nei due turni successivi le posizioni si assestano.\nLa gara si riaccende quando l'armeno Ter-Ovanesian mette a segno il record europeo di 8,04, subito seguito dal tedesco Steinbach con 8 metri esatti. L'ultimo brivido lo provoca Roberson, il cui ultimo salto \u00e8 misurato 8,11 m, a un solo centimetro dalla medaglia d'oro."}
{"id": "2170609", "revid": "73843", "url": "https://it.wikipedia.org/wiki?curid=2170609", "title": "Atletica leggera ai Giochi della XVII Olimpiade - Salto triplo", "text": "La competizione del salto triplo di atletica leggera ai Giochi della XVII Olimpiade si \u00e8 disputata il giorno 6 settembre 1960 allo Stadio Olimpico di Roma.\nL'eccellenza mondiale.\nUn mese prima dei Giochi il polacco Szmidt atterra a 17,03\u00a0m, diventando il primo uomo al mondo a superare la linea dei 17 metri. Alle Olimpiadi ha il ruolo del netto favorito.\nRisultati.\nTurno eliminatorio.\nQuindici atleti ottengono la misura richiesta.\nFinale.\nIl campione in carica, J\u00f3zef Szmidt, stabilisce il nuovo record olimpico con 16,44.\nIn finale Szmidt batte il suo fresco record al primo salto con 16,78. Il polacco scava un abisso tra s\u00e9 e gli altri concorrenti. Al secondo turno l'americano Davis si porta a 16,41; Szmidt passa e al terzo turno si migliora a 16,81, battendo il precedente record.\nAl quarto turno la gara si riapre: il sovietico Gorjaev si porta in seconda posizione con 16,63. Szmidt risponde al turno successivo con un salto di uguale misura.\nAll'ultimo turno il sovietico tenta il tutto per tutto ma fa un nullo e si accontenta dell'argento. Il connazionale Krejer invece indovina un salto a 16,43 e spodesta Davis dal gradino pi\u00f9 basso del podio.\nIl campione uscente da Silva, ormai trentatreenne, non va oltre il 14\u00ba posto con 15,07."}
{"id": "2170610", "revid": "3732", "url": "https://it.wikipedia.org/wiki?curid=2170610", "title": "Atletica leggera ai Giochi della XVII Olimpiade - Getto del peso maschile", "text": "La competizione del getto del peso maschile di atletica leggera ai Giochi della XVII Olimpiade si \u00e8 disputata il giorno 31 agosto 1960 allo Stadio Olimpico di Roma.\nL'eccellenza mondiale.\nIl campione in carica Parry O'Brien arriva secondo ai Trials dietro Dallas Long e stacca il biglietto per Roma. Terzo \u00e8 David Davis, rimane fuori Bill Nieder.\nMa poco prima dei Giochi succede l'imprevedibile: Nieder stabilisce il nuovo record del mondo con 20,06. Tra l'altro \u00e8 il primo uomo al mondo a superare la fettuccia dei 20 metri. Secondo la ferrea regola dei Trials non pu\u00f2 partecipare alle Olimpiadi. Il Comitato olimpico statunitense, per la prima volta, decide di fare un'eccezione alla regola e lascia a casa il terzo classificato dei Trials, David Davis.\nRisultati.\nTurno eliminatorio.\nQuindici atleti ottengono la misura richiesta. \nLa miglior prestazione appartiene ex aequo a Dallas Long (USA) e Viktor Lipsnis (URSS) con 17,65 m.\nFinale.\nBill Nieder parte male, ma al quinto lancio sferra una botta a 19,68 metri che gli vale l'oro."}
{"id": "2170612", "revid": "73843", "url": "https://it.wikipedia.org/wiki?curid=2170612", "title": "Atletica leggera ai Giochi della XVII Olimpiade - Lancio del disco maschile", "text": "La competizione del lancio del disco maschile di atletica leggera ai Giochi della XVII Olimpiade si \u00e8 disputata nei giorni 6 e 7 settembre 1960 allo Stadio Olimpico di Roma.\nRisultati.\nTurno eliminatorio.\nBen 22 atleti ottengono la misura richiesta. \nLa miglior prestazione appartiene ad Al Oerter, campione uscente, che stabilisce con 58,43 il nuovo record olimpico.\nFinale.\nI due co-primatisti mondiali, Richard Babka (USA) e Edmund Piatkowski (Pol) sono chiamati a dare una risposta alla sfida lanciata da Oerter. Al primo turno Babka \u00e8 davanti a tutti con 58,02; Oerter \u00e8 secondo con 57,64; Piatkowski \u00e8 pi\u00f9 indietro, quinto.\nNel secondo e terzo turno nessuno dei favoriti si migliora. La classifica viene ridisegnata al quinto lancio: Oerter scaglia l'attrezzo a 59,18, nuovo record olimpico. Babka non riesce a replicare; il terzo americano, Dick Cochran, sale al terzo posto con 57,16.\nL'ultimo turno non modifica la situazione. Piatkowski, deludente, si piazza solo quinto con 55,12."}
{"id": "2170613", "revid": "3732", "url": "https://it.wikipedia.org/wiki?curid=2170613", "title": "Atletica leggera ai Giochi della XVII Olimpiade - Lancio del martello", "text": "La competizione del lancio del martello di atletica leggera ai Giochi della XVII Olimpiade si \u00e8 disputata nei giorni 2 e 3 settembre 1960 allo Stadio Olimpico di Roma.\nRisultati.\nTurno eliminatorio.\nQuindici atleti ottengono la misura richiesta.\nFinale.\nIn qualificazione Vasili Rudenkov (URSS) stabilisce il nuovo record olimpico con un lancio a 67,03.\nRudenkov parte bene anche in finale ed \u00e8 in testa dopo il primo turno con 65,60. Al secondo lancio \u00e8 superato di 4 cm dal campione europeo Rut. Il sovietico ribadisce subito la sua superiorit\u00e0 con 67,10 al terzo turno: \u00e8 il nuovo record olimpico. Rut invece non si migliora: un nullo, cui seguiranno due lanci inferiori ai 65 metri. La vittoria va al sovietico. Si inserisce nella lotta per il podio l'ungherese Zsivotzky, che al quarto turno sale a 65,79, cogliendo la medaglia d'argento.\nDeludono gli americani: Harold Connolly, che poco prima dei Giochi ha sfondato per primo il muro dei 70 metri, finisce solo all'ottavo posto con 63,59. Fa peggio di lui il vincitore dei Trials, Hall: 14\u00b0 con 59,76.\nLa vittoria di Rudenkov apre il ciclo di successi russi nella specialit\u00e0, che negli anni successivi sar\u00e0 terra di conquista per la scuola sovietica."}
{"id": "2170614", "revid": "73843", "url": "https://it.wikipedia.org/wiki?curid=2170614", "title": "Atletica leggera ai Giochi della XVII Olimpiade - Lancio del giavellotto maschile", "text": "La competizione del lancio del giavellotto maschile di atletica leggera ai Giochi della XVII Olimpiade si \u00e8 disputata nei giorni 7 e 8 settembre 1960 allo Stadio Olimpico di Roma.\nRisultati.\nTurno eliminatorio.\nTredici atleti ottengono la misura richiesta. La miglior prestazione appartiene al polacco Janusz Sid\u0142o, secondo a Melbourne, con 85,14 m. Fra gli eliminati c'\u00e8 anche il campione olimpico uscente Egil Danielsen.\nFinale.\nCaso veramente raro, 8 dei 12 finalisti realizzano il loro miglior lancio al primo turno; inoltre i quattro migliori lanci di tutta la gara vengono effettuati sempre al primo turno.\nIl sovietico Tsibulenko, alla sua terza olimpiade, stabilisce il proprio primato personale lanciando a 84,64. A sorpresa, il secondo miglior lancio \u00e8 del tedesco Kr\u00fcger con 79,36. Nel resto della finale nessuno dei primi quattro si migliora e Tsibulenko, unico a lanciare al di sopra degli 80 metri, vince con oltre 5 metri sul secondo classificato.\nJanusz Sid\u0142o, che in qualificazione aveva lanciato a 85,14 m, non va oltre l'ottavo posto con 76,46; peggio di lui si classifica il primatista mondiale Cantello, decimo con 74,40."}
{"id": "2170615", "revid": "3732", "url": "https://it.wikipedia.org/wiki?curid=2170615", "title": "Atletica leggera ai Giochi della XVII Olimpiade - Decathlon", "text": "La competizione del decathlon di atletica leggera ai Giochi della XVII Olimpiade si \u00e8 disputata nei giorni 5 e 6 settembre 1960 allo Stadio Olimpico di Roma.\nAncora oggi la gara \u00e8 ricordata grazie al film \"La grande olimpiade\" (1960), di Romolo Marcellini, che la descrive minuziosamente e con dovizia di immagini.\nL'eccellenza mondiale.\nLa scena mondiale \u00e8 dominata dallo statunitense Rafer Johnson (argento a Melbourne) e dal taiwanese Yang (che vive negli Stati Uniti e studia nella stessa universit\u00e0 del rivale). Alle selezioni olimpiche (notoriamente \"open\" negli Stati Uniti), Johnson batte Yang e migliora per la terza volta il record mondiale con 8.683 punti.\nL'unico che ai Giochi potrebbe fare da terzo incomodo \u00e8 il sovietico Kusnetsov, gi\u00e0 detentore del record mondiale. Ma il russo \u00e8 reduce da un infortunio e non sar\u00e0 mai veramente in lotta per l'oro.\nRisultati.\nI due protagonisti sono vicini in tutte le specialit\u00e0; alla fine della prima giornata \u00e8 davanti Johnson di soli 55 punti: 4647 contro 4592.\nNella seconda giornata i due si scavalcano pi\u00f9 volte in testa alla classifica. Johnson giunge in vantaggio di 67 punti prima della prova finale, i 1500 metri. In questa gara il taiwanese vanta un personale di 4'36\", mentre lo statunitense ha un personale ben pi\u00f9 alto: 4'54\"2, stabilito a Melbourne. Yang, se vuole vincere, deve staccare Johnson di almeno dieci secondi. La gara \u00e8 massacrante: Johnson si incolla dietro Yang dall'inizio alla fine. Yang sprinta in rettilineo, ma riesce a distanziare il rivale di soli 1\"2 secondi.\nDopo l'enorme fatica Johnson dir\u00e0 \"Mai pi\u00f9\" e infatti alla fine della stagione si ritirer\u00e0 dall'attivit\u00e0 agonistica. Far\u00e0 in tempo a ricevere il premio come migliore atleta USA dell'anno negli sport non professionistici."}
{"id": "2170617", "revid": "3732", "url": "https://it.wikipedia.org/wiki?curid=2170617", "title": "Atletica leggera ai Giochi della XVII Olimpiade - Marcia 20 km", "text": "La competizione della marcia 20 km di atletica leggera ai Giochi della XVII Olimpiade si \u00e8 disputata il giorno 2 settembre 1960 a Roma."}
{"id": "2170618", "revid": "212348", "url": "https://it.wikipedia.org/wiki?curid=2170618", "title": "PIL", "text": ""}
{"id": "2170620", "revid": "287204", "url": "https://it.wikipedia.org/wiki?curid=2170620", "title": "Atletica leggera ai Giochi della XVII Olimpiade - Marcia 50 km", "text": "La competizione della marcia 50 km di atletica leggera ai Giochi della XVII Olimpiade si \u00e8 disputata il giorno 7 settembre 1960 a Roma.\nFinale.\nLo svedese Ljunggren, oro a Londra e bronzo di Melbourne, \u00e8 alla sua quarta Olimpiade. Ha 41 anni. \nIngaggia un testa a testa con il britannico Thompson. A 5\u00a0km dalla fine i due sono ancora appaiati. Vince il britannico di soli 17 secondi con il nuovo record olimpico. Tardiva la rimonta di Pamich. In precedenza si era ritirato il campione uscente Read."}
{"id": "2170621", "revid": "287204", "url": "https://it.wikipedia.org/wiki?curid=2170621", "title": "Un cadavere di troppo", "text": "Un cadavere di troppo (\"One Corpse Too Many\") \u00e8 un romanzo giallo storico di ambientazione medievale della scrittrice britannica Ellis Peters pubblicato nel 1979, secondo della serie in cui indaga il monaco benedettino fratello Cadfael.\n\u00c8 stato pubblicato per la prima volta in Italia nel 1981, con il titolo \"Un morto in pi\u00f9, fratello Cadfael\", come n. 1671 della collana poliziesca \"Il giallo Mondadori\".\nTrama.\nDurante la conta dei cadaveri avvenuta dopo una battaglia alle porte di Shrewsbury, viene scoperto il cadavere di un giovane che nulla aveva a che fare con lo scontro. Fratello Cadfael indaga sul misterioso omicidio, mentre infuria la guerra civile fra re Stefano e l'imperatrice Maud. \u00c8 in quest'opera, ambientata nell'estate del 1138, che nasce l'amicizia tra fratello Cadfael e Hugh Beringar.\nAdattamento televisivo.\nNella serie televisiva britannica\" Cadfael \u2013 I misteri dell\u2019abbazia\", prodotta dalla ITV, ogni episodio \u00e8 la trasposizione di uno dei romanzi che hanno come protagonista il monaco benedettino. \"Un cadavere di troppo\" \u00e8 stato il primo episodio trasmesso."}
{"id": "2170626", "revid": "767487", "url": "https://it.wikipedia.org/wiki?curid=2170626", "title": "Kabayan", "text": "Kabayan \u00e8 una municipalit\u00e0 di Quarta classe delle Filippine, situata nella Provincia di Benguet, nella Regione Amministrativa Cordillera.\nKabayan \u00e8 formata da 13 baranggay:"}
{"id": "2170627", "revid": "73843", "url": "https://it.wikipedia.org/wiki?curid=2170627", "title": "Atletica leggera ai Giochi della XVII Olimpiade - 100 metri piani femminili", "text": "La competizione dei 100 metri piani femminili di atletica leggera ai Giochi della XVII Olimpiade si \u00e8 disputata nei giorni 1\u00ba e 2 settembre 1960 allo Stadio Olimpico di Roma\nLa gara.\nIn batteria l'americana Wilma Rudolph eguaglia il record olimpico (11\"5), tempo che ripete anche nei Quarti di finale. Nella terza serie dei Quarti viene inaspettatamente eliminata la campionessa olimpica Betty Cuthbert.\nIl giorno dopo, in semifinale, la Rudolph fa ancora meglio: 11\"3 (11\"41), record mondiale eguagliato. Diventa la grande favorita per il titolo.\nIn finale domina con un sensazionale 11\"0, che per\u00f2 \u00e8 viziato dal vento oltre il limite e quindi non vale come primato del mondo."}
{"id": "2170628", "revid": "3732", "url": "https://it.wikipedia.org/wiki?curid=2170628", "title": "Atletica leggera ai Giochi della XVII Olimpiade - 200 metri piani femminili", "text": "La competizione dei 200 metri piani femminili di atletica leggera ai Giochi della XVII Olimpiade si \u00e8 disputata nei giorni 3 e 5 settembre 1960 allo Stadio Olimpico di Roma\nRisultati.\nLa campionessa olimpica Betty Cuthbert non si presenta dopo la controprestazione sui 100 metri, dove \u00e8 stata eliminata al secondo turno. \nWilma Rudolph (che alle selezioni americane si \u00e8 impadronita con 22\"9 del record del mondo) vince la sua batteria in 23\"2, nuovo primato olimpico; ripete la prestazione nei Quarti.\nIl giorno di semifinali e finale la pista \u00e8 bagnata dalla pioggia, per cui nessuno migliora i propri tempi. \nIn finale la Rudolph, nonostante le sia stata assegnata la prima corsia, vince con facilit\u00e0.\nGiunge quinta la campionessa europea Janiszewska (24\"8), che precede Giuseppina Leone (24\"9)."}
{"id": "2170629", "revid": "3732", "url": "https://it.wikipedia.org/wiki?curid=2170629", "title": "Atletica leggera ai Giochi della XVII Olimpiade - 800 metri piani femminili", "text": "La competizione degli 800 metri piani femminili di atletica leggera ai Giochi della XVII Olimpiade si \u00e8 disputata nei giorni 6 e 7 settembre 1960 allo Stadio Olimpico di Roma\nRisultati.\nFinale.\nLa neo primatista mondiale, la russa \u0160evcova, \u00e8 impegnata duramente dall'australiana Jones. Al termine di un duello serrato la spunta la russa per un solo decimo di secondo eguagliando anche il proprio record del mondo.\nAl di fuori dell'Europa la specialit\u00e0 \u00e8 ancora poco praticata. L'australiana Jones, medaglia d'argento, gareggiava sulla distanza metrica per la prima volta in assoluto."}
{"id": "2170630", "revid": "73843", "url": "https://it.wikipedia.org/wiki?curid=2170630", "title": "Atletica leggera ai Giochi della XVII Olimpiade - 80 metri ostacoli", "text": "La competizione degli 80 metri ostacoli di atletica leggera ai Giochi della XVII Olimpiade si \u00e8 disputata nei giorni 31 agosto e 1\u00ba settembre 1960 allo Stadio Olimpico di Roma.\nL'eccellenza mondiale.\nAnche questa specialit\u00e0 diventa territorio di conquista delle atlete dell'Est. Il 16 luglio a Mosca l'ucraina Irina Press eguaglia il record del mondo con 10\"6. Il 24 luglio le risponde da Lipsia la tedesca Gisela Birkemeyer, che fissa il nuovo limite mondiale a 10\"5.\nLa gara.\nIrina Press eguaglia il record olimpico in batteria: 10\"7 (10\"91). Viene eliminata la vincitrice dei Trials, Shirley Crowder. In semifinale fa ancora meglio: 10\"6 (10\"77), distanziando di tre decimi Gisela Birkemeyer (10\"9/11\"01). L'altra semifinale \u00e8 pi\u00f9 combattuta; Galina Bystrova e Mary Bignal arrivano quasi appaiate in 11\"0.\nIn finale Irina Press parte fortissima ed alla prima barriera ha gi\u00e0 un vantaggio di mezzo metro; controlla la gara e vince con sicurezza in 10\"8. Nel finale la Birkemeyer, che inseguiva la sovietica, si fa invece superare dall'outsider Quinton. Giunge al quinto posto la campionessa europea Bystrova (11\"2)."}
{"id": "2170631", "revid": "3732", "url": "https://it.wikipedia.org/wiki?curid=2170631", "title": "Atletica leggera ai Giochi della XVII Olimpiade - Salto in alto femminile", "text": "La competizione del salto in alto femminile di atletica leggera ai Giochi della XVII Olimpiade si \u00e8 disputata nei giorni 7 e 8 settembre 1960 allo Stadio Olimpico di Roma\nGara.\nSono quindici le atlete a raggiungere la misura richiesta e a qualificarsi per la finale.&lt;br&gt;\nLa regina indiscussa della specialit\u00e0 \u00e8 la romena Iolanda Bala\u0219, primatista mondiale con 1,86 metri. Alle competizioni cui partecipa, di solito inizia a saltare dopo che le rivali hanno raggiunto i propri limiti.\nLa gara di Roma non fa eccezione. Mentre infatti le avversarie si fermano a 1,73, la romena comincia ad impegnarsi ad 1,77, misura con cui stabilisce il nuovo primato olimpico. Superata l'asticella alla prima prova, supera 1,81 (con due salti) e poi 1,85 (al terzo salto). Quindi tenta di migliorare il proprio record mondiale facendo mettere l'asticella a 1,87, ma dopo due tentativi rinuncia e si mette la medaglia d'oro al collo.\nRisultati.\nTurno eliminatorio.\nMercoled\u00ec 7 settembre 1960, ore 9:00.\nFinale.\nGioved\u00ec 8 settembre 1960, ore 15:00."}
{"id": "2170632", "revid": "3732", "url": "https://it.wikipedia.org/wiki?curid=2170632", "title": "Atletica leggera ai Giochi della XVII Olimpiade - Staffetta 4\u00d7100 metri femminile", "text": "La competizione della staffetta 4\u00d7100 metri femminile di atletica leggera ai Giochi della XVII Olimpiade si \u00e8 disputata nei giorni 7 e 8 settembre 1960 allo Stadio Olimpico di Roma\nRisultati.\nIn batteria gli Stati Uniti stabiliscono il nuovo record del mondo con 44\"4 (44\"51).\nIn finale non sbagliano nulla e vincono l'oro."}
{"id": "2170633", "revid": "3732", "url": "https://it.wikipedia.org/wiki?curid=2170633", "title": "Atletica leggera ai Giochi della XVII Olimpiade - Salto in lungo femminile", "text": "La competizione del salto in lungo femminile di atletica leggera ai Giochi della XVII Olimpiade si \u00e8 disputata il giorno 31 agosto 1960 allo Stadio Olimpico di Roma\nL'eccellenza mondiale.\nIn agosto la tedesca Est Hildrun Claus ha battuto il record del mondo con 6,40. Si candida come migliore sfidante della detentrice del titolo, la polacca Krzesi\u0144ska.\nRisultati.\nTurno eliminatorio.\nDiciannove atlete ottengono la misura richiesta. La miglior prestazione appartiene a Mary Bignal con 6,33 m.\nFinale.\nElzbieta Krzesinska fa un nullo al primo salto. La Claus invece fa 6,21 ed \u00e8 in testa. Al secondo turno la Krzesinska risponde con 6,17. Ma al terzo salto la sovietica Krepkina, una velocista con un personale di 11\"4 nel 1958 (all'epoca record del mondo sulla distanza), scavalca le due pi\u00f9 attese protagoniste con 6,22 e si issa in testa alla classifica.\nAl quarto turno fa ancora meglio: 6,37. Questo salto le vale il nuovo record olimpico. La Krzesinska risponde con 6,25, mentre la Claus infila il secondo nullo; non si migliora nei salti finali. All'ultimo turno la Krzesinska tenta il tutto per tutto ma si migliora solo di due cm: 6,27."}
{"id": "2170634", "revid": "73843", "url": "https://it.wikipedia.org/wiki?curid=2170634", "title": "Atletica leggera ai Giochi della XVII Olimpiade - Getto del peso femminile", "text": "La competizione del getto del peso femminile di atletica leggera ai Giochi della XVII Olimpiade si \u00e8 disputata il giorno 2 settembre 1960 allo Stadio Olimpico di Roma\nRisultati.\nTurno eliminatorio.\nDodici atlete ottengono la misura richiesta. \nLa miglior prestazione appartiene a Earlene Brown (USA), con 16,15 m.\nFinale.\nLa favorita \u00e8 la sovietica Tamara Press, che nel corso dell'anno ha migliorato il record mondiale di oltre mezzo metro, portandolo a 17,78.\nIn finale lancia una bordata ben oltre i 17 metri gi\u00e0 al secondo lancio, uccidendo di fatto la gara. Subito dopo Johanna L\u00fcttge prenota il secondo posto con 16,59.\n\u00c8 lotta solo per la medaglia di bronzo. Earlene Brown scaglia la palla di ferro a 16,34, sempre al secondo turno. Valerie Sloper la supera al quarto con 16,39; l'americana si riprende il terzo posto con 16,42 all'ultimo turno. All'ultimo lancio si migliora anche la L\u00fcttge, di due centimetri: 16,61.\nPer la prima volta nella storia dell'atletica ai Giochi, due sorelle vincono entrambe l'oro olimpico. La sorella di Tamara, Irina, \u00e8 salita sul gradino pi\u00f9 alto del podio negli 80 ostacoli."}
{"id": "2170635", "revid": "3732", "url": "https://it.wikipedia.org/wiki?curid=2170635", "title": "Atletica leggera ai Giochi della XVII Olimpiade - Lancio del disco femminile", "text": "La competizione del lancio del disco femminile di atletica leggera ai Giochi della XVII Olimpiade si \u00e8 disputata nei giorni 3 e 5 settembre 1960 allo Stadio Olimpico di Roma.\nRisultati.\nTurno eliminatorio.\nUndici atlete ottengono la misura richiesta. Ad esse \u00e8 aggiunto il miglior lancio, pari a 46,91 m.\nFinale.\nDopo il primo turno \u00e8 in testa Lia Manoliu con 52,36. Al secondo turno passa in testa Nina Romashkova con 52,42. La sovietica incrementa il suo vantaggio al terzo lancio con 53,39. Tamara Press invece infila un nullo: \u00e8 in giornata-no. Dopo un ininfluente 50,92 al quarto lancio piazza un altro nullo al quinto, mentre la connazionale si esprime al meglio con 55,10.\nLa Press si risolleva dal suo stato di apatia all'ultimo turno con un 52,59 che le regala la piazza d'onore. La Manoliu scende in terza posizione. Giunge sesta la vincitrice dei Trials, Earlene Brown (51,29), che precede la campionessa uscente Fikotova, ora signora Connolly (50,95).\nNina Romashkova era stata campionessa olimpica nel 1952 ad Helsinki: \u00e8 la prima donna a rivincere l'oro olimpico nella sua specialit\u00e0. Avendo conquistato a Melbourne (1956) la medaglia di bronzo, quella di Roma \u00e8 la sua terza medaglia olimpica consecutiva."}
{"id": "2170636", "revid": "3732", "url": "https://it.wikipedia.org/wiki?curid=2170636", "title": "Atletica leggera ai Giochi della XVII Olimpiade - Lancio del giavellotto femminile", "text": "La competizione del lancio del giavellotto femminile di atletica leggera ai Giochi della XVII Olimpiade si \u00e8 disputata il giorno 1\u00ba settembre 1960 allo Stadio Olimpico di Roma.\nRisultati.\nTurno eliminatorio.\nTredici atlete ottengono la misura richiesta. \nLa miglior prestazione appartiene a Elv\u012bra Ozoli\u014ba (URSS), con 53,25 m.\nFinale.\nElv\u012bra Ozoli\u014ba ha stabilito in giugno il nuovo primato mondiale con 59,55 ed arriva a Roma nel ruolo di favorita d'obbligo.\nLa sovietica prende il comando della gara fin dalla prima prova: 55,98: \u00e8 gi\u00e0 record olimpico. Solo al terzo turno si vede un buon lancio delle rivali: 53,78 della Z\u00e1topkov\u00e1 e 53,45 della Kalediene. Nei tre turni di finale nessuna delle avversarie supera i 52 metri e mezzo. La Ozoli\u014ba pu\u00f2 permettersi due nulli finali e vincere comodamente l'oro."}
{"id": "2170637", "revid": "1543377", "url": "https://it.wikipedia.org/wiki?curid=2170637", "title": "Students for a Democratic Society", "text": "L'organizzazione Students for a Democratic Society (\"Studenti per una Societ\u00e0 Democratica\", abbreviato in SDS) \u00e8 stato un movimento studentesco statunitense, che ha costituito l'aspetto pi\u00f9 compiuto, negli Stati Uniti, della New Left internazionale. Cresciuto rapidamente durante tutti gli anni sessanta, si sciolse nel suo ultimo congresso del 1969, come il suo omologo (e omonimo) SDS tedesco.\nRappresent\u00f2 il punto pi\u00f9 alto del radicalismo studentesco negli USA e per tutto il decennio, fino al proprio collasso, ha avuto un'importante influenza sull'organizzazione studentesca. I punti cardine del suo programma d'azione sono stati la democrazia diretta, l\"azione diretta\", i diritti civili, il potere studentesco, la lotta contro l'autoritarismo accademico. La sua struttura organizzativa era diffusa in vario grado in tutti i principali gruppi di attivisti. Nonostante molte altre organizzazioni e strutture studentesche siano state fondate negli anni seguenti, nessuna ha raggiunto le dimensioni di SDS.\nOrigini.\nAlle origini di SDS \u00e8 il settore studentesco della League for Industrial Democracy (Lega per la democrazia industriale - LID), antica organizzazione radicale che deriva dalla Intercollegiate Socialist Society (Societ\u00e0 socialista interuniversitaria), fondata nel 1905 da Jack London e Upton Sinclair. La denominazione originaria faceva riferimento alla \"democrazia industriale\", poich\u00e9 era orientata al mondo del lavoro. Ci\u00f2 creava per\u00f2 difficolt\u00e0 nell'avvicinare gli studenti, pertanto l'organizzazione decise di cambiare il proprio nome.\nTuttavia, a causa di contrasti con la direzione della LID, gli Students for a Democratic Society si separarono definitivamente dall'organizzazione-madre.\nNel primo convegno della SDS, svoltosi nel 1960 ad Ann Arbor, fu eletto presidente Alan Haber.\nIl Manifesto di Port Huron.\nDall'11 al 15 giugno del 1962 si tenne a Port Huron il primo congresso di SDS, nel quale fu approvata la Dichiarazione di Port Huron, manifesto politico elaborato inizialmente da Tom Hayden, quindi da Alan Haber e dagli altri esponenti del SDS.\nIl manifesto di Port Huron era fortemente influenzato dal movimento per i diritti civili e dall'ideologia kennediana della Nuova Frontiera: criticava il \"sistema\", si poneva su posizioni pacifiste che rifiutavano la Guerra fredda, la corsa agli armamenti e temeva lo scoppio di una guerra nucleare.\nIn politica interna contestava la discriminazione razziale, l'ineguaglianza economica, i partiti politici tradizionali statunitensi. Richiedeva anche un deciso programma teso al welfare e contro la povert\u00e0.\nA differenza dei precedenti movimenti di sinistra statunitense, SDS era attento anche ai temi del disagio esistenziale e generazionale.\nI metodi d'azione proposti dal manifesto prevedevano: \"la nonviolenza, la disobbedienza civile e il diritto per ogni giovane di praticare la democrazia partecipativa [esso era ] niente meno di un'ideologia per quanto \"in nuce\" e imperfetta e si \u00e8 a lungo diffuso in tutto il mondo\".\nLa Dichiarazione di Port Huron aspirava all'alleanza di tutte le forze disposte a lavorare per gli obiettivi proposti. Poich\u00e9 riteneva di poter lottare contemporaneamente su tutti i fronti di intervento proposti, rifiutava l'anticomunismo, dottrina ufficiale di quasi tutte le forze politiche degli Stati Uniti, anche di sinistra. Pur non avendo alcun accento marxista n\u00e9 filo-comunista, criticava duramente il maccartismo e la paranoia antisovietica diffusa negli USA.\nI primi anni: 1962\u201365.\nLa sede centrale (National Office) di SDS era a New York. SDS svolse una certa attivit\u00e0 nel corso della Crisi di Cuba ma soprattutto per i diritti civili, ispirata anche dal Comitato di Coordinamento degli Studenti Nonviolenti (Student Nonviolent Coordinating Committee - SNCC)\nL'organizzazione contava poco pi\u00f9 di 1000 membri, in 32 tra college e universit\u00e0 e un Consiglio Nazionale di 200 studenti che si riunivano ogni quattro mesi per dirigere la Societ\u00e0: nello spirito della democrazia partecipativa, i dirigenti potevano durare in carica un solo anno.\nL'interesse di SDS per i diritti civili dei neri americani fu contestato da membri del Black Power come Stokely Carmichael, che ritenevano improprio che militanti \"bianchi\" volessero dirigere la protesta dei neri.\nCiononostante la SDS, per penetrare nei ghetti neri, impiant\u00f2 un programma di intervento (\"Economic Research and Action Project\" - ERAP) che ebbe scarso effetto pratico ma grande importanza nella formazione dei giovani attivisti della SDS.\nNel corso del 1964 si affrontarono due tendenze interne, quella dei vecchi militanti che erano stati temprati dall'ERAP (molto vicini ai punti di vista della LID) e quella dei giovani pi\u00f9 attenti alle proteste che nascevano nei campus universitari.\nUn altro piccolo gruppo di aderenti a SDS tent\u00f2, osteggiato dalla maggioranza dell'organizzazione, la tradizionale opera di influenza della politica nazionale attraverso la partecipazione alle elezioni primarie del Partito Democratico del 1964. La vittoria del conservatore e bellicista Johnson convinse gli attivisti dell'inutilit\u00e0 di tale forma di \"lavoro politico\".\nIl 1\u00ba ottobre 1964 nell'Universit\u00e0 di Berkeley, in California, esplode il Movimento per la libert\u00e0 di parola (Free Speech Movement), guidato da Mario Savio, leader carismatico del SNCC. Il movimento prende spunto dall'arresto, durante un comizio, dell'attivista Jack Weinberg: termin\u00f2 con l'arresto di centinaia di studenti, ma costitu\u00ec una grande occasione per far conoscere SDS, a cui in molti si iscrissero.\nDalla protesta alla resistenza: 1965\u20131968.\nNel febbraio del 1965 il presidente Lyndon Johnson annuncia l'inizio di una \"escalation\" militare in Vietnam, che prevede lo scontro diretto tra le truppe di terra statunitensi e i vietcong. Tutte le sezioni locali della SDS organizzano manifestazioni di protesta, finch\u00e9 si arriva a una grande manifestazione a Washington il 17 aprile.\nPi\u00f9 di 25.000 persone, sotto la guida della Societ\u00e0, protestano nella capitale. L'evento concentra l'attenzione dei mass media sulla New Left e in particolare su SDS. La partecipazione di gruppi vicini al Partito Comunista degli Stati Uniti d'America o comunisti crea dissensi con la LID) e altre forze della vecchia sinistra anticomunista.\nLe ultime clausole anticomuniste dello statuto di SDS furono per\u00f2 abolite solo nel corso del congresso estivo del 1965, che stabil\u00ec anche di spostare la sede centrale a Chicago.\nNel corso del congresso si mostrarono anche elementi dell'abbigliamento e dello stile di vita che in seguito caratterizzarono anche visivamente il movimento degli studenti in tutto il mondo:\nNell'inverno 1965/66 SDS acquist\u00f2 sempre maggior credito tra gli studenti, le sue sezioni locali presero il sopravvento sulla direzione di Chicago e organizzarono numerosissime azioni contro la guerra.\nNel congresso del 1966, che si tenne ancora pi\u00f9 a Ovest, (a Clear Lake nell'Iowa) aumenta l'influenza della \"gente della prateria\". Nel contempo a questa convenzione partecipano per la prima volta i membri del Progressive Labour Party (PL), un gruppo maoista che si era rivolto alla SDS come terreno fertile per il reclutamento di nuovi membri.\nNel 1966 la protesta contro la guerra in Vietnam si radicalizza: nell'Universit\u00e0 di Berkeley gli studenti guidati da SDS cacciano gli ufficiali della Marina incaricati di reclutare gli studenti e all'Universit\u00e0 di Harvard sequestrano il Segretario alla difesa Robert McNamara, impedendogli di lasciare il campus.\nNell'inverno e nella primavera del 1967 le proteste in molti campus diventano sempre pi\u00f9 dure. Membri di SDS e altri radicali sono eletti anche nelle rappresentanze studentesche di alcuni campus, segno che il movimento contro la guerra ha cominciato veramente a prendere piede tra gli studenti universitari. Crescono di numero e di intensit\u00e0 le dimostrazioni contro la Dow Chemical Company (fornitrice al governo del napalm e dell'Agente Arancio impiegati nella Guerra del Vietnam) e gli ufficiali reclutatori. L'FBI (soprattutto attraverso i suoi agenti segreti) e altri organismi polizieschi infiltrano spie e informatori nelle sezioni locali di SDS; aumentano anche gli attacchi repressivi delle autorit\u00e0. Nel frattempo la direzione nazionale (NO) intensifica i rapporti con le sezioni locali sia con frequenti incontri sia tramite il bollettino della Societ\u00e0 \"New Left Notes\".\nIl congresso del 1967 segna una netta svolta egualitaria: sono eliminate le cariche di Presidente e Vice-Presidenziale (sostituite da un Segretario Nazionale (il ventenne Mike Spiegel), un segretario all'Istruzione (il texano Bob Pardun), e un Segretario organizzativo (l'ex vicepresidente Carl Davidson). La linea dominante \u00e8 segnata dalla richiesta dell'immediato ritiro dal Vietnam. Inoltre, per la prima volta \u00e8 approvato un documento femminista per la liberazione della donna e contro il maschilismo.\nL'anno scolastico inizia con una grande manifestazione contro la complicit\u00e0 universitaria nella guerra, che si tiene nell'Universit\u00e0 del Wisconsin, a Madison il 17 ottobre. La manifestazione, che procedeva tranquilla \u00e8 violentemente dispersa dalla polizia locale in tenuta anti-sommossa, che provoca molti feriti e arresta un gran numero di studenti. Per protesta l'Universit\u00e0 entra in sciopero per molti giorni. La repressione non si ferma: una marcia sul Pentagono di 100.000 persone (il 21 ottobre) viene attaccata dalla polizia che fa centinaia di feriti e di arresti.\nApogeo e dissoluzione: 1968\u201369.\nNella primavera del Sessantotto, attivisti di SDS a livello nazionale e locale lanciano i \"Dieci giorni di Resistenza\" contro la guerra e la repressione: comizi, marce, sit-in e lezioni pubbliche che culminano nello sciopero studentesco nazionale del 26 aprile. Lo sciopero \u00e8 un successo inaspettato e grandioso: circa un milione di studenti esce dalle classi, il pi\u00f9 grande sciopero studentesco della storia degli Stati Uniti d'America.\nLo sciopero fu quasi completamente ignorato dai giornali nazionali che avevano sede principalmente a New York; invece i giornali descrissero nel dettaglio l'occupazione studentesca della Columbia University di New York, guidata dall'alleanza tra la sezione \"Columbia Univ.\" di SDS e attivisti studenteschi afroamericani. Come risultato di questa pubblicit\u00e0 sui mass-media, il nome di SDS divenne famigliare negli Stati Uniti per qualche anno e il numero degli iscritti sal\u00ec notevolmente.\nIl nono congresso nazionale di SDS si tenne a Chicago, con la partecipazione di circa 2000 delegati e molti spettatori, sia attivisti politici di vari gruppi della New Left (maoisti, trozkisti, \"\"spartachisti\", marxisti di varia tendenza), che di infiltrati, spie, informatori della polizia e dell'FBI\nAi delegati viene distribuito un numero speciale di \"New Left Notes\" contenente il manifesto \"You don't need a Weatherman to know which way the wind blows\" (\"Non avete bisogno di un meteorologo per sapere da che parte spira il vento\"\"), il cui titolo \u00e8 tratto da una canzone di Bob Dylan. Il documento era stato scritto da un comitato di undici membri tra cui Mark Rudd, Bernardine Dohrn e John Jacobs, e rappresentava la posizione del Revolutionary Youth Movement (RYM) (Movimento Giovanile Rivoluzionario), l'ala della SDS che in seguito dar\u00e0 vita alla Weather Underground Organization.\nIl congresso si svolse in un enorme disordine, con il tentativo del RYM e di gruppi alleati di espellere Gli aderenti al PL alla WSA Worker Student Alliance (Alleanza Operaia Studentesca).\nQuando i rappresentanti del Black Panther attaccarono il PL, ma allo stesso tempo dimostrarono il proprio sessismo, gridavano provocatoriamente pussy power (potere alla figa) l'intero congresso si perse nel caos, o, peggio, nella farsa.\nLa lotta delle fazioni giunse al culmine: alla fine di una spirale di espulsioni e contro-espulsioni, SDS si trov\u00f2 diviso in due tronconi sia a livello centrale che nelle singole sezioni locali. Le due organizzazioni presero il nome di \"SDS-RYM\" e \"SDS-WSA\", dominate rispettivamente dal RYM e dal WSA, mentre il gruppo \"Weatherman\" si trasform\u00f2 in un'organizzazione clandestina dedita prima a scontri armati con la polizia e poi ad attentati dinamitardi. \"SDS-RYM\", contigua a questa area, non ebbe pi\u00f9 alcuna attivit\u00e0 pubblica e dal 1970 cess\u00f2 di esistere, mentre \"SDS-WSA\" continu\u00f2 ad essere presente in alcuni campus.\nL'attivit\u00e0 della SDS-WSA: 1969\u20131974 e oltre.\nSDS-WSA (che dopo il 1970 si chiam\u00f2 semplicemente SDS) continu\u00f2 a funzionare a livello nazionale, con due obiettivi fondamentali:\nSDS-WSA organizz\u00f2 nel marzo del 1970 una manifestazione di sostegno ai lavoratori delle Poste, che preoccup\u00f2 molto l'amministrazione Nixon, come risulta da questa pagina del diario di H.R. Haldeman:\nIn contrasto con SDS-RYM e i \"Weathermen\", SDS-WSA \u00e8 sempre stata fortemente contraria agli attentati e al terrorismo. Nel 1971 ha pubblicato un opuscolo dal titolo \"Chi sono i terroristi?\", nel quale metteva in guardia i lettori contro agenti provocatori della polizia infiltrati nelle manifestazioni pacifiste per fomentare la violenza e giustificare gli attacchi della polizia.\nSDS continu\u00f2 a pubblicare il bollettino \"New Left Notes\" e ad intervenire su temi sindacali e politici: nel 1972 tenne una dimostrazione contro il candidato presidenziale democratico George McGovern che aveva ritrattato le proprie posizioni fermamente contrarie alla Guerra del Vietnam: alcune centinaia di militanti della SDS tennero un sit-in davanti all'Hotel Doral di Miami finch\u00e9 il candidato e il suo staff incontrarono i simpatizzanti delusi.\nSDS ader\u00ec alla protesta contro gli scrittori Arthur Jensen, William Shockley e Richard Herrnstein i quali sostenevano che i neri sono geneticamente inferiori per intelligenza ai bianchi.\nL'attivit\u00e0 prosegu\u00ec pi\u00f9 sporadica fino al 1974, quando l'Ufficio nazionale (NO) vot\u00f2 lo scioglimento dell'organizzazione e la sua adesione all\"\"International Comitee Against Racism (InCAR)\" (Comitato Internazionale contro il Razzismo).\nAlcuni ex leader di SDS hanno poi fatto carriera nel Partito Democratico, tra cui Tom Hayden, che fu membro del Parlamento della California, autore prolifico e fu marito dell'attrice Jane Fonda."}
{"id": "2170638", "revid": "767487", "url": "https://it.wikipedia.org/wiki?curid=2170638", "title": "Kapangan", "text": "Kapangan \u00e8 una municipalit\u00e0 di Quinta classe delle Filippine, situata nella Provincia di Benguet, nella Regione Amministrativa Cordillera.\nKapangan \u00e8 formata da 15 baranggay:"}
{"id": "2170642", "revid": "1748167", "url": "https://it.wikipedia.org/wiki?curid=2170642", "title": "La caduta - Gli ultimi giorni di Hitler", "text": "La caduta - Gli ultimi giorni di Hitler (\"Der Untergang\") \u00e8 un film del 2004 diretto da Oliver Hirschbiegel. Il film \u00e8 ambientato durante la battaglia di Berlino nella seconda guerra mondiale, quando la Germania nazista \u00e8 sull'orlo della sconfitta, e raffigura gli ultimi giorni di Adolf Hitler (interpretato da Bruno Ganz). Nel cast sono presenti anche Alexandra Maria Lara, Corinna Harfouch, Ulrich Matthes, Juliane K\u00f6hler, Heino Ferch, Christian Berkel, Alexander Held, Matthias Habich e Thomas Kretschmann. Il film \u00e8 una coproduzione tedesco-austriaca-italiana.\nLe riprese principali si sono svolte da settembre a novembre 2003, a Berlino, Monaco e a San Pietroburgo, in Russia. Dato che il film \u00e8 ambientato dentro e intorno al F\u00fchrerbunker, Hirschbiegel ha utilizzato testimonianze oculari, memorie dei sopravvissuti e altre fonti storiche durante la produzione per ricostruire l'aspetto e l'atmosfera della Berlino degli anni '40. La sceneggiatura era basata sui libri \"Der Untergang: Hitler und das Ende des Dritten Reiches\" dello storico Joachim Fest e \"Bis zur letzten Stunde\" di Traudl Junge, una delle segretarie di Hitler, tra gli altri resoconti del periodo.\nIl film \u00e8 stato presentato in anteprima al Toronto Film Festival il 14 settembre 2004. \u00c8 stato controverso con il pubblico per aver mostrato il lato umano di Hitler e il suo ritratto dei membri del Terzo Reich. Successivamente ha ricevuto un'ampia uscita nelle sale in Germania con la sua societ\u00e0 di produzione Constantin Film. Il film ha incassato oltre 92 milioni di dollari e ha ricevuto recensioni favorevoli dalla critica, in particolare per la performance di Ganz nei panni di Adolf Hitler e la sceneggiatura di Eichinger. La pellicola ha ricevuto una nomination agli Oscar nella sezione Miglior film straniero. Scene del film, come quella in cui un furioso Hitler scopre che i generali non hanno obbedito ai suoi ordini, hanno generato una serie di meme di Internet.\nTrama.\nNel novembre 1942, durante una riunione alla \"Tana del Lupo\" di Rastenburg, Adolf Hitler assume Traudl Junge come sua segretaria.\nIl 20 aprile 1945, durante la battaglia di Berlino, un bombardamento d'artiglieria sveglia Traudl, la collega Gerda Christian e la cuoca Constanze Manziarly nella loro stanza del F\u00fchrerbunker. Hitler viene informato dal generale Wilhelm Burgdorf, e poi da Karl Koller, che Berlino \u00e8 sotto attacco e che l'Armata Rossa \u00e8 avanzata fino ad arrivare in un raggio di 12 chilometri dal centro della capitale. Al ricevimento del 56\u00ba compleanno del F\u00fchrer, il Reichsf\u00fchrer-SS Heinrich Himmler e il suo aiutante generale Hermann Fegelein cercano invano di convincere il dittatore a lasciare la citt\u00e0 ma Hitler rifiuta. Himmler cerca di negoziare i termini di resa con gli Alleati occidentali all'insaputa di Hitler. Intanto, in un'altra parte della capitale, un gruppo di membri della Giovent\u00f9 hitleriana sta rafforzando le difese. Peter, uno dei membri, viene sollecitato dal padre a disertare ma il ragazzino rifiuta ostinatamente.\nIn un'altra parte della citt\u00e0, il medico e tenente colonnello delle SS Ernst-G\u00fcnther Schenck cerca di convincere un generale di ignorare un ordine di evacuazione e gli \u00e8 quindi richiesto dal Brigadef\u00fchrer Wilhelm Mohnke di portare tutte le forniture mediche disponibili per la Cancelleria del Reich. Durante la sera, Hitler discute con il suo architetto Albert Speer a proposito della sua nuova politica di terra bruciata, mentre Eva Braun organizza una festa per gli abitanti del bunker, che viene per\u00f2 interrotta da una cannonata sovietica.\nIl 21 aprile, mentre la sua unit\u00e0 \u00e8 fuori a combattere i sovietici, il generale Helmuth Weidling va al bunker in attesa di essere fucilato per aver ordinato un ritiro a ovest. Dopo aver spiegato al generale Hans Krebs e a Burgdorf che si \u00e8 trattato di un equivoco, viene promosso dal feldmaresciallo Wilhelm Keitel con l'obiettivo di sorvegliare le difese fatiscenti di Berlino. Il 22 aprile il F\u00fchrer ordina un attacco della divisione del generale Felix Steiner per respingere l'avanzata dei russi, ma viene informato da Krebs e dal generale Alfred Jodl che Steiner manca di forze sufficienti per l'attacco. Dopo aver allontanato tutti gli ufficiali dalla sala conferenze ad eccezione di Keitel, Jodl, Krebs e Burgdorf, Hitler scoppia in una crisi di rabbia.\nDopo aver visto dei civili combattenti morire inutilmente in battaglia, Mohnke affronta il ministro della propaganda Joseph Goebbels e cerca di persuaderlo a far evacuare i civili. Goebbels risponde a Mohnke che non ha nessuna compassione per i civili, poich\u00e9 hanno gi\u00e0 scelto il loro destino. Hitler intanto perde il senso della realt\u00e0 e ordina al feldmaresciallo Keitel di trovare l'ammiraglio Karl D\u00f6nitz, che il F\u00fchrer crede stia raccogliendo truppe del nord, e di aiutarlo a pianificare un'offensiva per rioccupare i campi petroliferi rumeni.\nLa notte del 23 aprile il Reichsleiter Martin Bormann interrompe un incontro tra Hitler, Goebbels e Walther Hewel leggendo un telegramma del maresciallo Hermann G\u00f6ring, col quale si propone di assumere il comando e diventare capo di Stato. Hitler risponde rabbiosamente ordinando di degradare ed arrestare G\u00f6ring, dopodich\u00e9 nomina Robert Ritter von Greim come suo sostituto. Pi\u00f9 tardi, Hitler riceve nuovamente la visita di Speer, il quale lo informa nel corso di un colloquio privato che ha ignorato i suoi ordini di terra bruciata. Hitler tuttavia non punisce Speer, che prima di salutarlo per poi abbandonare Berlino, gli tende la mano non contraccambiato dal F\u00fchrer.\nA cena Hitler riceve un rapporto col quale viene informato che Himmler ha contattato il diplomatico Folke Bernadotte nel tentativo di negoziare la resa. In preda all'ira, il dittatore ordina a von Greim e alla sua amante Hanna Reitsch di trovare Himmler e Fegelein e di portarli al suo cospetto. Dopo essere stato informato da Otto G\u00fcnsche, sua guardia del corpo, che Fegelein ha abbandonato il bunker, Hitler ordina comunque di continuare le ricerche e di giustiziarlo per tradimento.\nIl 28 aprile il \"Reichsphysician\" delle SS Ernst-Robert Grawitz, capo della Croce Rossa tedesca, chiede il permesso ad Hitler di evacuare Berlino per paura di rappresaglie da parte dei russi per le sue azioni. Hitler rifiuta ancora una volta la proposta e Grawitz va a casa uccidendo s\u00e9 stesso e la sua famiglia con delle granate. Quella stessa notte, Fegelein viene trovato e fucilato senza processo.\nLe notizie si fanno ancor pi\u00f9 cupe quando Weidling dice a Hitler che non ci sono riserve, mentre Mohnke riferisce che i sovietici sono a circa 300-400 metri dalla Cancelleria del Reich. Hitler rassicura gli ufficiali che il generale Walther Wenck della 12\u00aa Armata salver\u00e0 la situazione. Dopo che il F\u00fchrer lascia la sala delle conferenze, i generali sono tutti d'accordo che l'attacco di Wenck non sar\u00e0 in grado di fermare l'avanzata dei russi. Dopo la mezzanotte del 29 aprile Hitler, con l'aiuto di Traudl, detta il suo testamento politico prima di sposare Eva Braun; quindi ordina a G\u00fcnsche di bruciare le sue spoglie una volta suicidatosi, e a Goebbels di lasciare Berlino, ma riceve un rifiuto di obbedienza da parte di quest'ultimo.\nIl 30 aprile i dottori Schenk, Werner Haase e l'infermiera Erna Flegel vengono convocati nel bunker per essere ringraziati dal F\u00fchrer per i loro servizi medici nei confronti dei feriti. Il dottor Haase spiega a Hitler qual \u00e8 il metodo migliore per suicidarsi e, per verificare l'effetto letale del cianuro su Eva Braun, lo somministra a Blondi, il pastore tedesco del dittatore. Al termine del suo pasto, l'ultimo, Hitler saluta tutto il personale del bunker e decora Magda Goebbels con l'Insegna d'oro del Partito Nazionalsocialista dei Lavoratori Tedeschi come \"\"la pi\u00f9 eroica madre del Reich\". Emotivamente impressionata dal gesto, Magda si reca nello studio di Hitler e cerca disperatamente di convincerlo ancora una volta vanamente a riconsiderare il suicidio; il F\u00fchrer non ascolta l'accorato appello evidenziando che \"\u00e8 il destino che ha voluto cos\u00ec\"\". Alle 15:30 del pomeriggio Eva si uccide col cianuro e Hitler si spara un colpo di pistola alla testa. I loro corpi vengono cremati nel cortile della Cancelleria.\nLa sera stessa, Krebs incontra il generale Vasily Chuikov per tentare di negoziare le condizioni di pace ma senza successo. Goebbels rimprovera i suoi generali, ricordando loro che Hitler aveva proibito la capitolazione. Hans Fritzsche lascia la sala riunioni per cercare di prendere la situazione nelle proprie mani, per poi essere quasi ucciso da un indignato Burgdorf. Intanto, con l'aiuto del medico delle SS Ludwig Stumpfegger, Magda uccide i suoi sei bambini con il cianuro; dopodich\u00e9 lei e suo marito Joseph si recano nel giardino della Cancelleria dove Goebbels spara alla moglie per poi rivolgere la pistola verso s\u00e9 stesso. Il resto del personale nel bunker comincia a evacuare, mentre Krebs e Burgdorf si suicidano con un colpo di pistola alla tempia. Contemporaneamente, il generale Weidling trasmette un messaggio alla citt\u00e0, informandola che Hitler \u00e8 morto e che \u00e8 alla ricerca di un accordo per la cessazione delle ostilit\u00e0.\nTraudl, Gerda e i militari delle SS lasciano il bunker insieme a Schenck, Mohnke e G\u00fcnsche. Hewel riesce a unirsi a loro, ma, dopo aver appreso della capitolazione, si spara. Nel frattempo i bambini soldato sono tutti caduti vittima dell'attacco russo tranne Peter, il quale scopre che i suoi genitori sono stati giustiziati. Mentre le truppe dell'Armata Rossa sono nelle strade, Traudl riesce ad abbandonare il luogo accompagnata da Peter, che le si avvicina prendendole una mano. Nei pressi di un ponte crollato, Peter trova una bicicletta con la quale lui e Traudl si allontanano da Berlino.\nProduzione.\nSceneggiatura.\nIl film \u00e8 ispirato da due libri: \"La disfatta\", scritto da Joachim Fest, storico del Terzo Reich e autore di biografie su Hitler, e \"Fino all'ultima ora\", diario di Traudl Junge, segretaria del F\u00fchrer.\nRiprese.\nIl film \u00e8 stato girato a Berlino e Monaco di Baviera, mentre le riprese degli esterni sono state effettuate a San Pietroburgo (Russia). La vicenda si svolge prevalentemente nel bunker della Cancelleria; il regista Hirschbiegel volle ricostruirne accuratamente l'aspetto e l'atmosfera decadente, attingendo dalle memorie dei testimoni oculari dell'epoca, sopravvissuti, e da altre fonti storiche.\nPer prepararsi all'interpretazione del personaggio, Bruno Ganz ha visionato e ascoltato per ore filmati e audio di Hitler come ad esempio la registrazione Hitler-Mannerheim, per poterlo imitare nel migliore dei modi possibili, anche nell'accento austriaco.\nAccoglienza.\nAlla sua uscita nel 2004 il film riscosse recensioni molto favorevoli da parte della critica. Sul sito Rotten Tomatoes la percentuale di gradimento \u00e8 pari al 91%, basata su 136 recensioni con un punteggio medio totale pari a 8.1 su 10. Inoltre il film ha un punteggio di 82 su 100 su Metacritic basato su 35 recensioni da parte di critici professionisti.\nIn Germania il film provoc\u00f2 una serie di dibattiti sulla stampa. Il tabloid \"Bild\" si domand\u00f2 in un articolo: \u00ab\"Siamo autorizzati a mostrare il\" \"mostro\" [Adolf Hitler] \"come un essere umano?\"\u00bb.\nIl film ricevette una nomination come miglior film straniero agli Academy Awards del 2005 ma non si aggiudic\u00f2 la statuetta. Nello stesso anno la pellicola vinse il concorso World Cinema della BBC Four ed il premio British Independent Film Awards come miglior film straniero. Nel 2006 fu la volta del Premio Robert come miglior film straniero non statunitense, e del Kansas City Film Critics Circle Awards, sempre come miglior film straniero.\nParticolarmente lodata fu la performance attoriale di Bruno Ganz nella parte di Hitler; nel 2014 il sito internet WatchMojo.com l'ha dichiarata \"miglior interpretazione di sempre di un cattivo realmente esistito\", battendo altri nomi in lizza quali Forest Whitaker e Charlize Theron, rispettivamente interpreti sullo schermo di Idi Amin e Aileen Wuornos.\nEdizioni home video.\nDVD.\nIn Italia il film \u00e8 uscito in DVD il giorno 15 giugno 2007. Distribuito da 01 Distribution \u00e8 in italiano, Dolby Digital 5.1, e tedesco, Dolby Digital 5.1, sottotitolato in italiano per non udenti.\nRiconoscimenti.\n2005 - Premio Oscar\n2005 - BAFTA\nInfluenza culturale.\nParodie su internet.\nDall'uscita del film fino ad oggi, sul web sono stati creati numerosi video parodia di scene scelte del film, con l'aggiunta di sottotitoli fuorvianti alla lingua originale, per creare varie storie e sequenze comiche. Il motivo risale all'ilarit\u00e0 che produce la figura isterica di Hitler nei momenti di sconforto nella trama, come ad esempio nella scena \"cult\", in cui nel bunker di Hitler viene comunicata la notizia del tradimento di Steiner. La produzione del film e lo stesso Bruno Ganz hanno ben accolto questo boom di parodie.\nLe parodie, come anche il film stesso, nel corso degli anni hanno acquisito lo status di \"cult\", generando addirittura un gruppo di Youtuber che si autodefiniscono \"Untergangers\" (dal titolo originale del film), devoti a postare in rete video parodie di \"La caduta\". Alcuni di essi hanno persino motivato la loro scelta. Stacy Lee Blackmon, un utente di YouTube creatore del canale \"Hitler Rants Parodies\", a ottobre 2019 ha postato a suo nome oltre 1900 video in merito. In un'intervista concessa alla rivista svedese \"Kobra\", Blackmon neg\u00f2 che i fautori della parodie possano essere dei simpatizzanti neonazisti, ribadendo come la comunit\u00e0 Unterganger condanni il Nazismo.\nIl regista del film, Oliver Hirschbiegel, nel corso di un'intervista del 2010 alla rivista \"New York\", si espresse favorevolmente nei confronti delle parodie apparse su internet, dichiarando che alcune di esse sono molto divertenti ed una diretta estensione di quello che era lo scopo reale della pellicola: \"buttare gi\u00f9 dal piedistallo queste persone orribili, rendendole reali e sfatando la loro immagine da demoni\". Tuttavia, la Constantin Film, casa distributrice del film, tenne un atteggiamento \"ambivalente\" verso le parodie di \"La caduta - Gli ultimi giorni di Hitler\" e, in alcuni casi, richiese la rimozione immediata dei video.\nIl 21 aprile 2010 inizi\u00f2 la rimozione ufficiale di vari video-parodia da YouTube. Nell'ottobre 2010 YouTube rimosse il blocco verso le parodie de \"La caduta\", permettendone nuovamente l'immissione in rete. Corynne McSherry, avvocato specializzato in materia di infrazione del copyright e libert\u00e0 d'espressione per la Electronic Frontier Foundation, dichiar\u00f2: \u00abTutte le parodie del film che ho visionato fanno un ampio uso di idee originali e quindi non infrangono le leggi sul diritto d'autore, e di conseguenza, non devono essere rimosse\u00bb. La Constantin Film fin\u00ec per produrre e distribuire la commedia \"Lui \u00e8 tornato\" (2015), incentrata su Hitler, che include essa stessa numerose parodie di scene trattate ne \"La caduta\".\nAltre parodie ufficiali sono apparse nel film \"Iron Sky - Nazisti sulla luna\", e \"Iron Sky (2) - The coming race\". Nel primo il presidente degli Stati Uniti (interpretata da Stephanie Paul) si arrabbia per gli scarsi risultati pubblicitari ottenuti dalla sua equipe in vista delle prossime elezioni presidenziali. Per il secondo film invece, la parodia avviene in una sequenza, non inserita nel film ma presente su YouTube, utilizzata a scopo di trailer, in cui Donald Trump si arrabbia, sempre con la sua equipe di collaboratori, per non essere stato inserito nel film stesso. Entrambe le sequenze riprendono lo stile e sviluppo dei dialoghi nell'interpretazione di Bruno Ganz; con la differenza che la sequenza del secondo film, \u00e8 un chiaro sbeffeggiamento a Donald Trump (nel primo invece non c'era allusione ad un personaggio politico ben preciso), alla fine del trailer infatti si legge: \"Guaranteed Product - Trump Free\" quindi letteralmente: \"Prodotto garantito - Privo di Trump\"."}
{"id": "2170643", "revid": "767487", "url": "https://it.wikipedia.org/wiki?curid=2170643", "title": "Kibungan", "text": "Kibungan \u00e8 una municipalit\u00e0 di Quarta classe delle Filippine, situata nella Provincia di Benguet, nella Regione Amministrativa Cordillera.\nKibungan \u00e8 formata da 7 baranggay:"}
{"id": "2170646", "revid": "461628", "url": "https://it.wikipedia.org/wiki?curid=2170646", "title": "Basilica di Santa Teresa d'Avila", "text": "La basilica di Santa Teresa d'Avila \u00e8 un luogo di culto cattolico di Roma, situato nel quartiere Pinciano, in corso d'Italia, 37.\nStoria.\nDedicata alla santa spagnola, fondatrice dell'ordine dei Carmelitani scalzi, a cui appartiene la chiesa con l'annessa curia generalizia di Roma, essa fu costruita su progetti di Tullio Passarelli tra il 1901 ed il 1902, ma nel corso dei decenni successivi fu soggetta a ristrutturazioni e rifiniture, opera per lo pi\u00f9 dello stesso Passarelli. La chiesa fu inaugurata il 20 aprile 1902, come ricorda una lapide a sinistra dell'ingresso principale.\nLa chiesa \u00e8 sede parrocchiale, istituita il 6 gennaio 1906 da Pio X con la bolla \"Romanas aequabilis\". Nel 1951 fu innalzata da Pio XII alla dignit\u00e0 di \"basilica minore\". Dal 1962 \u00e8 sede del titolo cardinalizio di \"Santa Teresa al Corso d'Italia\".\nDescrizione.\nEsterno.\nLa chiesa \u00e8 in stile neoromanico, affiancata da un campanile di 40 metri ornato da archetti pensili e da un orologio. La facciata \u00e8 suddivisa in due ordini; in quello inferiore \u00e8 inserito un portale a forma di protiro, con colonne e timpano, sopra il quale vi \u00e8 una piccola loggia con archi e colonnine; la parte superiore \u00e8 compresa tra due lesene, alla base delle quali vi sono due leoni in marmo di Armando Brasini; vi sono poi un rosone, con le figure di Ges\u00f9 e degli apostoli, sormontato da una finestra a croce. Il portale d'ingresso \u00e8 particolarmente ricco in simbologia; nella lunetta \u00e8 posto un bassorilievo con \"Ges\u00f9 benedicente e santa Teresa\"; inoltre vi sono inseriti pannelli bronzei con la rappresentazione di \"Episodi della vita di santa Teresa\", opera del carmelitano Serafino Melchiorre.\nInterno.\nL'interno \u00e8 a tre navate, suddivise da pilastri con archi; quelle laterali, fino al 1936, erano rialzate rispetto alla centrale. Il soffitto \u00e8 a volta a crociera. Molti gli altari laterali, con bassorilievi; di particolare effetto scenico la \"Statua di Santa Teresa\" e la \"Statua di san Giuseppe con Ges\u00f9 adolescente\" all'altare maggiore. Importanti pure i \"confessionali\" dell'ebanista Alfonsi. La chiesa \u00e8 dotata di un pulpito in marmo, con scolpite scene della vita di Ges\u00f9; e il coro in legno che risale agli inizi del Settecento. Nella prima campata della navata di sinistra, accanto al fonte battesimale, \u00e8 esposto entro una teca l'abito talare papale di san papa Pio X.\nSepolture.\nNella basilica sono sepolti i due cardinali dell'Ordine dei Carmelitani Scalzi:\nIl 3 ottobre 2013, le salme dei servi di Dio Ulisse Amendolagine e Lelia Cossidente, sposi, che hanno vissuto il loro matrimonio con cinque figli frequentando assiduamente questa parrocchia, sono state traslate dal Verano in questa basilica, a destra dell'entrata principale. Lelia e Ulisse si sono sposati in questa chiesa il 29 settembre 1930 e da allora fino alla morte hanno partecipato alle attivit\u00e0 della parrocchia. Lui ha anche fatto parte dell'ordine secolare dei Carmelitani Scalzi e lei \u00e8 stata iscritta alla confraternita del santo Scapolare della Madonna del Carmine. Il processo diocesano di canonizzazione si \u00e8 aperto presso il vicariato di Roma il 18 giugno 2004 e si \u00e8 chiuso il 24 maggio 2011."}
{"id": "2170650", "revid": "1573940", "url": "https://it.wikipedia.org/wiki?curid=2170650", "title": "Chiesa di Santa Teresa del Bambin Ges\u00f9 in Panfilo", "text": "La chiesa di Santa Teresa del Bambin Ges\u00f9 in Panfilo \u00e8 una chiesa di Roma, nel quartiere Pinciano, all'incrocio tra via Giovanni Paisiello e via Gaspare Spontini.\nStoria.\nIl nome \"in Panfilo\" viene dalla catacomba di San Panfilo sulle quali la chiesa \u00e8 costruita, catacombe costituite da diversi cunicoli ove \u00e8 possibile trovare graffiti di pellegrini ed iscrizioni funerarie. La chiesa fu edificata sui progetti dell'architetto Guglielmo Palombi tra il 1929 ed il 1932 e dedicata a santa Teresa di Lisieux. La cripta \u00e8 stata inaugurata il 16 maggio 1928, mentre la chiesa viene consacrata solennemente il 2 ottobre 1932 da monsignor Adeodato Giovanni Piazza. La chiesa \u00e8 affidata, fin dai suoi inizi, ai Carmelitani scalzi, il cui convento, adiacente alla chiesa, fu terminato nel 1929.\nLa chiesa fu sede parrocchiale dal 6 dicembre 1952, data del decreto del cardinale vicario Clemente Micara \"Omnium ecclesiarum\", al 30 settembre 2011.\nDescrizione.\nArchitettura.\nLa chiesa \u00e8 preceduta da un'ampia scalinata in marmo, dovuta alla cripta sottostante. L'interno \u00e8 a croce latina ad unica navata. Nell'abside principale si trovano: un quadro raffigurante \"Santa Teresa che sparge fiori\" di E. Ballerini; ed un affresco con \"Santa Teresa e Ges\u00f9 bambino\" di G. Morgante. Nelle absidi laterali si trovano due cappelle, dedicate alla Madonna del Carmine e al Sacro Cuore di Ges\u00f9. Accanto all'abside di sinistra vi \u00e8 la cappella delle reliquie, eretta nel 1961, nella quale \u00e8 conservato il velo indossato da santa Teresa di Lisieux quando si rec\u00f2 a Roma per essere ricevuta dal Papa e ricevere l'autorizzazione ad entrare nell'ordine carmelitano a soli quindici anni. Gli altari laterali provengono da una chiesa scomparsa di Roma, Santa Maria in Macello Martyrum. Abbelliscono la chiesa nove vetrate policrome in vetro antico realizzate nel 1978 dall'artista Luciano Vinardi (Roma, 1934 - Sacrofano, 2015). Esse rappresentano, attraverso alcuni simboli legati alla vita interiore della Santa di Lisieux, indicati da lei stessa nei suoi manoscritti, la storia del nascere e del compiersi della sua vocazione. Esse pertanto sono \"illuminazione dello spirito della Santa; una interpretazione della esperienza religiosa da Lei vissuta come dono di Dio, realizzazione del divino disegno su di Lei, fatto messaggio all'umanit\u00e0 di oggi, alla quale la Santa lo propone come \"piccola via di infanzia spirituale\" (P. A. Paolini). Dalla prima vetrata in controfacciata, e procedendo sulla destra, si susseguono i simboli di: I, Una \"T\" tra le stelle; II, Un fiore; III, La neve; IV, La vela; V, Sparger fiori; VI, L'aquila e l'uccellino; VII, L'offerta all'Amore misericordioso; VIII, Il martirio; IX, \"Nel cuore della Chiesa sar\u00f2 Amore\". \nLa sottostante cripta \u00e8 ornata da una doppia fila di colonne, ed ha un soffitto a cassettoni.\nOrgano a canne.\nL'organo a canne della chiesa \u00e8 stato costruito nel 1953 dall'organaro cremasco Agostino Benzi in occasione dell'erezione a parrocchia della chiesa, avvenuta l'anno precedente. Lo strumento, poi, per il Giubileo del 1975, \u00e8 stato restaurato dall'organaro Augusto Bevilacqua che ha rifatto le trasmissioni, realizzato una nuova consolle e spostato il corpo espressivo, corrispondente alla seconda tastiera, dalla cantoria sopra l'ingresso principale in cui si trovava, nel coretto alla sinistra dell'abside. Attualmente l'organo \u00e8 a trasmissione elettrica ed \u00e8 cos\u00ec suddiviso:"}
{"id": "2170652", "revid": "110157", "url": "https://it.wikipedia.org/wiki?curid=2170652", "title": "Chiesa della Madonna dell'Arco Oscuro", "text": "La chiesa della Madonna dell'Arco Oscuro \u00e8 una chiesa di Roma, nel quartiere Pinciano, in viale delle Belle Arti.\nEssa fu costruita nel 1797 per custodire un'icona della Madonna originariamente posta sotto un cavalcavia che collegava villa Poniatowski con villa Giulia. Questo cavalcavia era denominato \"arco oscuro\". Una targa esterna riporta la seguente dicitura: \"Sacellum Matri Divinae Providentiae de Arcu Obscuro dicatum\".\nNell'architrave d'ingresso si trova lo stemma di papa Innocenzo XI. L'interno della chiesa si compone di due ambienti. Il primo \u00e8 di costruzione recente, vi sono custoditi diversi \"ex voto\" ed \u00e8 dominato da un mosaico moderno, che ritrae l\"'Annunciazione\". Nel secondo ambiente \u00e8 murato l\u2019\"arco oscuro\" con l'immagine mariana: \u00e8 questo secondo locale l'antica chiesetta della fine del XVIII secolo. Una \"Via crucis\" di 14 stazioni adorna le pareti del secondo ambiente.\nIl Rendina riporta una notizia apparsa sul \"Giornale di Roma\" il 30 settembre 1797 riguardo a questa chiesa:"}
{"id": "2170655", "revid": "39884", "url": "https://it.wikipedia.org/wiki?curid=2170655", "title": "Crinazzi", "text": ""}
{"id": "2170668", "revid": "1718925", "url": "https://it.wikipedia.org/wiki?curid=2170668", "title": "Jolanda, la figlia del Corsaro Nero (serie animata)", "text": "Jolanda, la figlia del Corsaro Nero (\"Jolanda - La hija del Corsario Negro\") \u00e8 una serie televisiva a disegni animati prodotta nel 1999 da BRB Internacional, Antena 3 Televisi\u00f3n, Rai Fiction, E.F. &amp; C.; \u00e8 composta da una serie di ventisei puntate da ventisei minuti.\nLa serie \u00e8 ispirata all'omonimo romanzo di Emilio Salgari.\nTrama.\nLa storia \u00e8 ambientata nel XVII secolo. Jolanda \u00e8 l'intrepida e combattiva giovane figlia del Corsaro Nero, un nobile datosi alla pirateria per combattere contro l'oppressione del duca Wan Guld, governatore della colonia spagnola di Maracaibo, citt\u00e0 del Mar dei Caraibi. Il Corsaro Nero e i suoi fratelli, il Corsaro Rosso e il Corsaro Verde, sono stati sconfitti e uccisi quando Jolanda era bambina, ma un giorno la protagonista riceve la visita del fantasma del padre, il quale le chiede di riprendere la sua lotta e rintracciare un leggendario tesoro nascosto, col quale porre fine alla miseria della popolazione oppressa da Wan Guld. Per trovare il tesoro occorrono tre oggetti magici: la pietra nera, lo scettro rosso e la mappa verde, appartenuti in passato proprio al Corsaro Nero e ai suoi fratelli. Anche il duca Wan Guld si metter\u00e0 per\u00f2 alla ricerca del tesoro, e Jolanda per contrastarlo entrer\u00e0 a far parte dei Fratelli della Costa, in particolare il capitano pirata Morgan e la sua ciurma, che navigano sulla \"Folgore\", un tempo nave del Corsaro Nero.\nPersonaggi.\nJolanda: \u00e8 la protagonista della serie, giovane e intrepida figlia del Corsaro Nero, che, guidata dallo spirito del defunto padre, parte alla ricerca di tre chiavi magiche (la pietra nera, lo scettro rosso e la mappa verde) necessarie per giungere al tesoro di famiglia. Fin dalla prima puntata la accompagna l'intelligente criceto Emilio.\nMorgan: \u00e8 il giovane figlio di un uomo della ciurma del Corsaro Nero, che, dopo l'uccisione del Corsaro Nero, diventa capitano della nave \"Folgore\" e continua la lotta contro il malvagio governatore Wan Guld; imbattutosi in Jolanda, se ne innamora e si unisce a lei nella sua avventurosa ricerca.\nMaco (nei romanzi originali si chiama \"Moko\"): \u00e8 un valoroso uomo della ciurma della \"Folgore\", che solitamente combatte con l'ascia, \u00e8 amico e compagno di Morgan e Carmaux.\nCarmaux: \u00e8 un vecchio amico e compagno del Corsaro Nero, rimasto nella ciurma della \"Folgore\" dopo che il comando \u00e8 passato a Morgan; \u00e8 il cuoco di bordo, sempre spiritoso e mangione.\nCarlito: \u00e8 un ragazzo di Maracaibo che si arruola nella ciurma di Jolanda.\nNeala: \u00e8 la figlia del Corsaro Rosso e di una donna india, e quindi cugina di Jolanda; \u00e8 cresciuta in un villaggio di indios dei Caraibi, a stretto contatto con la natura, tant'\u00e8 che \u00e8 capace di comunicare con gli animali, in particolare con tre serpenti che la accompagnano sempre. Anche Neala si unir\u00e0 alla ricerca di Jolanda.\nWan Guld: \u00e8 il principale antagonista della serie, un malvagio governatore della colonia spagnola di Maracaibo, che sfrutta avidamente la popolazione ridotta in schiavit\u00f9. Dopo aver ucciso il Corsaro Nero e i suoi fratelli, dar\u00e0 la caccia a Jolanda per impadronirsi del tesoro dei tre corsari ed uccidere anche lei, nonostante Jolanda sia la figlia di Honorata, nipote dello stesso Wan Guld. \u00c8 armato di un bastone con sopra un teschio, e sempre accompagnato da due gatti: Lucifero e Perfidia, i quali tentano ripetutamente di acchiappare Emilio, il criceto di Jolanda.\nValera: \u00e8 il fedele braccio destro di Wan Guld, il quale tuttavia lo angaria e insulta in continuazione e lo incolpa di ogni fallimento; Valera ha al posto della mano destra uno strano uncino capace di trasformarsi in vari armi e attrezzi secondo l'occorrenza, nonostante questo e il suo aspetto trasandato non \u00e8 un pirata, bens\u00ec un capitano della marina spagnola.\nAlbert: \u00e8 uno dei soldati pi\u00f9 valorosi al servizio di Wan Guld, che si scontra pi\u00f9 volte con il capitano Morgan e i suoi uomini, nonostante rifiuti i metodi sleali del suo padrone. Si innamorer\u00e0 di Neala e, spinto anche dal suo senso dell'onore, abbandoner\u00e0 il perfido Wan Guld per unirsi invece alla ciurma di Jolanda.\nJonvan \"Rompi-ossa\": \u00e8 un feroce guerriero armato di due spade, che combatte al servizio di Wan Guld in cambio della promessa di vedere liberata la sua famiglia ridotta in schiavit\u00f9.\nJohn Largo: \u00e8 un pirata con una benda sull'occhio, una gamba artificiale e una mano di ferro, nonch\u00e9 un alito terribilmente fetido per il quale viene spesso preso in giro; combatte per Wan Guld pur di avere una parte del tesoro dei tre corsari.\nCapitan Teschio: \u00e8 un buffo e maldestro scheletro in abiti da pirata, che, insieme al suo pappagallo Poliglotte (anch'esso scheletro e in tenuta piratesca), funge da narratore della storia di Jolanda. Solo verso gli ultimi episodi avr\u00e0 un ruolo attivo aiutando Jolanda."}
{"id": "2170674", "revid": "322321", "url": "https://it.wikipedia.org/wiki?curid=2170674", "title": "Chiesa di Santa Maria della Mercede e Sant'Adriano", "text": "La chiesa di Santa Maria della Mercede e Sant'Adriano \u00e8 un luogo di culto cattolico di Roma, nel quartiere Salario, in viale Regina Margherita.\nLa chiesa \u00e8 sede parrocchiale, istituita da Pio XI il 2 febbraio 1932 con la costituzione apostolica \"In Salaria huius almae Urbis\"; in origine la parrocchia aveva sede nella chiesa di Santa Maria Addolorata a piazza Buenos Aires, e solo dal 1958 \u00e8 avvenuto il trasferimento. Dal 1967 \u00e8 sede del titolo cardinalizio di \"Santa Maria della Mercede e Sant'Adriano a Villa Albani\".\nStoria e descrizione.\nEssa fu costruita con i progetti dell'architetto Marco Piloni nel 1958 per l'ordine di Santa Maria della Mercede. Nella facciata si trovano \"angeli bronzei\" opera di Guarino Roscioli. L'interno \u00e8 a pianta basilicale con tre navate e abside, nel quale \u00e8 collocato l'affresco raffigurante la \"Glorificazione della Madonna con i santi Mercedari\" di Luigi Montanarini. In questa chiesa vennero trasferite alcune opere che una volta adornavano l'ex chiesa di Sant'Adriano al Foro Romano, e cio\u00e8 le \"acquasantiere a forma di angeli\" di scuola berniniana, una \"Sacra Famiglia\" di scuola raffaellesca ed il \"Sacro Cuore\" di Carlo Maratta.\nSulla cantoria in controfacciata si trova l'organo a canne Tamburini \"opus 598\", costruito nel 1968 su progetto di Luigi Ferdinando Tagliavini. Lo strumento, reintegrato negli anni 2010 nelle sue caratteristiche foniche originarie dopo che nel 1999 le canne del primo manuale (\"Positivo espressivo\") erano state spostate su una cantoria a lato del presbiterio in occasione della dotazione di una consolle ausiliaria a pavimento nella navata, \u00e8 a trasmissione mista (meccanica per i manuali e il pedale ed elettrica per i registri) e dispone di 56 registri distribuiti su tre manuali e pedale. Il materiale fonico \u00e8 integralmente racchiuso all'interno della cassa lignea di fattura geometrica, ad eccezione della \"Tromba orizzontale 8'\"."}
{"id": "2170676", "revid": "33294303", "url": "https://it.wikipedia.org/wiki?curid=2170676", "title": "Persone silenziose Tour 1990", "text": ""}
{"id": "2170679", "revid": "73125", "url": "https://it.wikipedia.org/wiki?curid=2170679", "title": "Alcione (astronomia)", "text": ""}
{"id": "2170686", "revid": "320578", "url": "https://it.wikipedia.org/wiki?curid=2170686", "title": "Candido, ovvero Un sogno fatto in Sicilia", "text": ""}
{"id": "2170687", "revid": "1573940", "url": "https://it.wikipedia.org/wiki?curid=2170687", "title": "Chiesa di San Giuseppe a via Nomentana", "text": "La chiesa di San Giuseppe a via Nomentana \u00e8 una chiesa di Roma, nel quartiere Nomentano, in via Nomentana.\nVenne costruita su progetto di Carlo Maria Busiri Vici tra il 1904 ed il 1905 in stile neoromanico, e consacrata solennemente il 12 ottobre 1905 dal cardinale Pietro Respighi. La facciata \u00e8 in laterizio a vista e presenta un portico a tre arcate ed un rosone; inserito nella facciata un mosaico con gli stemmi di Pio X e dei Canonici lateranensi. L'interno a tre navate ha un'abside decorata in stile cosmatesco da Eugenio Cisterna, con una \"statua di san Giuseppe\" di Francesco Nagni\nLa chiesa \u00e8 sede parrocchiale, istituita il 6 gennaio 1905 da Pio X con la bolla \"Romanae aequabilius\" ed affidata ai Canonici Regolari del Santissimo Salvatore Lateranense."}
{"id": "2170689", "revid": "320578", "url": "https://it.wikipedia.org/wiki?curid=2170689", "title": "Candido ovvero Un sogno fatto in Sicilia", "text": ""}
{"id": "2170691", "revid": "33294481", "url": "https://it.wikipedia.org/wiki?curid=2170691", "title": "Ci vuole un fisico bestiale Tour 1992", "text": ""}
{"id": "2170692", "revid": "767487", "url": "https://it.wikipedia.org/wiki?curid=2170692", "title": "La Trinidad (Filippine)", "text": "La Trinidad \u00e8 una municipalit\u00e0 di Prima classe delle Filippine, capoluogo della Provincia di Benguet, nella Regione Amministrativa Cordillera.\nLa Trinidad \u00e8 formata da 16 baranggay:"}
{"id": "2170694", "revid": "767487", "url": "https://it.wikipedia.org/wiki?curid=2170694", "title": "Sbottonate", "text": "Sbottonate (\"Unzipped\") \u00e8 un film documentario del 1995 diretto da Douglas Keeve.\nTrama.\nAmbientato a New York nel 1994, il documentario segue i retroscena delle sfilate di moda dello stilista Isaac Mizrahi. Il documentario segue la vita delle modelle, le invenzioni dello stilista e le frenesie dei giornalisti e dei fotografi, prima, durante e dopo la sfilata.\nProduzione.\nNel documentario compaiono le supermodelle Cindy Crawford, Naomi Campbell, Linda Evangelista e Kate Moss, oltre che molte altre celebrit\u00e0 come Carla Bruni, Helena Christensen, Faye Dunaway, John Galliano, Richard Gere, Amber Valletta, Mark Morris e Liza Minnelli.\nDistribuzione.\nIl film \u00e8 stato distribuito in Italia il 4 agosto 1995 dalla Miramax Films."}
{"id": "2170695", "revid": "124152217", "url": "https://it.wikipedia.org/wiki?curid=2170695", "title": "Rozalia Lubomirska", "text": "Biografia.\nNata a \u010cernobyl' come Rozalia Chodkiewicz, era figlia di Jan Miko\u0142aj Chodkiewicz e Maria Ludwika Rzewuska, figlia a sua volta dello scrittore Wac\u0142aw Rzewuski.\nSpos\u00f2 nel 1787 (all'et\u00e0 di diciannove anni) il Ksi\u0105\u017c\u0119 (Duca) Aleksander Lubomirski. Un anno pi\u00f9 tardi diede alla luce una figlia, Aleksandra.\nNota per la sua bellezza, Rozalia si trasfer\u00ec in Francia con i suoi figli durante la Rivoluzione, dove venne arrestata e accusata di aver cospirato contro la Rivoluzione e cooperato con i sovrani. Per questo motivo, la duchessa (allora ventiseienne) fu condannata a morte e ghigliottinata nel 1794, sebbene la sua colpevolezza fosse, e rimanga, largamente discussa.\nDopo la morte, Rozalia divenne oggetto di numerose leggende. Dando credito ad una di queste, il suo fantasma si aggirerebbe nel palazzo Lubomirski ad Opole Lubelskie. Lo scrittore Adolf Dygasi\u0144ski afferm\u00f2 di aver visto il suo spettro."}
{"id": "2170696", "revid": "320578", "url": "https://it.wikipedia.org/wiki?curid=2170696", "title": "Candido, ovvero, Un sogno fatto in Sicilia", "text": ""}
{"id": "2170698", "revid": "466539", "url": "https://it.wikipedia.org/wiki?curid=2170698", "title": "Hudna", "text": "La Hudna () \u00e8 un termine arabo che significa \"tregua\" o \"armistizio\", nonch\u00e9 \"calma\" o \"tranquillit\u00e0\", in quanto proviene da una radice verbale che significa \"calma\". \u00c8 a volte tradotto come \"cessate il fuoco\". \nUna precoce \"hudna\" particolarmente famosa \u00e8 stata l'Accordo di al-Hudaybiyya tra Maometto e la trib\u00f9 dei Quraysh.\nSecondo la \"\u02bfUmdat al-S\u0101lik\", una sintesi della giurisprudenza medievale shafi'ita, le \"hudna\" raggiunte con nemici non-musulmani dovrebbero essere limitate a 10 anni: \"se i musulmani sono deboli, una tregua che pu\u00f2 essere fatta per dieci anni, se necessario, il Profeta ha presentato una tregua con i Quraysh per questa durata, come tramandato da Ab\u016b D\u0101w\u016bd [al-Sijist\u0101n\u012b] \"(\"\u02bfUmdat al-S\u0101lik wa-\u02bfUddat al-N\u0101sik\", \u00a7 9.16). \nLa \"Hudna\" nel conflitto israelo-palestinese.\nIl termine \u00e8 pi\u00f9 frequentemente utilizzato in riferimento a un accordo di cessate il fuoco.\nNel conflitto israelo-palestinese, \u1e24am\u0101s ha fatto ricorso a questo tipo di tregua: sia nel giugno 2003, che nel gennaio 2004, quando l'alto leader di Hamas Abd al-Aziz al-Rantissi offr\u00ec 10 anni di tregua a Israele in cambio di un ritiro completo da tutti i territori occupati, catturati nella Guerra dei Sei Giorni, e la creazione di uno Stato palestinese in Cisgiordania ed a Gaza. \nRantissi aveva detto che la \"hudna\" era stata limitata a dieci anni e che essa aveva rappresentato una decisione da parte del movimento, perch\u00e9 \"\u00e8 difficile liberare tutta la nostra terra, in questa fase, e la \"hudna\" non costituirebbe comunque un riconoscimento dello Stato di Israele.\""}
{"id": "2170699", "revid": "320578", "url": "https://it.wikipedia.org/wiki?curid=2170699", "title": "Candido, ovvero, un sogno fatto in Sicilia", "text": ""}
{"id": "2170703", "revid": "110157", "url": "https://it.wikipedia.org/wiki?curid=2170703", "title": "Chiesa del Corpus Domini (Roma)", "text": "La chiesa del Corpus Domini \u00e8 un luogo di culto cattolico di Roma, situato nel quartiere Nomentano, in via Nomentana; \u00e8 un luogo sussidiario di culto della parrocchia di San Giuseppe a via Nomentana, annesso alla casa delle Religiose dell'Eucaristia.\nFu edificata in stile neogotico tra il 1888 ed il 1893 dall'architetto Arthur Verhaegen con la collaborazione di Carlo Busiri Vici. La facciata \u00e8 in mattoni a vista, con un grande arco ogivale che racchiude tre finestre, ed una torre campanaria: sopra il portale d'ingresso vi \u00e8 un mosaico raffigurante il \"calice con tre ostie\". L'interno \u00e8 a tre navate, con soffitto a capriate, ed affreschi del coro di Virginio Monti."}
{"id": "2170709", "revid": "245802", "url": "https://it.wikipedia.org/wiki?curid=2170709", "title": "Carboni-Jovanotti in concerto 1992", "text": ""}
{"id": "2170719", "revid": "729019", "url": "https://it.wikipedia.org/wiki?curid=2170719", "title": "Mankayan", "text": "Mankayan \u00e8 una municipalit\u00e0 di Quarta classe delle Filippine, situata nella Provincia di Benguet, nella Regione Amministrativa Cordillera.\nMankayan \u00e8 formata da 12 baranggay:"}
{"id": "2170722", "revid": "729019", "url": "https://it.wikipedia.org/wiki?curid=2170722", "title": "Sindrome da iper-IgE", "text": "Per sindrome da iper-IgE o sindrome di Giobbe, definita anche come \"Sindrome da iper-IgE non legata al sesso\", si intende una forma specifica di agammaglobulinemia congenita che si differisce dalla pi\u00f9 tipica agammaglobulinemia legata al sesso in quanto non \u00e8 legata al cromosoma X.\nEpidemiologia.\nColpisce in et\u00e0 infantile, nei bambini di circa 5 mesi, pi\u00f9 rara della forma \"X-linked\" racchiude un terzo dei casi totali.\nSintomatologia.\nLe prime manifestazioni compaiono dopo i primi mesi di vita. Caratteristica \u00e8 l'aumentata vulnerabilit\u00e0 ad infezioni (sostenute prevalentemente da stafilococchi e candida) che peggiora la prognosi. Tipiche sono le lesioni cutanee tipo eczema atopico che giustificano l'appellativo di Sindrome di Giobbe (\"Satana si allontan\u00f2 dal Signore e colp\u00ec Giobbe con una piaga maligna, dalla pianta dei piedi alla cima del capo.\"). In misura variabile, si possono associare facies tipica (in particolare, prominente piramide nasale), lassit\u00e0 articolare, osteoporosi, ritardata caduta della dentizione primaria. Inoltre, il quadro clinico pu\u00f2 complicarsi con il sopravvento di ischemia coronarica a causa dello sviluppo di aneurismi aortici e/o coronarici.\nEziologia e Fisiopatologia.\nLa causa \u00e8 genetica, legata alla mutazione del gene che codifica per il fattore di trascrizione STAT3. Alla base del difetto immunitario che caratterizza la sindrome di Giobbe sembrerebbe essere presente una disfunzione nella sintesi di alcune citochine. In particolare, il deficit di STAT3 determina una ridotta sintesi di IL-6 che, a sua volta, comporta una riduzione della sintesi epatica di proteine della fase acuta e della differenziazione dei linfociti CD4 naive in CD4-Th17. Il numero dei Th17, infatti, \u00e8 pressoch\u00e9 azzerato nei pazienti portatori di questa sindrome e questo giustifica la spiccata tendenza alle infezioni cutanee e polmonari. Per quanto riguarda l'aumento delle IgE tipico nei pazienti affetti da sindrome di Giobbe, sembrerebbe che abbia un ruolo importante la riduzione STAT3-dipendente della produzione di IL-21. Tale deficit, infatti, comporta una mancata regolazione negativa (normalmente mediata dalla IL-21) della sintesi di IL-4, forte stimolatore del rilascio di IgE. Il ruolo di questa alterazione laboratorista, di valenza diagnostica, non ha tuttavia una ripercussione chiara nel meccanismo biologico che caratterizza la malattia.\nLaboratorio.\nTipicamente si osserva un aumento delle IgE sieriche totali (&gt;2000 UI/ml) e dei granulociti eosinofili (&gt;1500/ml, con picchi &gt;20.000/ml in corso di infezione).\nPrognosi.\nLa prognosi \u00e8 notevolmente variabile. Nelle forme pi\u00f9 lievi \u00e8 possibile avere un'aspettativa di vita normale."}
{"id": "2170723", "revid": "599013", "url": "https://it.wikipedia.org/wiki?curid=2170723", "title": "Dorota Tla\u0142ka", "text": "Il padre Jan \u00e8 stato campione nazionale di pattinaggio di velocit\u00e0 su ghiaccio, la sorella gemella Ma\u0142gorzata \u00e8 stata a sua volta una sciatrice alpina di buona levatura, divenuta anch'essa francese .\nBiografia.\nStagioni 1980-1984.\nIn attivit\u00e0 si dedic\u00f2 esclusivamente allo slalom speciale; ottenne il suo primo risultato di rilievo in Coppa del Mondo il 9 marzo 1980 a Vysok\u00e9 Tatry in Cecoslovacchia) giungendo 15\u00aa in slalom.\nDue anni dopo partecip\u00f2 ai Mondiali di Schladming in Austria classificandosi quarta in speciale. Nella stessa stagione a Monginevro in Francia si aggiudic\u00f2 il primo podio, piazzandosi terza alle spalle della statunitense Christin Cooper e della tedesca occidentale Maria Epple. Debutt\u00f2 ai Giochi olimpici invernali a , dove si classific\u00f2 30\u00aa nello slalom gigante e non concluse lo slalom speciale.\nStagioni 1985-1989.\nIl 14 dicembre 1984 a Madonna di Campiglio in Italia conquist\u00f2 l'unica vittoria di carriera, sempre tra i pali stretti, davanti alla svizzera Brigitte Gadient e alla francese Christelle Guignard. Fu convocata per i Mondiali di Bormio del 1985, dove ottenne il sesto posto.\n e acquis\u00ec la cittadinanza francese. Con la nuova nazionale partecip\u00f2 prima ai Mondiali di Crans-Montana 1987, in Svizzera, e, l'anno successivo, ai XV Giochi olimpici invernali di , in Canada, classificandosi in entrambe le occasioni ottava in speciale.\nDopo un'ultima partecipazione iridata a Vail 1989 (12\u00aa nello slalom speciale), il 10 marzo 1989 concluse l'attivit\u00e0 agonistica classificandosi sesta nello slalom di Shigakogen in Giappone.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2170724", "revid": "33294291", "url": "https://it.wikipedia.org/wiki?curid=2170724", "title": "Ci vuole un fisico bestiale Tour 1993 Europa", "text": ""}
{"id": "2170725", "revid": "15756", "url": "https://it.wikipedia.org/wiki?curid=2170725", "title": "Vittorio Calvino", "text": "Biografia.\nI genitori Teofilo (piemontese di antica famiglia valdese) e Gertrud Claussen (figlia del console danese in Italia) giungono ad Alghero per amministrare le tenute dell'ammiraglio Alfred von Tirpitz, ministro della marina germanica. Nel 1918 la madre muore a causa dell'epidemia di influenza spagnola, evento che determina la partenza della famiglia dalla Sardegna. Con i fratelli Paolo, Guido, Silvio ed Evelina vaga tra una zia paterna in Svizzera e vari collegi. Compie studi classici e vive una giovinezza avventurosa: mozzo all'et\u00e0 di 13 anni, sommergibilista e commesso viaggiatore.\nSposa a Milano il 15 agosto 1933 Alma Meille, anch'ella di famiglia valdese, la cui famiglia era in contatto da generazioni con i Calvino. Nel 1936 inizia la collaborazione con \"Il Secolo Illustrato\", poi con \"Cinema\", rivista di critica cinematografica. Nel 1940 si trasferisce a Roma a dirigere l'ufficio stampa della Lux Film, una tra le principali case di produzione dell'epoca. Nel frattempo erano nati i figli Oliviero (1935) e Daniela (1938), che avr\u00e0 una breve carriera di attrice con film come \"La noia\", dal romanzo di Moravia, e \"La virt\u00f9 sdraiata\", diretto nel 1969 da Sidney Lumet. Nel 1943 nasce Anita, che sar\u00e0 per 30 anni programmista dei servizi giornalistici Rai.\nIl lavoro alla Lux lo inserisce naturalmente nel mondo dello spettacolo. Scrive drammi, sceneggiature, opere per la radio. Nel 1944 pubblica un romanzo giallo: \"La donna del Sud\" (Editoriale Romana). Nel 1953 viene invitato dalla nascente Rai a dirigere il settore film. Nel 1955 abbandona l'incarico in quanto ritiene la televisione troppo burocratizzata e lottizzata.\nNell'estate del 1956 \u00e8 a Monfalcone. Viene colpito da un collasso cardio-circolatorio e muore il 10 luglio, a soli 47 anni.\nOpere.\nOpere teatrali.\nLe opere teatrali pi\u00f9 importanti sono state pubblicate nel volume \"Teatro\", Bologna, Cappelli, 1959."}
{"id": "2170726", "revid": "104458", "url": "https://it.wikipedia.org/wiki?curid=2170726", "title": "Dorota Mogore-Tlalka", "text": ""}
{"id": "2170728", "revid": "729019", "url": "https://it.wikipedia.org/wiki?curid=2170728", "title": "Sablan", "text": "Sablan \u00e8 una municipalit\u00e0 di Quinta classe delle Filippine, situata nella Provincia di Benguet, nella Regione Amministrativa Cordillera.\nSablan \u00e8 formata da 8 baranggay:"}
{"id": "2170737", "revid": "33294366", "url": "https://it.wikipedia.org/wiki?curid=2170737", "title": "Diario Carboni Tour 1993", "text": ""}
{"id": "2170739", "revid": "4175", "url": "https://it.wikipedia.org/wiki?curid=2170739", "title": "Horncastle (Lincolnshire)", "text": ""}
{"id": "2170740", "revid": "124692827", "url": "https://it.wikipedia.org/wiki?curid=2170740", "title": "C\u00e9cile Renault", "text": "Biografia.\nArdente realista come i suoi genitori, era figlia di Antoine Renault, un mercante di carta nel quartiere dell'\u00cele de la Cit\u00e9. Due dei suoi fratelli, Armand Pascal e Louis Antoine Renault, prestavano servizio al confine, nei battaglioni di Parigi, dall'estate del 1791.\nIl 23 maggio 1794, usc\u00ec di casa munita di due piccoli coltelli, e si rec\u00f2 presso l'abitazione di Robespierre. L\u00ec giunta, chiese con insistenza ai Duplay di vederlo, ma Robespierre non c'era e il suo atteggiamento apparve sospetto, ricordando Charlotte Corday quando uccise Marat. Arrestata e condotta al cospetto del Comitato di salute pubblica, dichiar\u00f2 senza paura di odiare il tiranno.\nCi\u00f2 nonostante, venne condannata a morte insieme con suo padre, suo fratello Antoine-Jacques Renault, commerciante di carta, e anche una sua vecchia zia, Edm\u00e9e-Jeanne Renault, un'ex religiosa delle Figlie della carit\u00e0 di San Vincenzo de' Paoli. Venne ghigliottinata il 17 giugno 1794, nel luogo in cui adesso sorge la Place de la Nation, a Parigi."}
{"id": "2170741", "revid": "339392", "url": "https://it.wikipedia.org/wiki?curid=2170741", "title": "Lincoln (Inghilterra)", "text": ""}
{"id": "2170743", "revid": "199745", "url": "https://it.wikipedia.org/wiki?curid=2170743", "title": "Colombina cava", "text": ""}
{"id": "2170746", "revid": "33294355", "url": "https://it.wikipedia.org/wiki?curid=2170746", "title": "Diario Carboni Tour 1994 Europeo", "text": ""}
{"id": "2170748", "revid": "1543377", "url": "https://it.wikipedia.org/wiki?curid=2170748", "title": "Hamas", "text": "', acronimo di ' (, Movimento Islamico di Resistenza, ovvero \u062d\u0645\u0627\u0633, \u00abentusiasmo, zelo, spirito combattente\u00bb) \u00e8 un'organizzazione politica e paramilitare palestinese islamista, sunnita e fondamentalista. Ha un'ala militare (le Brigate Ezzedin al-Qassam) ed \u00e8 considerata un'organizzazione terroristica da Unione europea, Organizzazione degli Stati americani, Stati Uniti, Israele, Canada, da una corte in Egitto e dal Giappone, ed \u00e8 bandita dalla Giordania, mentre Australia, Nuova Zelanda, Paraguay e Regno Unito classificano solo la sua ala militare come organizzazione terroristica. \nFondata dallo \"Shaykh\" Ahmad Yasin, \u02bfAbd al-\u02bfAz\u012bz al-Rant\u012bs\u012b e Mahmud al-Zahar nel 1987 sotto la pressione dell'inizio della prima intifada come braccio operativo dei Fratelli Musulmani per combattere con atti di terrorismo lo Stato di Israele, Hamas ha commesso e rivendicato svariati attentati suicidi , tra cui l'attentato di Gerusalemme del 1997, quello di Rishon LeZion del 2002 (16 vittime civili ciascuno), il massacro del bus 37 ad Haifa (17 vittime civili, la maggior parte delle quali bambini e adolescenti) e molti altri soprattutto durante la seconda intifada, provocando centinaia di vittime civili e militari. Dal 2001, ha pi\u00f9 volte attaccato Israele con razzi, principalmente Qassam e, in misura minore, razzi per BM-21 Grad, venendo accusata da HRW di crimini di guerra e crimini contro l'umanit\u00e0.\nHamas gestisce anche ampi programmi sociali, e ha guadagnato popolarit\u00e0 nella societ\u00e0 palestinese con l'istituzione di ospedali, sistemi di istruzione, biblioteche e altri servizi in tutta la Striscia di Gaza.\nLo \"Statuto di Hamas\" propone il ritorno della Palestina alla sua condizione precoloniale e l'istituzione di uno Stato palestinese. La stessa Carta dichiara che \"non esiste soluzione alla questione palestinese se non nel jih\u0101d\". Ciononostante nel luglio 2009 Khaled Mesh'al, capo dell'ufficio politico di stanza a Damasco, ha dichiarato che Hamas era intenzionato a cooperare con una \"soluzione del conflitto Arabo-Israeliano che includesse uno stato Palestinese sui confini del 1967\", a condizione che ai rifugiati palestinesi venisse riconosciuto il diritto al ritorno in Israele e che Gerusalemme Est fosse riconosciuta come capitale del nuovo stato. Tale risoluzione, ovvero l'accettazione della soluzione a due Stati, \u00e8 stata ripetuta varie volte dagli esponenti di Hamas e dai suoi sostenitori. D'altra parte Israele (insieme agli Stati Uniti) sembra accettare solo formalmente tale soluzione.\nInoltre nel 2006 Isma'il Haniyeh, leader di Hamas all'epoca, ha dichiarato: \u00abSe Israele dichiarasse di dare ai palestinesi uno Stato e ridare loro tutti i loro diritti, allora saremmo pronti a riconoscerli\u00bb.\nL'ala politica di Hamas ha vinto diverse elezioni amministrative locali in Gaza, Qalqilya, e Nablus. Nel gennaio 2006 con una vittoria a sorpresa alle elezioni legislative in Palestina del 2006 con il 44% circa dei voti, Hamas ottenne 74 dei 132 seggi della camera, mentre al-Fatah, con il 41% circa dei voti ne ottenne solo 45. La distribuzione del voto per\u00f2 era molto differente nei vari territori: le principali basi elettorali di Hamas erano nella Striscia di Gaza, mentre quelle del Fatah erano concentrate in Cisgiordania. Questo lasci\u00f2 subito presagire che, se i due partiti non avessero trovato un compromesso, sarebbe potuta scoppiare una lotta per il controllo dei due territori nei quali ciascuno dei due partiti era pi\u00f9 radicato.\nA seguito della Battaglia di Gaza (2007) tra Fatah e Hamas, questa prese il controllo completo dell'omonima Striscia eliminando o allontanando gli esponenti avversari; nel quadro di tali eventi e tra accuse di illegalit\u00e0 a loro volta i funzionari eletti di Hamas furono eliminati fisicamente o allontanati dalle loro posizioni dall'Autorit\u00e0 Nazionale Palestinese in Cisgiordania e i loro incarichi furono assunti da esponenti del Fatah e da membri indipendenti. Il 18 giugno 2007, il Presidente palestinese Mahm\u016bd Abb\u0101s (Fath) ha emesso un decreto che mette fuorilegge le milizie di Hamas.\nNomi.\nNon vi \u00e8 accordo sul reale significato della parola \"\u1e24am\u0101s\". \u1e24am\u0101s \u00e8 un acronimo della frase ovvero \"\u1e24arakat al-Muq\u0101wama al-Isl\u0101miyya\": \"Movimento di Resistenza Islamico\", ma in arabo la parola \"\u1e25am\u0101s\" significa anche \"entusiasmo, zelo, o spirito combattente\". La parola \"Ham\u0101s\" presenta anche un'assonanza con la parola ebraica, non etimologicamente correlata, \u05d7\u05de\u05e1 (IPA /xa'mas/) \"violenza\".\nL'ala militare di Hamas, nata nel 1992, \u00e8 rappresentata dalle \"Brigate \u02bfIzz al-D\u012bn al-Qass\u0101m\", in memoria dello \"Shaykh\" \u02bfIzz al-D\u012bn al-Qass\u0101m, il padre della moderna resistenza fondamentalistica arabo-islamica, ucciso dai britannici nel 1935.\nAltre volte gli armati di \u1e24am\u0101s si definiscono \"Studenti di Ay\u0101sh\", \"Studenti dell'Ingegnere\", \"Unit\u00e0 Ya\u1e25y\u00e0 Ay\u0101sh\", in onore di Yahya Ayyash, l'artefice degli esplosivi che causarono la morte di pi\u00f9 di 50 israeliani e che fu ucciso nel 1996.\nStoria.\n\u1e24am\u0101s nasce inizialmente presso i campi dall'azione dei profughi palestinesi Fratelli musulmani.\nFino alla guerra dei sei giorni del 1967 Gaza era controllata dall'Egitto e in questo il presidente Gamal Abdel Nasser contrastava fortemente i gruppi estremisti come i Fratelli musulmani. Dopo la guerra Gaza venne controllata da Israele e quindi il gruppo ebbe maggiori libert\u00e0 di movimento.\nIl gruppo fu finanziato direttamente e indirettamente durante gli anni settanta e ottanta da vari Stati, ad esempio Arabia Saudita e Siria. A quel tempo, il braccio politico-caritatevole di Ham\u0101s era ufficialmente registrato e riconosciuto in Israele. Lo stesso Menachem Begin, appena eletto Primo ministro per il partito Likud nel 1977, diede l'assenso alla regolare registrazione in Israele della \u00abal-Mujamma\u02bf al-Isl\u0101m\u012b\u00bb (Associazione Islamica), movimento collegato ai Fratelli Musulmani e fondato dallo \"Shaykh\" A\u1e25mad Y\u0101s\u012bn.\nAlcuni esperti pensano che, sebbene Israele non abbia mai sostenuto direttamente \u1e24am\u0101s, le avrebbe permesso di esistere perch\u00e9 si opponesse al movimento laico di resistenza palestinese di al-Fat\u1e25, fondato e guidato da Yasser Arafat.\nCitiamo per tutti, Tony Cordesman, l'analista per il Medio Oriente del Center for Strategic Studies: Israele \u00abha aiutato Hamas in modo diretto e indiretto per usarla come antagonista dell'OLP\u00bb.\nIl gruppo si astenne dalla politica durante gli anni settanta e i primi anni ottanta, concentrandosi su problemi etici e sociali, come la corruzione, l'amministrazione degli \"awq\u0101f\" (fondazioni pie) e l'organizzazione di progetti comunitari. Verso la met\u00e0 degli Anni ottanta, tuttavia, il movimento fu sottoposto all'ascesa del bellicoso \"shaykh\" cieco Ahmad Y\u0101s\u012bn e iniziarono forti attriti e scontri con gli altri gruppi palestinesi, principalmente di ispirazione laica. Nel 1984, a seguito di una segnalazione da parte di membri del Fat\u1e25, l'IDF individu\u00f2 un deposito di armi del gruppo di Y\u0101s\u012bn. Lo stesso, arrestato e interrogato, afferm\u00f2 che le armi non sarebbero state impiegate contro Israele, ma contro i gruppi palestinesi antagonisti: questo e l'idea che il suo gruppo non costituisse una minaccia contro la nazione ebraica (che allora vedeva l'OLP come suo principale nemico) lo port\u00f2 ad essere scarcerato dopo un anno.\nL'acronimo \"\u1e24am\u0101s\" apparve per la prima volta nel 1987 in un volantino che accusava i servizi segreti israeliani di minare la fibra morale dei giovani palestinesi per poterli reclutare come collaborazionisti. L'uso della forza da parte di \u1e24am\u0101s apparve quasi contemporaneamente alla prima Intif\u0101da, iniziando con \"azioni punitive contro i collaborazionisti\", progredendo verso obiettivi militari israeliani ed infine con azioni terroristiche che prendevano di mira i civili. Cos\u00ec come i suoi metodi sono cambiati dalla sua nascita, \u00e8 cambiata anche la sua retorica, che adesso afferma che i civili israeliani sono \"bersagli militari\", in virt\u00f9 del fatto di vivere in uno Stato altamente militarizzato in cui vige la coscrizione. Nel frattempo sono nate anche alcune correnti all'interno del gruppo.\nSecondo la bibliografia semi-ufficiale di \u1e24am\u0101s \"Truth and existence\", l'organizzazione si \u00e8 evoluta attraverso quattro fasi principali:\nMentre questo riflette le attivit\u00e0 di \u1e24am\u0101s nella Striscia di Gaza, i loro colleghi in Cisgiordania ebbero uno sviluppo molto differente, all'inizio con meno enfasi nella creazione o nel controllo di istituzioni pubbliche. Il movimento dei Fratelli Musulmani in Cisgiordania costitu\u00ec una parte integrante del movimento islamico giordano, che per molti anni \u00e8 stato allineato con il regime hashemita. Inoltre, i Fratelli Musulmani in Cisgiordania avevano un profilo socio-economico pi\u00f9 elevato - commercianti, proprietari terrieri, burocrati e professionisti della borghesia. Entro la met\u00e0 degli anni ottanta, i Fratelli Musulmani controllavano una significativa parte delle posizioni nelle istituzioni religiose della Cisgiordania.\nIl 26 gennaio 2004, uno dei capi di \u1e24am\u0101s, Abd al-Aziz al-Rantissi, offr\u00ec una tregua (hudna) di 10 anni, con ripresa della guerra passato questo periodo di tempo, in cambio del totale ritiro da parte di Israele dei territori conquistati durante la Guerra dei sei giorni e l'istituzione di uno stato palestinese, offerta ripetuta dopo la vittoria alle elezioni legislative del 2006, accettando l'iniziativa di pace araba del 2002. Il capo di Hamas Ahmad Yasin afferm\u00f2 che il gruppo avrebbe accettato uno Stato palestinese in Cisgiordania e Gaza. Rantissi ammise che \"Allo stato attuale delle cose, sarebbe stato difficile liberare tutta la nostra nazione, pertanto accettiamo una liberazione in fasi.\" \nNel marzo del 2004 un caccia israeliano lanci\u00f2 un missile contro lo \"shaykh\" Yasin, cieco e paraplegico, che usciva dalla moschea di Gaza. Nell'attacco morirono Yasin, il figlio e altre cinque persone.\nVenne quindi eletto come capo di \u1e24am\u0101s a Gaza il medico pediatra Abdel-Aziz Rantissi (esponente dell'ala pi\u00f9 radicale del gruppo), che minaccia Israele, annunciando che i suoi cittadini sarebbero stati colpiti ovunque.\nNell'aprile del 2004 anche Rantissi rimase vittima di una \"omicidio mirato\", compiuto con un missile lanciato da un aereo israeliano.\nIl 25 gennaio 2006, \u1e24am\u0101s vinse con una larga maggioranza le elezioni legislative. Precedentemente alle elezioni aveva dichiarato una sospensione delle sue azioni, decisione non sempre rispettata dai gruppi di militanti che fanno parte della sua struttura, e seguita nell'aprile del 2006 dalla rinuncia agli attacchi terroristici, ritenuti non pi\u00f9 compatibili con la \"\"nuova era\" in cui era entrata l'organizzazione.\nA seguito della vittoria, grande preoccupazione \u00e8 stata manifestata nel mondo occidentale a causa della natura del movimento, da molti ritenuta terroristica. L'Unione europea ha vincolato la prosecuzione del sostegno all'Autorit\u00e0 Nazionale Palestinese a \"Tre princ\u00ecpi\", definite dalla comunit\u00e0 internazionale:\nA capo del governo palestinese siede per la prima volta un leader di \u1e24am\u0101s, Isma'il Haniyeh.\nAttualmente, a seguito di una serie di scontri con l'organizzazione rivale al-Fat\u1e25, \u1e24am\u0101s ha assunto il controllo della Striscia di Gaza, mentre la zona cisgiordana \u00e8 rimasta sotto il controllo di al-Fath e del Presidente dell'ANP, Mahm\u016bd Abb\u0101s (Abu Mazen). Quest'ultimo \u00e8 di fatto divenuto l'interlocutore ufficiale dei paesi occidentali per quello che riguarda il popolo palestinese, pur non essendo il suo governo espressione del risultato delle elezioni del 2006.\nVa precisato che quella parte della popolazione palestinese che ha partecipato alle elezioni si trova esclusivamente nei cosiddetti \"territori occupati\" (Striscia di Gaza e Cisgiordania) della Palestina. , residente dal 1948 in poi negli svariati campi profughi al di fuori della Palestina, non risiedendo nei territori occupati, non ha diritto di voto n\u00e9 per le elezioni palestinesi, n\u00e9 per quelle degli Stati in cui i palestinesi risiedono, fruendo dello status di \"rifugiato politico\".\nNel 2017 Hamas, annunciando una presa di distanza dai Fratelli Musulmani e senza riconoscere in alcun modo lo Stato israeliano, ha accettato la delimitazione del territorio dello Stato di Palestina entro i confini del 1967.\nSecondo il quotidiano Yedioth Ahronoth, Hamas ha silenziosamente istituito una filiale libanese del suo gruppo terroristico negli ultimi anni al fine di aprire un ulteriore fronte contro Israele in futuri conflitti. La prima azione della filiale libanese \u00e8 arrivata durante la guerra di 11 giorni tra Israele e Hamas nel maggio 2021, quando quattro razzi sono stati lanciati contro il nord di Israele dal Libano. All'epoca, l'IDF attribu\u00ec l'incendio a \"fazioni palestinesi\". Il vice leader di Hamas Saleh al-Arouri \u00e8 stato incaricato di guidare l'unit\u00e0, con sede a Tiro, sulla costa del Libano, ma si ritiene che abbia altri avamposti in tutto il paese, secondo Yedioth. L'addestramento per i combattenti viene fornito da attori iraniani senza nome e i membri sono attualmente concentrati sulla costruzione di ulteriori razzi fatti in casa con una gittata di decine di chilometri. Le loro operazioni sono finanziate in parte dal contrabbando e dalla vendita di droga. Hamas prevede che il gruppo alla fine acquisisca le capacit\u00e0 per utilizzare armi pi\u00f9 avanzate come gli UAV.\nPolitica.\nPrevidenza sociale e istruzione.\n\u1e24am\u0101s promuove diversi programmi che l'organizzazione considera di previdenza sociale e istruzione a favore della popolazione palestinese. Da parte dei suoi oppositori, tali programmi sono considerati invece come parte di una politica parastatale, come esercizi per la propaganda e il reclutamento, o come entrambi. In ogni modo, queste attivit\u00e0 sociali di Ham\u0101s sono profondamente radicate nella Striscia di Gaza. Includono istituti religiosi, medici e in generale aiuti sociali ai civili meno abbienti. Va specificato che il lavoro che \u1e24am\u0101s compie in questi ambiti \u00e8 attivit\u00e0 separata dall'assistenza umanitaria fornita dall'UNRWA (United Nations Relief Works Agency). Nel dicembre del 2001, il fondo caritatevole Holy Land Foundation for Relief and Development \u00e8 stato accusato di finanziare \u1e24am\u0101s.\nHam\u0101s pu\u00f2 contare su un numero sconosciuto di fedelissimi e su decine di migliaia di simpatizzanti e aiutanti. Riceve soldi da esuli palestinesi, dall'Iran, da benefattori privati in Arabia Saudita e da diversi altri Stati arabi. Raccolte di fondi e campagne di propaganda pro-\u1e24am\u0101s esistono anche in Europa, Nord America e Sud America.\nSi ritiene che \u1e24am\u0101s abbia decine di siti web; una lista aggiornata \u00e8 consultabile presso l'Internet-Haganah. Il principale sito di \u1e24am\u0101s fornisce traduzioni di comunicati ufficiali e propaganda in svariate lingue: persiano, urdu, malese, russo, inglese e naturalmente arabo.\nNella Striscia di Gaza, l'Autorit\u00e0 Nazionale Palestinese sta perdendo potere a beneficio di \u1e24am\u0101s, in particolar modo nel campo profughi di Jab\u0101liya, nelle sue vicinanze e a Dayr al-Bal\u0101h al centro della Striscia, ad Abasan e nella regione del Dahaniyeh nel sud.\nIl governo a Gaza annuncia la campagna di raccolta di fondi volti a raccogliere $ 25 milioni necessari per ripristinare decine di moschee rovinate dai raid israeliani. 45 moschee sono state completamente distrutte durante la guerra, mentre 55 sono state parzialmente danneggiate.\nStatuto di Hamas del 1988.\nLa Carta del Movimento di Resistenza Islamico, ovvero il documento fondatore di \u1e24am\u0101s, approvato nell'agosto del 1988. non definisce in modo particolare la struttura dell'organizzazione.\nLa Guida suprema dentro \u1e24am\u0101s, ha il ruolo di massima autorit\u00e0 politica e religiosa, che prende le decisioni pi\u00f9 importanti.\nLe pi\u00f9 alte istituzioni riconosciute di \u1e24am\u0101s sono il Consiglio (Shura), e l'Ufficio Politico.\nLa Shura comprende una cinquantina di membri ed \u00e8 composta da figure di spicco del mondo religioso islamico presenti nel movimento.\nCon sede all'estero fuori dai confini della Palestina, per la precisione in Siria, rispondente esclusivamente alla \"Shur\u00e0\" e diviso al suo interno per competenze specifiche di settore, l'Ufficio Politico funge sostanzialmente da ministero dell'Informazione e degli Esteri.\nPoi c'\u00e8 \"Da\u02bfwa\" \u201cLa Chiamata\u201d, una rete che gestisce l'attivit\u00e0 di reclutamento, di assistenza sociale e di raccolta fondi all'estero.\nL\u2019\"A\u02bfl\u0101m\", ente che gestisce le operazioni di propaganda, dell'informazione e dell'indottrinamento ideologico in Palestina.\nQuesto ente civile possiede una stazione radio ed una televisione, la Al-Aqsa TV.\nPosizioni riguardo a Israele.\nLa carta costitutiva di Ham\u0101s, scritta nel 1988, dichiara che il suo obiettivo \u00e8 di \"sollevare la bandiera di Allah sopra ogni pollice della Palestina\", cio\u00e8 di eliminare lo Stato di Israele e sostituirlo con una Repubblica Islamica. Questo rende Ham\u0101s del tutto diversa rispetto ai movimenti cosiddetti integralistici musulmani che propugnano la lotta in tutto il mondo islamico: Ham\u0101s limita rigidamente infatti, per statuto, la sua attivit\u00e0 di lotta di liberazione alla sola Palestina.\nNello statuto si afferma che la Palestina non potr\u00e0 essere ceduta, anche per un solo pezzo, poich\u00e9 essa appartiene all'Islam fino al giorno del giudizio.\nTesi antisemite e antisioniste nello statuto di Hamas.\nLo statuto di Hamas incorpora una serie di teorie cospiratorie antisemite.\nL'art. 7 della Carta presenta il jih\u0101d contro il sionismo come rispondente alle parole, proferite secondo Bukhari e Muslim dallo stesso Maometto, per le quali i musulmani combatteranno ed uccideranno gli ebrei.\nIn pi\u00f9 punti del documento si ricorda come il jih\u0101d sia un obbligo religioso per i fedeli musulmani.\nL'art. 21 dello Statuto di Hamas scrive che la Massoneria, il Lions Club e il Rotary promuovono gli interessi del sionismo e si dedicano allo spionaggio; ci\u00f2 grazie ad ingenti ricchezze che, si afferma nel testo, sarebbero state accumulate ed impiegate anche per prendere il controllo della stampa, cos\u00ec come per sostenere le Rivoluzioni francese e russa, il colonialismo degli \"stati imperialisti\" ed entrambe le guerre mondiali. In particolare la Prima guerra mondiale avrebbe avuto lo scopo di \"distruggere il Califfato islamico\" mentre la seconda avrebbe permesso di accumulare ulteriori ricchezze e sarebbe stata volta a favorire la costituzione dello Stato nemico. La Societ\u00e0 delle Nazioni prima e l'ONU poi sarebbero tasselli di un complotto volto al dominio del mondo da parte delle stesse cerchie.\nAll'articolo 28 si afferma che le varie organizzazioni citate poco prima come espressione del sionismo, anzi da questo fondate, avrebbero lo scopo di \"demolire le societ\u00e0, distruggere i valori, violentare le coscienze, sconfiggere la virt\u00f9, e porre nel nulla l'Islam.\" Esse \"sostengono il traffico di droga e di alcol di tutti i tipi per facilitare la loro (dei sionisti, nota del redattore) opera di controllo e di espansione.\"\nL'articolo 30 della carta ribadisce la tesi del complotto volto al dominio sul mondo da parte del sionismo, affermandone \"l'infiltrazione\" in molti stati, che sarebbe avvenuta grazie al controllo da parte dei sionisti sulla stampa e sulle finanze.\nAll'articolo 32, infine, lo Statuto di Hamas identifica esplicitamente gli asseriti intenti sionisti di conquista ed espansione sul mondo con la immaginaria cospirazione ebraica descritta nel classico testo antisemita dei Protocolli dei Savi di Sion.\nDue anni dopo la pubblicazione dello statuto Hamas corresse in parte l'interpretazione di quanto vi era affermato, precisando che il loro intento era quello di combattere solo il sionismo in quanto movimento di aggressione e occupazione, e non l'ebraismo in quanto credo religioso, anche se nell'uso comune della popolazione palestinese spesso non viene fatta distinzione tra i termini \"sionista\", \"ebreo\" e \"israeliano\".\nPur essendo la cancellazione di Israele un punto ricorrente nella sua propaganda, \u00e8 da notare che questa era stata rimossa dal programma con cui il gruppo si present\u00f2 alle elezioni del 2006, anche se in questo rimanevano riferimenti alla necessit\u00e0 di difendersi dall'occupazione con ogni mezzo, armi comprese.\nNegazione dell'Olocausto.\nSecondo il MEMRI, i massimi leader di Ham\u0101s sarebbero promotori della negazione dell'Olocausto. \u02bfAbd al-\u02bfAz\u012bz al-Rant\u012bs\u012b - cofondatore di Hamas assieme ad Ahmad Yasin - in un articolo su \"al-Risala\" (pubblicazione settimanale di Hamas) avrebbe definito la Shoah \u00abil falso olocausto\u00bb e \u00abla pi\u00f9 grande delle menzogne\u00bb, ed affermato che l'Olocausto non \u00e8 mai avvenuto, che i sionisti erano dietro le azioni dei nazisti e che il sionismo finanzi\u00f2 il nazismo. In questo articolo Rantissi avrebbe altres\u00ec negato l'esistenza delle camere a gas nonch\u00e9 espresso sostegno ai negazionisti Roger Garaudy, David Irving, Gerd Honsik e Fredrick T\u00f6ben; avrebbe inoltre affermato che \"i nazisti ricevettero notevoli aiuti finanziari dalle banche e dai monopoli sionisti, e ci\u00f2 contribu\u00ec alla loro ascesa al potere\"; avrebbe infine accusato la \"investment bank\" berlinese Mendelssohn &amp; Co., di propriet\u00e0 ebraica, di aver finanziato i nazisti, definendola \"banca sionista\".\nPolitica.\nI miliziani di Ham\u0101s, specialmente quelli delle Brigate \u02bfIzz al-D\u012bn al-Qass\u0101m, hanno sferrato numerosi attacchi tra cui alcuni attacchi suicidi di larga scala contro obiettivi civili israeliani. Per citare i pi\u00f9 noti: il massacro di Pesach nel marzo del 2002, in cui 30 persone furono uccise a Netanya; il massacro sull'autobus numero 20 di Gerusalemme nel novembre dello stesso anno 2002 (11 morti); il massacro sull'autobus numero 2 di Gerusalemme nell'agosto del 2003 (23 morti); l'attacco alla citt\u00e0 di Bersheeba nell'agosto del 2004, (15 morti). L'ultimo attacco fu dell'agosto del 2005 che fece 7 feriti, dopodich\u00e9 Hamas rispett\u00f2 la tregua offerta nel 2004 (hudna). Ham\u0101s ha anche usato donne-bomba, per esempio una madre di sei figli e una di due minori di 10 anni. Al contrario di al-Fath, a tutt'oggi Ham\u0101s non ha usato bambini-bomba.\n\u1e24am\u0101s ha anche attaccato obiettivi militari israeliani, uomini palestinesi sospettati di collaborazionismo nonch\u00e9 rivali di al-Fat\u1e25.\nContrariamente agli altri movimenti politici che hanno fatto uso del terrorismo, come il Fronte Popolare o al-Fath, Hamas nel suo Statuto specifica che la sua resistenza all'occupazione si svolger\u00e0 solo su territorio palestinese. Per questa ragione Hamas negli anni non ha mai effettuato azioni terroristiche o di guerriglia fuori da Israele o Palestina, differenziandosi dai fedayyin e dalle pratiche terroristiche palestinesi degli anni settanta e ottanta, che invece usavano il terrorismo fuori dai confini per portare l'attenzione dell'opinione internazionale sulla causa palestinese.\nIn tempi recenti, \u1e24am\u0101s ha fatto uso di razzi di tipo \"Qass\u0101m\" per attaccare citt\u00e0 israeliane nel deserto del Negev, ad esempio Sderot. La nascita dei razzi \"Qass\u0101m-2\" ha dato la possibilit\u00e0 all'organizzazione di attaccare anche grandi citt\u00e0 israeliane quali Ashkelon; ci\u00f2 ha prodotto enorme preoccupazione nella popolazione israeliana e diversi tentativi da parte dell'esercito israeliano di fermare la proliferazione e l'uso di tali razzi, anche se il numero di vittime \u00e8 stato molto ridotto (circa 20 in una decina di anni).\nAzioni legali contro Hamas.\nNel 2004, una corte federale negli Stati Uniti ha dichiarato \u1e24am\u0101s colpevole in una causa civile riguardante l'omicidio nel 1996 di Yaron ed Efrat Ungar, vicino Beit Shemesh, in Israele. A \u1e24am\u0101s \u00e8 stato ordinato di pagare alle famiglie degli Ungar 116 milioni di dollari. Al momento della stesura di questo paragrafo (aprile 2004), la Corte non ha ancora emesso sentenza circa la responsabilit\u00e0 dell'Autorit\u00e0 Nazionale Palestinese e dell'OLP nel fornire un ipotetico supporto logistico a \u1e24am\u0101s.\nViolazione dei diritti umani.\nSecondo varie fonti il movimento \u00e8 stato dichiarato colpevole di violazione dei diritti umani e di aver commesso crimini di guerra, rivolti in particolare contro la popolazione israeliana e palestinese."}
{"id": "2170750", "revid": "6923", "url": "https://it.wikipedia.org/wiki?curid=2170750", "title": "Iceberg (moda)", "text": ""}
{"id": "2170751", "revid": "767487", "url": "https://it.wikipedia.org/wiki?curid=2170751", "title": "Tuba (Benguet)", "text": "Tuba \u00e8 una municipalit\u00e0 di Seconda classe delle Filippine, situata nella Provincia di Benguet, nella Regione Amministrativa Cordillera.\nTuba \u00e8 formata da 13 baranggay:"}
