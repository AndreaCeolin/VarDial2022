{"id": "2114949", "revid": "1305772", "url": "https://it.wikipedia.org/wiki?curid=2114949", "title": "Vincenzo Verdecchi", "text": "Carriera.\nStudia architettura tra il 1968 e il 1977; inizia a lavorare per il cinema curando il montaggio di \"Il sospetto\" diretto da Citto Maselli e distribuito nel 1975. Successivamente \u00e8 assistente alla regia e montatore per il film \"Don Milani\" su Lorenzo Milani diretto da Ivan Angeli e distribuito nel 1976. Fa altre esperienze come montatore per un film di Paolo Spinola e per una miniserie televisiva diretta da Maselli.\nInizia a dirigere trasmissioni televisive come Delta.\nIl suo esordio come regista, \"Con i piedi per aria\" con Andrea Prodan e Roberta Lena, \u00e8 presentato nel 1990 al Festival di Sorrento e al Festival di Annecy.\nNel 1993 il suo secondo film, \"Suppl\u00ec\" con Mauro Serio viene presentato alla Settimana della critica della Mostra internazionale d'arte cinematografica di Venezia.\nHa anche diretto soap opera come \"Ricominciare\" con Michele D'Anca e Domenico Fortunato.\nNel 2005 viene distribuito il suo film \"Ora e per sempre\", con Gioele Dix e Kasia Smutniak, interamente girato in Piemonte (dividendosi tra lo Stadio Filadelfia di Torino e lo Stadio Giuseppe Moccagatta di Alessandria) che rievoca il Grande Torino, sterminato nel 1949 nella Tragedia di Superga.\nScrive e dirige la miniserie televisiva \"A voce alta\", interpretata da Ugo Dighero e Lorenza Indovina trasmessa da RAIUno nel 2006.\nDirige successivamente la seconda unit\u00e0 della miniserie televisiva \"Questa \u00e8 la mia terra - Vent'anni dopo\", trasmessa da Canale 5 nel 2008.\nTra i suoi progetti c'era una miniserie televisiva tratta dal romanzo di Raffaele Nigro \"I fuochi del Basento\".\nCon il fratello Alessandro ha gestito alcune societ\u00e0 di produzione e distribuzione, riunite sotto la Verdecchi Film.\nMuore improvvisamente all'et\u00e0 di 67 anni il 17 giugno 2015."}
{"id": "2114951", "revid": "729019", "url": "https://it.wikipedia.org/wiki?curid=2114951", "title": "Jean-Claude Skrela", "text": "Biografia.\nNato a Cornebarrieu ma cresciuto a Colomiers (Alta Garonna) in una famiglia di agricoltori di origine polacca, Skrela esord\u00ec in campionato con l', per poi passare presto al , club cui leg\u00f2 gran parte della sua carriera.\nFlanker, debutt\u00f2 in Nazionale francese nel 1971; a titolo statistico, segn\u00f2 la prima meta internazionale della storia del rugby valida 4 punti (20 novembre 1971, - ) e vinse due tornei del Cinque Nazioni: quello famoso del con tutte e cinque le squadre a pari merito, e quello del con il Grande Slam.\nCon il Tolosa giunse alla finale del campionato francese del 1979-80, e nel 1984 si ritir\u00f2 dall'attivit\u00e0 agonistica per passare alla carriera tecnica.\nAl suo attivo anche un invito nei , entrando cos\u00ec a far parte del gruppo di francesi convocati nel prestigioso club inglese, insieme ad altri notissimi giocatori come Jean-Pierre Rives e Pierre Villepreux.\nL'esperienza indusse Skrela insieme ai suoi compagni di nazionale a fondare i sulla falsariga di quelli pi\u00f9 famosi d'Oltremanica.\nDivenuto allenatore dello stesso Tolosa in coppia con Villepreux, vinse tre titoli francesi; quando poi Villepreux pass\u00f2 a un incarico tecnico presso la Federazione Italiana Rugby, per la quale anni prima aveva gi\u00e0 diretto la Nazionale, Skrela prese la conduzione tecnica del Colomiers, la squadra della citt\u00e0 dov'era cresciuto.\nLa coppia Skrela-Villepreux si riform\u00f2 nel 1995 quando i due furono nominati rispettivamente C.T. e assistente allenatore della Nazionale francese.\nAlla guida tecnica della Francia Skrela riport\u00f2 la prima sconfitta della storia contro l', a Grenoble, nella finale di Coppa FIRA 1995-97, che laure\u00f2 gli Azzurri campioni d'Europa; nella , tuttavia, conquist\u00f2 la finale battendo la in semifinale, e cedendo solo all' nell'ultimo atto.\nTerminato l'incarico di C.T. alla fine della Coppa del Mondo, dal gennaio 2004 Jean-Claude Skrela \u00e8 direttore tecnico nazionale della F\u00e9d\u00e9ration Fran\u00e7aise de Rugby.\n\u00c8 padre di due sportivi internazionali per la Francia, entrambi ritirati dall'attivit\u00e0 agonistica: David (1979), rugbista anch'egli nel ruolo di apertura fino al 2016, e Ga\u00eblle (1983), cestista professionista a Lattes fino al 2017."}
{"id": "2114955", "revid": "716642", "url": "https://it.wikipedia.org/wiki?curid=2114955", "title": "Asociaci\u00f3n Civil Minerv\u00e9n Bol\u00edvar F\u00fatbol Club", "text": "L'Asociaci\u00f3n Civil Minerv\u00e9n Bol\u00edvar F\u00fatbol Club \u00e8 una societ\u00e0 calcistica di Puerto Ordaz, Venezuela. Milita nella Segunda Divisi\u00f3n Venezolana, la seconda divisione del campionato venezuelano di calcio.\nFondato nel 1985 con il nome di \"Club Minerv\u00e9n\", aveva inizialmente sede in El Callao. Il 27 luglio 2007 cambi\u00f2 nome in \"Asociaci\u00f3n Civil Minerv\u00e9n Bol\u00edvar F\u00fatbol Club\".\nIl principale rivale del club \u00e8 il Deportivo Mineros de Guayana, l'altra squadra dello Stato Bol\u00edvar. Questa sfida \u00e8 nota con il nome di \"Cl\u00e1sico del Sur\".\nCollegamenti esterni.\nSito ufficiale"}
{"id": "2114957", "revid": "287204", "url": "https://it.wikipedia.org/wiki?curid=2114957", "title": "Io, l'immortale", "text": "Io, l'immortale (\"\u2026And Call Me Conrad\" oppure \"This Immortal\"), tradotto anche col titolo Io, Nomikos, l'immortale, \u00e8 un romanzo di fantascienza dello scrittore statunitense Roger Zelazny. \u00c8 stato pubblicato per la prima volta in due parti sui numeri di ottobre e novembre 1965 della rivista \"The Magazine of Fantasy &amp; Science Fiction\" con il titolo \"\u2026And Call Me Conrad\", le successive edizioni in inglese in volume sono state intitolate \"This Immortal\". Ha vinto il Premio Hugo per il miglior romanzo a pari merito con \"Dune\" di Frank Herbert.\nIl romanzo accosta alla fantascienza la mitologia greca, facendo un parallelo tra la figura del protagonista e quella del dio Pan.\nTrama.\nIn un futuro post apocalittico in cui la Terra \u00e8 abitata da appena 4 milioni di persone, Conrad Nomikos deve proteggere un alieno proveniente da Vega la cui missione decider\u00e0 il futuro della Terra. Nomikos \u00e8 un uomo apparentemente giovane ma di cui non si riesce a stabilire la vera et\u00e0 e il vero nome."}
{"id": "2114960", "revid": "1568601", "url": "https://it.wikipedia.org/wiki?curid=2114960", "title": "Jebel Marra", "text": "Il Jebel Marra ( \"montagna amara\", o \"cattiva\") \u00e8 un stratovulcano situato nel Darfur, nell'ovest del Sudan, alto 3042\u00a0m.\nLa sommit\u00e0 del vulcano \u00e8 occupata da una caldera di 5 chilometri di diametro formatasi circa tremilacinquecento anni fa durante una eruzione esplosiva. Le pendici del vulcano sono formate da antiche colate di lava e da depositi piroclastici. Vi si trovano anche pi\u00f9 recenti piccoli coni attorno al vulcano principale. Nella caldera vi sono due laghi uno pi\u00f9 elevato posto a nord del cono e il secondo in una caldera pi\u00f9 piccola formatasi forse in un periodo successivo. Il vulcano \u00e8 ritenuto dormiente visto che la regione \u00e8 ancora interessata da fenomeni di fumarole.\n\u00c8 considerato dai nativi del Darfur il simbolo della loro patria."}
{"id": "2114962", "revid": "31269", "url": "https://it.wikipedia.org/wiki?curid=2114962", "title": "Strepitose Parkers", "text": "Strepitose Parkers \u00e8 una serie televisiva statunitense, trasmessa in Italia da Rai 2. La serie nasce come spin-off della serie \"Moesha\". \nTrama.\n\"Strepitose Parkers\" \u00e8 incentrato sul rapporto madre e figlia che frequentano entrambe il Santa Monica College. Quando la possente Nikki Parker (Mo'Nique) scopre di essere incinta, lascia la scuola per prendersi cura della figlia Kim (Countess Vaughn). Ora che Kim \u00e8 cresciuta, Nikki decide di tornare di nuovo a scuola; precisamente la scuola che frequenta anche la figlia, innamorandosi del professore di lei. Kim inizialmente \u00e8 contraria a questa scelta, ma pi\u00f9 avanti accetter\u00e0 la cosa. Durante la serie, la relazione madre-figlia crescer\u00e0 sempre di pi\u00f9. Nikki capisce che la figlia \u00e8 abbastanza grande per poter vivere da sola. Kim si rende conto che quella che credeva una madre, ora \u00e8 molto di pi\u00f9.\nEpisodi.\nLa serie \u00e8 approdata in Italia nel gennaio 2004 poco prima che essa terminasse nel suo paese d'origine, nel marzo 2004). In Italia \u00e8 stata trasmesso esclusivamente da Rai 2.\nIl doppiaggio italiano.\nIl doppiaggio \u00e8 stato curato da CDL grazie a Rodolfo Bianchi.\nPremi e riconoscimenti.\nSin dal primo anno di messa in onda ha guadagnato un sostanzioso numero di candidature e vittorie."}
{"id": "2114964", "revid": "179980", "url": "https://it.wikipedia.org/wiki?curid=2114964", "title": "Minerv\u00e9n F\u00fatbol Club", "text": ""}
{"id": "2114968", "revid": "110157", "url": "https://it.wikipedia.org/wiki?curid=2114968", "title": "Reggae Vibrations Live", "text": "Reggae Vibrations Live \u00e8 un album dal vivo degli Africa Unite del 2002."}
{"id": "2114972", "revid": "92723", "url": "https://it.wikipedia.org/wiki?curid=2114972", "title": "Reach Out I'll Be There", "text": "Reach Out I'll Be There (talvolta scritta anche come Reach Out (I'll Be There)) \u00e8 una canzone del 1966 registrata dai Four Tops per la Motown Records.\nScritta e prodotta dal principale team produttivo della Motown Holland-Dozier-Holland, la canzone fu uno dei maggiori successi degli anni sessanta dell'etichetta discografica, ed \u00e8 sicuramente il brano pi\u00f9 celebre del quartetto statunitense. Il singolo arriv\u00f2 alla prima posizione della Billboard Hot 100, dove rimase per due settimane dal 24 settembre 1966 al 15 ottobre, scalzando dalla vetta \"Cherish\" degli The Association, e venendo a sua volta sostituita da \"96 Tears\" dei Question Mark &amp; the Mysterians. La rivista Rolling Stone ha posizionato il brano alla posizione 206 nella Lista delle 500 migliori canzoni della storia.\nIl singolo raggiunge anche la prima posizione nella Official Singles Chart per tre settimane e la sesta in Olanda.\nCover.\nLa canzone nel corso dei periodi successivi \u00e8 stata registrata numerose volte. La prima cover, ad opera del cantante giamaicano Derrick Harriott, fu pubblicata appena una settimana dopo l'originale. Segu\u00ec nel 1968 la versione di Merrilee Rush intitolata semplicemente \"Reach Out\", e nel 1969 il nuovo arrangiamento di Lee Moses.\nLa cover di maggior successo per\u00f2 fu quella registrata da Diana Ross nel 1971 ed inclusa nel suo album \"Surrender\". La versione del brano di Diana Ross, riusc\u00ec ad arrivare fino alla posizione numero 29 della \"Billboard Hot 100\".\nCover successive del brano includono le versioni registrate da Gloria Gaynor, Narada Michael Walden, gli Snuff, Michael Bolton, Michael McDonald, Bill Cosby, Richie Kotzen, Boyz II Men.\nDa ricordare la versione eseguita dal chitarrista Steve Hackett in un concerto del 1983 che vide la terza, parziale quanto improvvisata, reunion di ex-membri della formazione classica dei Genesis: ad Hackett si unirono, infatti, Peter Gabriel e Michael Rutherford. La prima reunion era intercorsa tra Gabriel e Phil Collins nel 1979; la seconda, collettiva, nel 1982.\nIn Italia il brano venne inciso da Rita Pavone da I Fuggiaschi e da Peppino Di Capri con il titolo \"Gira gira\"."}
{"id": "2114973", "revid": "6923", "url": "https://it.wikipedia.org/wiki?curid=2114973", "title": "Malanca GTI 80", "text": "La GTI 80 \u00e8 una motocicletta stradale prodotta dalla Malanca dal 1980 al 1982.\nIl contesto.\nLa moto nasce come evoluzione della serie \"E2C\", prodotta a partire dal 1974, rispetto alla quale risolveva alcuni problemi di affidabilit\u00e0. Il nome scelto per la nuova moto della Casa di Pontecchio Marconi riprendeva quello della versione sportiva della VW Golf, mentre la cifra \"80\" indicava l'anno di produzione.\nLa moto.\nLa moto era spinta dal bicilindrico 125\u00a0cm\u00b3 a due tempi raffreddato ad aria, rivisto nella camera di manovella, nei pistoni (ora a due fasce) e nei carburatori (due Dell'Orto PHBL anzich\u00e9 i VHB dei modelli precedenti); continua ad essere assente il miscelatore.\nDal punto di vista della ciclistica si manteneva il telaio doppia culla chiusa in tubi d'acciaio; nuove le sospensioni Paioli (con ammortizzatori posteriori a gas), i cerchi a razze Melber e l'impianto frenante con tre freni a disco Brembo; nuova anche la strumentazione, pi\u00f9 affidabile di quella montata sui modelli precedenti e di migliore qualit\u00e0. Di serie era montato il cupolino (gi\u00e0 visto sulla precedente \"GTI\")\nDue le colorazioni disponibili: nero con filetti oro (ispirata alle Lotus di Formula 1 sponsorizzate John Player) e rosso con filetti bianchi (pi\u00f9 rara).\nDal 1982 la GTI 80 fu affiancata e quindi sostituita dalla \"OB One\" con motore raffreddato ad acqua."}
{"id": "2114983", "revid": "61051", "url": "https://it.wikipedia.org/wiki?curid=2114983", "title": "Blohm &amp; Voss", "text": ""}
{"id": "2114984", "revid": "647919", "url": "https://it.wikipedia.org/wiki?curid=2114984", "title": "Jabal Marra", "text": ""}
{"id": "2114991", "revid": "196390", "url": "https://it.wikipedia.org/wiki?curid=2114991", "title": "Calcio ai Giochi delle Isole 1989", "text": ""}
{"id": "2114992", "revid": "188359", "url": "https://it.wikipedia.org/wiki?curid=2114992", "title": "Calcio ai Giochi delle Isole 1991", "text": ""}
{"id": "2114994", "revid": "324231", "url": "https://it.wikipedia.org/wiki?curid=2114994", "title": "Strepitose Parker", "text": ""}
{"id": "2114995", "revid": "767487", "url": "https://it.wikipedia.org/wiki?curid=2114995", "title": "Kun\u00e1gota", "text": "Kun\u00e1gota \u00e8 un comune dell'Ungheria di 3.015 abitanti (dati 2001) . \u00c8 situato nella provincia di B\u00e9k\u00e9s."}
{"id": "2114998", "revid": "1442080", "url": "https://it.wikipedia.org/wiki?curid=2114998", "title": "Gino Latino", "text": "Biografia.\nGli inizi.\nNel 1983, all'et\u00e0 di 15 anni, diventa DJ resident in un locale storico di Torino, il \"Charming Club\" (ex \"Fire\"). In contemporanea alle sue prime serate si unisce ai ballerini di break dance di fronte all'ingresso del \"Teatro Regio\", diventando campione regionale come breaker con lo pseudonimo di \"Floppy\".\nNel 1985 inizia a far ascoltare i suoi mixaggi anche in altri locali di Torino e provincia fino a diventare DJ resident del \"Bric\". Sempre nello stesso anno, grazie al DJ Roby Giordana entra a far parte della Time Records di Giacomo Maiolini producendo il suo primo singolo \"Don't Get Away\" con lo pseudonimo di \"Chester\", registrato al \"Factory Sound Studio\" da Mauro Farina e Giuliano Crivellente. Pubblica anche il singolo \"Hold The Line\".\nNel 1987 il progetto portato avanti con lo pseudonimo di \"Chester\" viene abbandonato per iniziare definitivamente la carriera come \"Gino Latino\". Tra il 1987 e il 1988 pubblica due single mix: \"Yes - \u00c8 l'amore\" e \"Yes - \u00c8 l'amore Latino Beat\". Nel 1989 esce sempre con etichetta \"Time Records\" il singolo \"No Sorry\" che riesce a conquistare la sesta posizione della \"UK Charts\" dove rimane per 5 settimane insieme al singolo \"Ride On Time\" al numero 1 dei Black Box. Nello stesso anno partecipa a \"Top of the Pops\", storico programma della BBC e vince il premio \"Disco Mix Club (DMC)\" come artista emergente dell'anno grazie al singolo \"No Sorry\". Sempre nel 1989 esce il suo primo album \"The Prince\" su etichetta \"Time Records\".\nAnni novanta.\nNel 1991 collabora in una serie di live con il pianista Ivaldo Marceca: Gino si esibisce con la consolle mentre Ivaldo con il pianoforte. In seguito Ivaldo apre un locale a Torino (\"Hermitage Club\") e Gino Latino diventa l'artista di punta insieme allo stesso Ivaldo Marceca fino al 1993, quando decide di lasciare l'attivit\u00e0. Nel 1994 dopo essere stato DeeJay resident dell'\"Arena\" di Asti e dell'\"Onda Music Hall\" di Laigueglia, torna da Ivaldo Marceca dove diventa DJ resident dello \"Zoo Bar\" e del \"Barrumba\" di Torino. Sempre dall'idea di Ivaldo Marceca nasce il primo \"Chicobum Festival\" a Moncalieri e Gino Latino ne diviene sempre DJ resident. Nel 1995 il DeeJay inizia la sua collaborazione nel mondo del calcio professionistico occupandosi di creare e mixare playlist durante la preparazione atletica del Torino Calcio e Juventus FC, collaborazione che durer\u00e0 fino al 2000, anno in cui entra a far parte come speaker del gruppo radiofonico \"GRP\", dove ricopre il ruolo di speaker e responsabile musicale.\nAnni duemila.\nNei primi anni duemila continua la sua attivit\u00e0 di DJ e di produttore e aprendo live di gruppi come Muse, Skunk Anansie, Alice Cooper, Morcheeba, George Benson, Al Jarreau e molti altri.\nNel 2015: entra a far parte della Nazionale italiana cantanti; firma \"Dico no\" il brano remix di Squalo Iaco (Marco Iaconianni) di \"Radio 105\" \nDal 31 dicembre 2015 al 16 dicembre 2016 partecipa al \"Pop-up Tour 2016\" di Luca Carboni (per promuovere l'album \"Pop-up\") aprendo i concerti con un Dj-set anni 80'. Il 7 aprile 2018 entra a far parte di \"London One Radio\" di Londra conducendo nel weekend un programma di classifiche e producendo Dj-set e mash-up. \nDall'8 al 30 giugno 2018 partecipa insieme a Luca Carboni attraversando molte citt\u00e0 italiane alla promozione del nuovo album \"Sputnik\" in librerie e centri commerciali attraverso il \"firmacopie\", mixando 35 anni di musica dell'artista (comprese le nuove tracce dell'album). Dal 10 ottobre 2018 al 9 ottobre 2019 partecipa al \"Sputnik Tour 2018-2019\" di Luca Carboni (per promuovere l'album \"Sputnik\") aprendo i concerti con lo \"SputnikDjControl\", un Dj-set con personali RMX e MashUp e alcune tracce dell'album \"Forever\" (di Luca Carboni, 1985). Inoltre nel corso dei concerti sale sul palco insieme alla band per i Bis, remixando le canzoni \"Mare mare\" e \"Una grande festa\". Il 20 novembre 2018 partecipa sempre con Luca Carboni alla trasmissione \"Radio Italia Live\" in onda su Radio Italia TV.\nIl 2020 si apre con una serie di djset tra Londra e l'Italia, fino ai primi di marzo 2020 quando la pandemia di COVID-19 ferma tutto, annullando tutte le date gi\u00e0 programmate per la primavera-estate.\nIl 23 Luglio 2021 pubblica il nuovo disco \u201c \"Go\" \u201c su etichetta \"Beat Sound Milano\" e distribuito da \"Artist First\". L'artista a riguardo racconta:\u201c Erano anni che pensavo ad un disco che mi riportasse indietro nel tempo. Un tempo in cui facevo Break Dance davanti al teatro Regio di Torino, un tempo in cui nascevano Rapper che avrebbero fatto la storia, da Frankie hi-nrg mc a Neffa. Go \u00e8 un viaggio nella memoria della Italo House degli ultimi anni 80 primi 90, un ricordo del mio passato che mi fece arrivare ai vertici delle classifiche inglesi con \u201c \"No Sorry\" \u201c insieme ai Black Box di Ride On time, precursori di quella che divenne la musica dance per eccellenza. Una tromba, una voce onirica che vuol essere una svolta verso la libert\u00e0, un viaggio per andare, finalmente, verso nuovi orizzonti di libert\u00e0!.\u201c "}
{"id": "2115000", "revid": "188359", "url": "https://it.wikipedia.org/wiki?curid=2115000", "title": "Calcio ai Giochi delle Isole 1993", "text": ""}
{"id": "2115004", "revid": "188359", "url": "https://it.wikipedia.org/wiki?curid=2115004", "title": "Calcio ai Giochi delle Isole 1995", "text": ""}
{"id": "2115006", "revid": "729019", "url": "https://it.wikipedia.org/wiki?curid=2115006", "title": "L\u00f6k\u00f6sh\u00e1za", "text": "L\u00f6k\u00f6sh\u00e1za (in romeno \"Leucu\u015fhaz\") \u00e8 un comune dell'Ungheria di 2.044 abitanti (dati 2001) . \u00c8 situato nella provincia di B\u00e9k\u00e9s. Ha sede la dogana ferroviaria con la Romania della tratta Budapest-Bucarest"}
{"id": "2115007", "revid": "188359", "url": "https://it.wikipedia.org/wiki?curid=2115007", "title": "Calcio ai Giochi delle Isole 1997", "text": ""}
{"id": "2115009", "revid": "188359", "url": "https://it.wikipedia.org/wiki?curid=2115009", "title": "Calcio ai Giochi delle Isole 1999", "text": ""}
{"id": "2115010", "revid": "3831", "url": "https://it.wikipedia.org/wiki?curid=2115010", "title": "Santuario di San Camillo De Lellis (Milano)", "text": ""}
{"id": "2115012", "revid": "188359", "url": "https://it.wikipedia.org/wiki?curid=2115012", "title": "Calcio ai Giochi delle Isole 2001", "text": ""}
{"id": "2115015", "revid": "767487", "url": "https://it.wikipedia.org/wiki?curid=2115015", "title": "Arte de la lengua mexicana con la declaraci\u00f3n de los adverbios della", "text": "Arte de la lengua mexicana con la declaraci\u00f3n de los adverbios della \u00e8 un dizionario della lingua nahuatl scritto in spagnolo dal linguista gesuita Horacio Carochi. Questa opera sulla Lingua nahuatl classica viene considerato dai linguisti il pi\u00f9 utile dei tanti dizionari scritti su questa lingua.\nCarochi vantava un'ottima comprensione della lingua, e fu il primo linguista a capire e proporre una trascrizione di numerosi fonemi Nahuatl, soprattutto sulla lunghezza delle vocali e sul saltillo. Si comprese subito l'importanza di questa opera, e gi\u00e0 nel 1759 fu riedita da fra Ignacio Paredes una versione intitolata \"compendio del arte ...\". Questa versione venne poi ristampata pi\u00f9 volte fino a perdere molte delle caratteristiche dell'opera originale.\nIl dizionario del 1754 \"Arte de la lengua mexicana\" \u00e8 basato in larga parte sull'opera di Carochi.\nNel 2001 fu pubblicata la \"Grammar of the Mexican language: with an explanation of its adverbs\" in un'edizione in cui la versione paleografica spagnola viene accostata alla traduzione in inglese svolta da James Lockhart."}
{"id": "2115016", "revid": "729019", "url": "https://it.wikipedia.org/wiki?curid=2115016", "title": "Ivano Fanini", "text": "Biografia.\nNato in una famiglia profondamente legata al ciclismo da varie generazioni, dopo una breve carriera agonistica tra i dilettanti senza risultati di rilievo, si dedica al commercio di autoveicoli, senza per\u00f2 abbandonare il ciclismo. Con la collaborazione del padre Lorenzo e dei fratelli, crea numerosi team che vanno dalla categoria giovanissimi ai dilettanti, dai quali sono passati campioni del calibro di Mario Cipollini, Michele Bartoli, Andrea Tafi, Rolf S\u00f8rensen, Pierino Gavazzi, Gianbattista Baronchelli, Franco Chioccioli e Mattia Gavazzi\nNel 1984 fonda il primo team professionistico, denominato Fanini-W\u00fchrer e diretto da Gino Bartali e Piero Pieroni; il team Fanini \u00e8 ancora oggi il pi\u00f9 longevo in attivit\u00e0 a livello mondiale. Nel 1989, spalleggiato dall'on. Roberto Formigoni, presidente onorario del team, e dal Papa Giovanni Paolo II, oggi Santo, fonda il team Amore &amp; Vita, presentandolo in Vaticano, con lo scopo di valorizzare attraverso lo sport, i valori e gli ideali cristiani in cui ha sempre profondamente creduto. Tra questi valori la lotta contro il fumo e l'opposizione all'aborto, testimoniato dalla scelta di inserire lo slogan \"No all'aborto\" sulle maglie dei corridori della squadra - decisione che scaten\u00f2 numerose polemiche da parte delle femministe ma che venne bloccata dai regolamenti della Lega ciclismo. Il papa, diventato primo socio onorario, ha ricevuto la squadra in Vaticano per 25 volte.\nIn quasi 32 anni di storia i team professionistici di Ivano Fanini hanno colto con le varie denominazioni migliaia di vittorie in tutti i paesi del mondo tra cui spiccano 12 titoli mondiali, 63 titoli nazionali, tappe al Giro d'Italia, alla Vuelta a Espa\u00f1a, al Tour de Qinghai Lake (CHN), al Tour of China 1 e 2 e molte gare in Nord America tra cui il Gran Premio di Philadelphia. Nella squadre di Fanini gareggiarono atleti come il danese Rolf S\u00f8rensen, che vinse la classifica finale della Tirreno-Adriatico in maglia Fanini, Franco Chioccioli, vincitore del Giro d'Italia, Gianbattista Baronchelli, Pierino Gavazzi.\n In particolare fu il primo presidente di societ\u00e0 ad avere il coraggio di uscire dall'omert\u00e0 e parlare a viso aperto di un argomento difficile e scomodo come il doping: nel 1996 denunci\u00f2 alla Procura di Lucca, alla vigilia della partenza del Giro una soffiata da parte di un dirigente della Lega Ciclismo che avrebbe danneggiato un'azione dei Nas contro il doping. Fanini, vittima in passato dell'isolamento dell'ambiente professionistico che continua a stare nell'omert\u00e0, ha dichiarato al mondo che non si fermer\u00e0 finch\u00e9 non saranno istituiti leggi e regolamenti che squalifichino da 4 a 5 anni i corridori alla prima infrazione ed a vita chi \u00e8 recidivo.\nNel 1999, l'ex sindaco di Pistoia, Renzo Bardelli, scrive un libro sulla vita dell'imprenditore. In quell'anno gli viene assegnata inoltre la Sfinge d'Oro per il Premio Fedelt\u00e0 allo Sport ed il Memorial Bardelli (vinto per due volte). Il 27 dicembre 2000 gli \u00e8 stata conferita l'onorificenza di Commendatore dell'Ordine al merito della Repubblica Italiana. Nel 2005 gli viene assegnato all'Arena di Milano con il Premio Fair Play ed Et\u00e0 Evolutiva. Nel 2011, presso Palazzo Vecchio di Firenze, \u00e8 stato insignito del Premio Michelangelo come riconoscimento per sue alte qualit\u00e0 imprenditoriali.. Nel 2016 gli viene consegnato a Pisa dall'A.S.D. Monte Pisano il premio di \"Campione nello Sport\"."}
{"id": "2115017", "revid": "1632387", "url": "https://it.wikipedia.org/wiki?curid=2115017", "title": "Seconda declinazione latina", "text": "La seconda declinazione della lingua latina comprende sostantivi per lo pi\u00f9 maschili e neutri caratterizzati dalla vocale tematica \u014f e dall'uscita in -i del genitivo singolare.\nLa seconda declinazione pu\u00f2 essere riassunta in tre gruppi fondamentali, a seconda della terminazione del nominativo singolare: sostantivi maschili e femminili in \"-us\", sostantivi maschili in \"-er\" o \"-ir\" e sostantivi neutri in \"-um\".\nNomi maschili e femminili in \"-us\".\nComprende sostantivi di genere maschile o femminile (vedi sotto per un elenco). I nomi in -\"us\" della seconda declinazione sono gli unici, salvo rare eccezioni, ad avere il vocativo singolare diverso dal nominativo (desinenza -\"e\" invece di -\"us\"). \nQui \u00e8 mostrata la flessione del sostantivo \"amicus, -i\" (\"l'amico\"). \nI sostantivi femminili pi\u00f9 comuni sono: \nNomi maschili in \"-er\" e \"-ir\".\nComprende sostantivi maschili terminanti in \"-er\", forma derivata dall'evoluzione della terminazione \"-erus\" in \"-ers\" ed infine \"-er\". In questo gruppo rientrano anche i sostantivi in \"-ir\", ovvero \"vir\", \"viri\", i suoi derivati e \"levir, leviri (\u00abil cognato\u00bb)\". Il vocativo dei sostantivi del gruppo \u00e8 uguale al nominativo.\nI sostantivi di questo gruppo possono essere apofonici, cio\u00e8 perdere la \"e\" della terminazione in \"-er\" e avere cos\u00ec il genitivo singolare in \"-ri\" (ad esempio \"magister\", \"-tri\"), oppure non apofonici, cio\u00e8 conservare la \"e\" (come in \"puer, -eri\"). I sostantivi in \"-ir\" conservano sempre la \"i\".\n\u00c8 qui riportata la flessione del sostantivo \"magister, -tri\" (\u00abil maestro\u00bb), tema che perde la \"e\" al genitivo e negli altri casi singolari e plurali, vocativo escluso.\nIl sostantivo \"puer, -eri\", di cui qui \u00e8 riportata la flessione, conserva la \"e\", analogamente a buona parte dei sostantivi del gruppo.\nNomi neutri in \"-um\".\nComprende nomi di genere neutro caratterizzati dalla terminazione in \"-um\" del nominativo singolare, analoga agli altri casi retti del singolare, e dalla terminazione in \"-a\" dei casi retti del plurale, caratteristica comune a tutti i nomi e aggettivi neutri, indipendentemente dalla declinazione di appartenenza.\nDi seguito \u00e8 mostrata la flessione del sostantivo \"bellum\", \"-i\" (\"la guerra\").\nAppartengono alla seconda declinazione, inoltre, tre nomi neutri che per\u00f2 hanno la terminazione in -us: \"pelagus, -i\", n., \u00abil mare\u00bb; \"virus, -i\", n., \u00abil veleno\u00bb e \"vulgus, -i\", n., \u00abil popolo\u00bb. Da tenere presente che questi tre nomi sono \"singularia tantum\" (cio\u00e8 si declinano solo al singolare); al plurale vengono usati dei sinonimi (\"mare\", \"populus\"...). Virus infine viene sostituito con il sinonimo ven\u0113num, -i nei casi obliqui (genitivo, dativo e ablativo).\nParticolarit\u00e0.\nParticolarit\u00e0 del sostantivo.\n Vergil-i\u012b/Vergil-\u012b; &lt;br&gt;\n Aemil-i\u012b/Aemil-\u012b; &lt;br&gt;\n negot-i\u012b/negot-\u012b; &lt;br&gt;\n ot-i\u012b/ot-\u012b; &lt;br&gt;\n fil-i\u012b/fil-\u012b. &lt;br&gt;\nNel caso di questa fusione delle ultime due sillabe occorre fare molta attenzione alla nuova sillabazione, e quindi alla nuova accentazione: ad esempio, Ver-gi-l\u012d-\u012b sar\u00e0 accentato \"Verg\u00eclii\", mentre Ver-g\u012d-l\u012b sar\u00e0 accentato \"V\u00e8rgil\u012b\" perch\u00e9 la nuova penultima (-g\u012d-) \u00e8 breve; lo stesso per Ae-m\u012d-l\u012d-\u012b (\"Aem\u00ecli\u012b\") e Ae-m\u012d-l\u012b (\"\u00c0emil\u012b\"), ne-g\u014d-t\u012d-\u012b (\"neg\u00f2ti\u012b\") e ne-g\u014d-t\u012b (\"neg\u00f2t\u012b\": la penultima \u00e8 lunga), eccetera.\n Merc\u016dr-\u012b; &lt;br&gt;\n Mar-\u012b; &lt;br&gt;\n gen-\u012b; &lt;br&gt;\n fil-\u012b. &lt;br&gt;\n vir-orum/vir-um; &lt;br&gt;\n triumvir-orum/triumvir-um; &lt;br&gt;\n decemvir-orum/decemvir-um; &lt;br&gt;\n sesterti-orum/sesterti-um; &lt;br&gt;\n modi-orum/modi-um; &lt;br&gt;\n talent-orum/talent-um; &lt;br&gt;\n de-orum/de-um; &lt;br&gt;\n fabr-orum/fabr-um; &lt;br&gt;\n Dana-orum/Dana-um. &lt;br&gt;\nParticolarit\u00e0 del numero e del significato.\nAlcuni termini hanno un significato diverso al singolare e al plurale:\nSostantivi greci della seconda declinazione.\nNei nomi greci della seconda declinazione, oltre alla desinenza latina, \u00e8 spesso possibile trovare un'altra desinenza: quella greca. Ci\u00f2 si verifica solo nel nominativo e accusativo singolare, con le uscite in -us/-os, e in -um/-on.\n Cypr-us/Cypr-os, f., \u00abCipro\u00bb\n Ili-um/Ili-on, n., \u00abIlio\u00bb\n Cypr-um/Cypr-on;\n Ili-um/Ili-on, n.."}
{"id": "2115020", "revid": "2080000", "url": "https://it.wikipedia.org/wiki?curid=2115020", "title": "Sebastiano Grandis", "text": "Biografia.\nGrandis nacque nella contea di Nizza, all'epoca parte del Regno di Sardegna, da genitori originari di Borgo San Dalmazzo (CN). Il nonno, concessionario della miniera di Vallauria, garantiva un ottimo tenore di vita a tutta la famiglia. Quando Sebastiano era ancora bambino il padre Valentino lasci\u00f2 la miniera ed apr\u00ec una manifattura di drappi a Borgo San Dalmazzo, dove si trasfer\u00ec con tutta la famiglia. Dopo aver studiato al Real Collegio di Ventimiglia e terminate le scuole superiori a Cuneo, nel 1837 Sebastiano si trasfer\u00ec a Torino per seguire le lezioni universitarie. Si laure\u00f2 nel 1841 in ingegneria idraulica e, nel 1842, in architettura civile. Dal 1841 inizi\u00f2 ad insegnare presso l'universit\u00e0.\nNel 1843 entr\u00f2 nel Genio Civile. Nel 1846 fu inviato insieme a Germano Sommeiller, gi\u00e0 suo compagno di studi, in Belgio al fine di apprendere le tecniche di costruzione e gestione delle ferrovie. Nel 1848 fu promosso ingegnere di 2\u00aa classe e gli fu affidata la direzione della tratta ferroviaria Torino-Moncalieri. Nel 1851 fu promosso ingegnere di 1\u00aa classe. Nel 1852 fu inviato in Austria e Germania, in qualit\u00e0 di osservatore, e nel 1854 divenne direttore delle officine ferroviarie del Regno di Sardegna. Nel 1859 si occup\u00f2 della gestione degli spostamenti via ferrovia delle truppe piemontesi durante la seconda guerra d'indipendenza. Trascorse poi un mese alla stazione di smistamento telegrafico di Casale per sovrintendere al trasporto delle truppe franco-sarde e relative armi e vettovagliamento, che si stavano concentrando fra Alessandria, Casale e Valenza.\nNel 1867 entr\u00f2 a far parte del Consiglio superiore dei Lavori Pubblici, ma l'opera che gli diede fama fu la costruzione del Traforo del Frejus con Germano Sommeiller e Severino Grattoni ed il brevetto della perforatrice pneumatica, che serv\u00ec allo scavo del traforo stesso. Oltre a tali opere, rimangono anche alcune sue memorie scritte, tra le quali \"Sullo stabilimento metallurgico e meccanico di Pietrarsa presso Napoli\" (pubblicato nel 1861) e \"Considerazioni tecniche ed economiche sul traforo delle Alpi\" (uscito postumo nel 1893).\nAlla morte, lasci\u00f2 i suoi averi al comune di Borgo San Dalmazzo, per finanziare delle borse di studio per giovani meritevoli.\nNel 1869 spos\u00f2 Antonietta Imberti, dalla quale non ebbe figli. I fratelli ebbero invece numerosa discendenza che tuttora vive nella casa di Borgo San Dalmazzo."}
{"id": "2115024", "revid": "188359", "url": "https://it.wikipedia.org/wiki?curid=2115024", "title": "Inter-Island Games", "text": ""}
{"id": "2115025", "revid": "1423072", "url": "https://it.wikipedia.org/wiki?curid=2115025", "title": "Severino Grattoni", "text": "Biografia.\nNacque nei pressi di Voghera (nell'allora Regno di Sardegna), terzogenito di sei figli. I genitori riuscirono a farlo studiare nonostante le condizioni economiche modeste (il padre era il fattore del castello quattrocentesco nella frazione San Gaudenzio di Cervesina, di propriet\u00e0 del nobile ingegnere Severino Radice), seppure con parentele benestanti. Severino si laure\u00f2 in ingegneria idraulica a soli 21 anni nel 1836 a Torino. Insegn\u00f2 dal 1838 al 1842 geometria e disegno presso la Scuola di Arti e Mestieri di Biella. Trasferitosi a Torino, si dedic\u00f2 all'insegnamento in un istituto privato, svolgendo nel contempo attivit\u00e0 politica e giornalistica: scriveva su \"La Concordia\", un foglio di idee radicali, spesso in polemica con \"Il Risorgimento\", la rivista sulla quale scriveva il Cavour.\nFu tuttavia lo stesso Cavour a favorirne l'ingresso nel Genio Civile (1844), dove conobbe Germain Sommeiller e Sebastiano Grandis, con i quali intraprese la costruzione del Traforo del Frejus, della quale impresa cur\u00f2 soprattutto gli aspetti organizzativi. Sempre con Sommeiller e Grandis brevett\u00f2 la perforatrice pneumatica che serv\u00ec allo scavo del traforo costruita dalla societ\u00e0 Ansaldo di Sampierdarena (Genova). \nNel 1852, all'interno del piano d'ingrandimento della stazione torinese di Porta Nuova, progett\u00f2 una serie di edifici destinati a uso abitativo. A Torino si occup\u00f2 inoltre della ristrutturazione di due fabbricati, un opificio da seta e un'antica polveriera nel Borgo Dora. Tra le sue pubblicazioni sono da ricordare: \"Strada ferrata da Torino a Genova\", \"Piani inclinati dell'Appennino\" e \"Progetto delle macchine fisse idrauliche destinate ad utilizzare le acque della Scrivia, qual forza motrice dei convogli\".\nIl suo attivismo politico lo port\u00f2 in parlamento per la prima volta nel 1848 (rimase in carica tutta la legislatura, fino al 1852) e poi si ripresent\u00f2 nel 1858 (collegio di Varzi e Ceva) venendo regolarmente rieletto. Dal1861 al 1865 rappresent\u00f2 alla Camera il collegio di Ceva, e dal 1865 al 1874 quello di Voghera. Si dimise per motivi di salute. Abit\u00f2 lungamente in una grande casa a Porana, Villa Meroni, costruita probabilmente grazie alla dote della nobile Delfina Baudi di Selve, vedova del fratello Siro, che il Grattoni spos\u00f2 nel 1861 .\nToponomastica e monumenti.\nA Severino Grattoni sono stati dedicati:"}
{"id": "2115030", "revid": "109743658", "url": "https://it.wikipedia.org/wiki?curid=2115030", "title": "Il Turu", "text": "Il Turu \u00e8 una montagna delle Alpi Graie alta 1.355\u00a0m che si trova tra la Val Ceronda, la Valle di Vi\u00f9 e la vallata principale della Stura di Lanzo, ed interessa i comuni di Vallo Torinese e di Germagnano. \nDescrizione.\nDal punto culminante della montagna si diparte il costolone che delimita a Nord-Est la Valle di Vi\u00f9 separandola dalla vallata principale della Stura di Lanzo. La cima, occupata da alte antenne per telecomunicazioni, offre un vastissimo panorama sulla catena alpina e sulla pianura piemontese. Poco a Sud della montagna si trava il Passo della Croce (1.254\u00a0m), che collega la Val Ceronda con la Valle di Vi\u00f9 e che fu utilizzato come via di comunicazione dai partigiani attivi in zona durante la Resistenza.\nSulla cima si trova il punto geodetico trigonometrico dell'IGM denominato \"Il Turu\" (cod. 056016).\nAlpinismo e sci.\nIl Turu \u00e8 una montagna di interesse escursionistico ed \u00e8 raggiungibile per sentiero da Vallo Torinese, oppure seguendo lo sterrato di servizio dei ripetitori da Colbeltramo o ancora, per una cresta poco agevole, dal vicino Monte Corno. La salita da Colbeltramo \u00e8 anche percorribile in MTB."}
{"id": "2115034", "revid": "1305772", "url": "https://it.wikipedia.org/wiki?curid=2115034", "title": "Environmental bubble", "text": "Con 'environmental bubble o \"bolla ambientale\" in sociologia del turismo, ci si riferisce a un atteggiamento \"protettivo\" che sovente il turista assume quando si trova in visita di una comunit\u00e0 con usanze e costumi diversi dai suoi abituali di residenza. Esso consiste nel ricrearsi in territorio straniero un ambiente che lo riporti ai suoi usi e costumi, alla sua cultura, ed eviti di esporlo in maniera radicale alla alterit\u00e0 della comunit\u00e0 locale.\nStoria.\nLa metafora della bolla ambientale \u00e8 stata usata per la prima volta dal sociologo Daniel J. Boorstin.\nLa storia dell'environmental bubble non \u00e8 recente, perch\u00e9 da sempre l'umanit\u00e0 ha cercato di ricrearsi anche in luoghi lontani la propria cultura; prova ne \u00e8, ad esempio, la massiccia \"colonizzazione\" inglese che rivest\u00ec la riviera ligure nel corso dell'Ottocento, in cui i numerosi turisti inglesi che vi soggiornavano avevano costruito molti edifici tipici della cultura anglosassone, come circoli di bridge, tennis, english shops e chiese anglicane.\nEsempio.\nNella pratica un'environmental bubble pu\u00f2 manifestarsi, prendiamo come esempio un turista italiano che faccia una crociera, nella scelta di un tour operator che preveda cibo tipicamente italiano (sia a bordo piuttosto che in locali convenzionati), in cui la lingua parlata a bordo sia l'italiano, nella ricerca di una compagnia esclusivamente italiana durante tutta la vacanza impostando meno relazioni possibili con gli autoctoni e cos\u00ec via. Il turista occasionalmente esce dalla sua bolla per conoscere l'esotico della localit\u00e0, ma spesso vi rientra rapidamente per evitare che un confronto tra la propria cultura e quella del paese visitato possa mettere in discussione la presunta \"superiorit\u00e0\" della sua, costringendolo a congetturare che non esista una cultura migliore o peggiore di un'altra, ma che ce ne sia una diversa da tutte le altre e quindi unica e tipica."}
{"id": "2115042", "revid": "110157", "url": "https://it.wikipedia.org/wiki?curid=2115042", "title": "Replay - L'altra mia estate", "text": "Replay - L'altra mia estate \u00e8 un album di Edoardo Vianello, pubblicato nel 2008.\nPer la copertina ha collaborato l'artista Pablo Echaurren."}
{"id": "2115046", "revid": "1924342", "url": "https://it.wikipedia.org/wiki?curid=2115046", "title": "Broken Strings", "text": "Broken Strings \u00e8 il terzo singolo di James Morrison estratto dal suo secondo album \"Songs for You, Truths for Me\", pubblicato in Europa nel dicembre 2008. Alla canzone partecipa Nelly Furtado.\nIl video.\nIl video prodotto per promuovere il brano di James Morrison \u00e8 stato trasmesso in anteprima il 17 novembre. Il video figura la partecipazione della cantante Nelly Furtado. Nel video James Morrison interpreta il brano da una stanza di un albergo. Tutto intorno a lui comincia a crollare quando inizia la parte cantata della Furtado. Alla fine del video la cantante svanisce nel nulla, e viene ripristinata la situazione iniziale, con gli ambienti intatti.\nEsibizioni dal vivo.\nJames Morrison ha eseguito dal vivo \"Broken Strings\" durante lo show \"Live in London\" trasmesso su BBC Radio 2 il 27 novembre 2008. La parte del brano cantata da Nelly Furtado, non presente nello show, \u00e8 stata interpretata dalla cantante inglese Beverly Knight. Morrison ha inoltre interpretato il brano il 14 novembre durante il concerto per beneficenza \"Children in Need\", questa volta insieme a Keisha Buchanan delle Sugababes, dato che la Furtado era nuovamente non disponibile. Il 1\u00ba dicembre il cantante si \u00e8 esibito con il brano durante il \"The Paul O'Grady Show\", sempre senza Nelly Furtado.\nIn Italia \"Broken Strings\" \u00e8 stata presentata nella puntata del 23 febbraio 2009 di X Factor in una speciale versione cantata con Ambra Marie, una concorrente eliminata nella settimana precedente."}
{"id": "2115049", "revid": "22475", "url": "https://it.wikipedia.org/wiki?curid=2115049", "title": "Arte de la lengua mexicana y castellana", "text": "Arte de la lengua mexicana y castellana \u00e8 un dizionario di lingua nahuatl scritto in spagnolo da Alonso de Molina. Fu stampato da Pedro Ocharte epubblicato in Messico nel 1571, lo stesso anno della sua altra monumentale opera, \"Vocabulario en lengua castellana y mexicana\".\nLa grammatica \u00e8 rudimentale, ma contiene alcuni spunti interessanti, specialmente sulla pronuncia e sull'ortografia.\nL'opera fu ripubblicata in un'edizione facsimile nel 1945."}
{"id": "2115051", "revid": "181392", "url": "https://it.wikipedia.org/wiki?curid=2115051", "title": "Canal Saint Martin", "text": ""}
{"id": "2115053", "revid": "729019", "url": "https://it.wikipedia.org/wiki?curid=2115053", "title": "Belle \u00cele", "text": "Belle-\u00cele o Belle-\u00cele-en-Mer (ar Gerveur in bretone moderno e Guedel in bretone antico) \u00e8 un'isola francese al largo della costa della Bretagna. \u00c8 la pi\u00f9 grande delle isole della Bretagna e si trova a 14\u00a0km dalla penisola Quiberon.\nAmministrativamente l'isola costituisce il Cantone di Belle-\u00cele che si divide a sua volta in quattro comuni:\nLa popolazione dell'isola \u00e8 costituita dai discendenti degli acadiani giunti nel XVIII secolo.\nGeografia fisica.\nIl paesaggio dell'isola \u00e8 vario: alle aspre scogliere della parte ovest (la \"Cote Sauvage\") si alternano spiagge (la pi\u00f9 estesa delle quali \u00e8 quella denominata \"Les Grand Sabies\") e porti navigabili (\"Le Palais\" e \"Sauzon\"). Il clima \u00e8 di tipo oceanico, con inverni pi\u00f9 miti e meno piovosi che nella terraferma."}
{"id": "2115055", "revid": "307923", "url": "https://it.wikipedia.org/wiki?curid=2115055", "title": "Messerschmitt", "text": ""}
{"id": "2115065", "revid": "1442080", "url": "https://it.wikipedia.org/wiki?curid=2115065", "title": "Alejandro Mancuso", "text": "Carriera.\nClub.\nHa iniziato la sua carriera nel Ferro Carril Oeste. Dopo un anno \u00e8 passato al V\u00e9lez S\u00e1rsfield, per poi andare al Boca Juniors e all'Independiente. Ha giocato anche fuori dall'Argentina, indossando le casacche di squadre brasiliane, spagnole e uruguaiane. Mentre era in Brasile ha vinto, con il Flamengo, ha vinto il Campionato Carioca nel 1996. S'\u00e8 ritirato nel 2000, dopo un ultimo anno al Bella Vista.\nNazionale.\nDal 1992 al 1994 ha totalizzato dieci presenze nell'.\nAllenatore.\nDal 2008 al 2010 \u00e8 stato Assistente tecnico di Diego Armando Maradona nell'Argentina. Dal 14 maggio 2011 \u00e8 di nuovo con Maradona all'Al-Wasl.\nLascia il club il 14 luglio 2012 con l'esonero di Maradona."}
{"id": "2115066", "revid": "6923", "url": "https://it.wikipedia.org/wiki?curid=2115066", "title": "Bultaco Streaker", "text": "La Streaker \u00e8 una motocicletta prodotta dalla Bultaco dal 1977 al 1984.\nIl contesto.\nErede della \"Junior\" del 1966, la Streaker si presentava come una motocicletta sportiva. Era disponibile in due cilindrate: 75 (modello \"179\", destinato ai sedicenni dotati di patente \"A-1\") e 125 cm\u00b3 (modello \"204\"), entrambe a due tempi, che differivano tra di loro solo per l'alesaggio (43\u00a0mm il 75\u00a0cm\u00b3, 54,2 il 125; per entrambi la corsa era di 51,5\u00a0mm). Sia 75 che 125 erano equipaggiate con un cambio a sei rapporti.\nUna delle caratteristiche della moto era il suo telaio, un doppia culla aperta con due tubi di rinforzo tra il cannotto di sterzo e l'attacco del forcellone. La 75 aveva 8,93\u00a0CV a 8500 giri/min, mentre la 125 aveva 13,32\u00a0CV a 9000 giri/min. Entrambe erano dotate di freni a disco anteriori e posteriori.\nNel 1979 venne presentata una nuova versione della moto, che si distingueva, a prima vista, per la colorazione (bianca, come la moto campione del Mondo della 50 nel 1978 con Ricardo Tormo, anzich\u00e9 nera). Altre modifiche riguardavano la sella (ora dotata di un codino), il serbatoio (da 9 litri anzich\u00e9 10,5) e la trasmissione primaria (a ingranaggi invece che a catena). Siglate ora \"179A\" (la 75) e \"204A\" (la 125), le Streaker resteranno a catalogo fino alla chiusura della Bultaco, nel 1984.\nL'anima sportiva della Streaker sugger\u00ec alla Casa catalana di creare un campionato monomarca: la \"Copa Streaker\", organizzata a partire dal 1979. Questo monomarca lancer\u00e0 campioni come Sito Pons, Jorge Mart\u00ednez e Carlos Card\u00fas."}
{"id": "2115072", "revid": "1573940", "url": "https://it.wikipedia.org/wiki?curid=2115072", "title": "Arte para aprender la lengua mexicana", "text": "Arte para aprender la lengua mexicana \u00e8 un dizionario di lingua nahuatl scritto in spagnolo da Andr\u00e9s de Olmos. Venne scritto in Messico nel 1547, ma rimase sotto forma di manoscritto fino al 1875, quando fu pubblicato a Parigi da R\u00e9mi Sim\u00e9on con il titolo di \"Grammaire de la langue nahuatl ou mexicaine\". L'\"Arte\" di Olmos \u00e8 il pi\u00f9 antico dizionario Nahuatl conosciuto.\nCome si era soliti fare con l'ortografia Nahuatl, Olmos non scrisse le occlusive glottidali sorde (\"saltillo\"), e non distinse rispetto alla lunghezza delle vocali. In ogni caso fu unico nel distinguere gli allofoni con o senza voce di /l/, scrivendo come \"lh\"."}
{"id": "2115078", "revid": "47767", "url": "https://it.wikipedia.org/wiki?curid=2115078", "title": "Phoebastria immutabilis", "text": "L'albatro di Laysan (Phoebastria immutabilis ) \u00e8 un grosso uccello marino diffuso in tutto il Pacifico settentrionale. Questo volatile, di dimensioni piuttosto piccole rispetto agli altri membri della famiglia dei Diomedeidi, \u00e8 la seconda specie di uccello marino pi\u00f9 comune delle Isole Hawaii, dove si stima ne vivano 2,5 milioni di esemplari; inoltre, sta colonizzando (o forse ricolonizzando) altre isole. Prende il nome da Laysan, una delle Isole Hawaii Nord-occidentali; su quest'isola, infatti, \u00e8 presente la colonia pi\u00f9 numerosa di questi uccelli.\nUna femmina di questa specie, battezzata Wisdom, con circa settant'anni a marzo 2021, \u00e8 considerata l'uccello selvatico pi\u00f9 anziano al mondo.\nDescrizione.\nL'albatro di Laysan \u00e8 piuttosto facile da identificare all'interno del suo areale nord-pacifico, dato che l'altra specie di albatro pi\u00f9 comune su quelle acque, quello piedineri, \u00e8 completamente nero. Si differenzia anche dal rarissimo albatro codacorta per avere il dorso tutto nero e dimensioni minori. Il piumaggio bicolore dell'albatro di Laysan \u00e8 stato paragonato a quello di un gabbiano: le ali e il dorso sono grigio scuri, mentre il ventre e la testa sono bianchi.\nComportamento e distribuzione.\nL'albatro di Laysan ha un vasto areale che ricopre tutto il Pacifico settentrionale. Le colonie pi\u00f9 numerose si trovano sulle Isole Hawaii, soprattutto su Midway e Laysan. Nidifica anche sulle Isole Bonin, nei pressi del Giappone, ed ha recentemente iniziato a colonizzare perfino le isole al largo del Messico, come Guadalupe. Quando abbandona i luoghi ove nidifica si spinge fino al Giappone, all'Alaska e alla California, sebbene si mantenga sempre piuttosto lontano dalle coste.\n\u00c8 un animale coloniale e nidifica, spesso in gran numero, su isolotti e atolli remoti. Ha un ciclo riproduttivo molto lungo: i giovani tornano alla colonia tre anni dopo aver imparato a volare, ma non si accoppiano fino a sette od otto anni d'et\u00e0. Durante questi quattro o cinque anni stabiliscono i primi contatti con i partner che li accompagneranno per tutta la vita. Il rituale di corteggiamento comprende elaborate \u00abdanze\u00bb composte da almeno 25 vari tipi di movimenti.\nEntrambi i genitori si prendono cura dell'unico uovo, ma il maschio \u00e8 sempre il primo a covarlo non appena la femmina lo ha deposto. L'incubazione dura circa 65 giorni, ma il piccolo continua ad essere covato anche nelle prime settimane di vita; dopo questo periodo i genitori si spingono in mare aperto alla ricerca del cibo con cui nutriranno il nidiaceo. Quest'ultimo impara a volare dopo circa 160 giorni.\nConservazione.\nNonostante sia una specie piuttosto comune, l'albatro di Laysan non si \u00e8 ancora ripreso dalla caccia su larga scala subita agli inizi del XX secolo, quando i cacciatori di piume ne uccisero molte centinaia di migliaia di esemplari, facendolo scomparire dall'Isola di Wake e dall'Atollo di Johnston. Allo scopo di fermare questo massacro il Governo delle Isole Hawaii Nord-occidentali dichiar\u00f2 questo uccello (cos\u00ec come altri albatri) specie protetta. Nonostante questo la sopravvivenza dell'albatro di Laysan \u00e8 tuttora minacciata dalla pesca coi palamiti e dall'ingestione dei contenitori di plastica galleggianti, tanto che l'Unione Internazionale per la Conservazione della Natura lo classifica come vulnerabile. \u00c8 inoltre risaputo che su alcune delle isole colonizzate recentemente i gatti rinselvatichiti catturano questi uccelli durante la cova, cos\u00ec come i loro pulcini. In alcuni luoghi questi ultimi sono minacciati anche dalle formiche testagrossa.\nOgni anno l'avvelenamento da piombo uccide migliaia di albatri di Laysan sull'Atollo di Midway, che fa parte del nuovo Monumento Nazionale Marino delle Hawaii Nord-occidentali, istituito dal Presidente George Bush nell'estate del 2006. Proprio allo scopo di dare un rifugio sicuro a questa specie \u00e8 stato creato all'interno della riserva un apposito Rifugio Naturale."}
{"id": "2115079", "revid": "1610933", "url": "https://it.wikipedia.org/wiki?curid=2115079", "title": "Albatro di Laysan", "text": ""}
{"id": "2115082", "revid": "365417", "url": "https://it.wikipedia.org/wiki?curid=2115082", "title": "Alberto Vianello", "text": "Alberto Vianello faceva parte dei nuovi poeti futuristi presentati da Filippo Tommaso Marinetti. Artista, era presente nell'antologia marinettiana \"I nuovi poeti futuristi\" (Roma, Edizioni futuriste di poesia, 1925) insieme a Farfa, Alceo Folicaldi, Aldo Gerbino, Masi Simonetti, ecc.\nBiografia.\nFiglio dell'Avvocato Edoardo Vianello e della Contessa Maria Luigia Storni Trevisan, Alberto Vianello appartiene all'avanguardia degli anni venti del secolo scorso, in particolare al movimento futurista della seconda ondata. Si laurea giovanissimo in ingegneria chimica e viene assunto a Prato dalla Richard Ginori. Nel suo tempo libero si dedica alla poesia e alla scrittura, collaborando con piccoli giornali locali. Successivamente, lasciata la Ginori ritorna nella sua citt\u00e0, Venezia ed entra all'Ala Littoria, l'antenata dell'Alitalia, dove rimane fino allo scoppio della seconda guerra mondiale.\nNel 1928 sposa una ragazza pugliese che conosce in treno, Matilde, da cui avr\u00e0 tre figli, Assunta Maria, Leonardo ed Edoardo.\nAl termine della guerra entra all'Arar, un'azienda statale che ha il compito di alienare i residuati di guerra (moto, jeep, tende, carri armati, camion, scatolame e vettovaglie) e successivamente passa al Istituto Poligrafico e Zecca dello Stato dove rimane fino al pensionamento.\nGrande amante della montagna \u00e8 stato presidente del Club Alpino Italiano che, nella sede di Roma, gli ha dedicato la locale biblioteca, da lui scrupolosamente riorganizzata.\nLa sua produzione lirica si ritiene tuttora valida e comunque rispondente alle ambizioni del movimento letterario futurista, che lo annover\u00f2 fra i promettenti continuatori di quel corso poetico alla fonte del quale ebbero a sostare scrittori e filosofi come Aldo Palazzeschi, Luciano Folgore, Giovanni Papini, Corrado Govoni, Ardengo Soffici e tanti altri.\nLa sua prima lirica \"Bicchiere d'acqua\" costitu\u00ec per molto tempo il suo cavallo di battaglia e apparve nella \"Antologia dei nuovi poeti futuristi\", a cura di F. T. Marinetti, nel 1925, dalla Casa Editrice L'Alpina di Cuneo.\nAlberto Vianello era padre del cantautore Edoardo Vianello, cugino dell'attore comico Raimondo Vianello e nonno del giornalista RAI Andrea Vianello conduttore della trasmissione \"Mi manda Raitre\". In giovent\u00f9 ader\u00ec al movimento \"Futurista\" di Marinetti e fu anche un ottimo poeta di liriche e poesie futuriste pubblicate su varie riviste del settore e su libri dedicati al Futurismo. Ingegnere chimico \u00e8 stato dirigente in importanti societ\u00e0.\nLibri.\n\"Oltre il sensibile\", raccolta di poesie \nIl poeta futurista Alberto Vianello non \u00e8 riuscito in vita a pubblicare una raccolta completa delle sue poesie che, fino a qualche tempo fa, sembravano ormai disperse. Deluso dalla scarsa considerazione riservatagli da alcuni critici letterari e dai cambiamenti della societ\u00e0 italiana, il poeta abbandon\u00f2 la sua attivit\u00e0 letteraria.\n\u00c8 solo grazie alla tenacia dei figli Tunni, Leonardo ed, in particolare Edoardo Vianello, il cantante pi\u00f9 \"futurista\" del firmamento musicale italiano, e suo nipote, Andrea Vianello, giornalista, scrittore e conduttore televisivo, gi\u00e0 direttore di RaiTre, con grande dedizione ed infinito amore, hanno intrapreso un'accurata ricerca dell'opera di loro padre e loro nonno. Oggi \u00e8 possibile la pubblicazione, per la prima volta, della pi\u00f9 completa rassegna delle sue poesie \"Oltre il sensibile\", composta da 38 liriche, ognuna corredata da un quadro di sua figlia Tunni.\nLa ricerca ha coinvolto i discendenti dei suoi migliori amici e i suoi parenti veneziani che fortunatamente ne conservavano alcune ed \u00e8 stata man mano completata attraverso il ritrovamento di piccoli appunti, quasi indecifrabili per la piccolissima grafia che era solito usare, nascosti fra i suoi documenti; ma anche dalle pagine di vecchi libri rimasti ad Edoardo sono riemersi i suoi versi e da alcuni manoscritti conservati presso la Biblioteca del Club Alpino Italiano di Roma che porta il suo nome."}
{"id": "2115087", "revid": "1444345", "url": "https://it.wikipedia.org/wiki?curid=2115087", "title": "Drinking in L.A.", "text": "Drinking in L.A. \u00e8 un singolo del gruppo musicale canadese Bran Van 3000, pubblicato l'11 gennaio 1998 come primo estratto dal primo album in studio \"Glee\".\nIl singolo ha avuto un discreto successo, infatti nel luglio 1998 raggiunse la posizione numero 36 nella U.K. Top 40 chart, diventando la loro prima hit internazionale. Nell'agosto 1999 il singolo fu ripubblicato dopo che la canzone fu inserita in un popolare spot televisivo per Rolling Rock e arriv\u00f2 sino al numero 3 in classifica.\nIl singolo fu anche inserito nella colonna sonora del film \"Scherzi del cuore\".\nNell'estate 2008 Hit List Italia classific\u00f2 le migliori \"summer hits\" di sempre ed il singolo fu classificato alla 18\u00aa posizione.\nIl pezzo \u00e8 scritto in modo misolidio."}
{"id": "2115090", "revid": "115751", "url": "https://it.wikipedia.org/wiki?curid=2115090", "title": "Abb\u00e9 de Saint-Pierre", "text": ""}
{"id": "2115095", "revid": "1573940", "url": "https://it.wikipedia.org/wiki?curid=2115095", "title": "Atotoztli", "text": "Sposo' Tezoz\u00f3moc, figlio del precedente imperatore Itzc\u00f3atl, e mise al mondo tre figli che in futuro diventarono imperatori: Axayacatl, T\u00edzoc e Ahuitzotl."}
{"id": "2115098", "revid": "363629", "url": "https://it.wikipedia.org/wiki?curid=2115098", "title": "Episodi di Life Bites - Pillole di vita (terza stagione)", "text": "Questa \u00e8 una lista degli episodi della terza stagione della sitcom Life Bites - Pillole di vita.\nIl cagnolino.\nTeo, Molly e Giulia trovano un cane, che battezzano Puzzi dato il suo odore.\nI loro genitori sono contrari al tenerlo in casa, ma il cagnolino gli fa gli occhi dolci, riuscendo nell'intento di rimanere con loro.\nI biscotti della fortuna.\nTeo e Giulia fanno dei biscotti della fortuna ai loro genitori in cui, nei bigliettini, vi sono scritte delle cose brutte sulla mamma e il pap\u00e0 paragonandoli in bruttezza alla vicina, ma al momento di mangiare i biscotti, scoprono che \u00e8 venuta a trovarli proprio la vicina.\nMamma moderna.\nTeo invita una ragazza a casa sua per vedere un film, ma la madre gli impone di fare ci\u00f2 fino alle 16.00, in quanto il ragazzo deve studiare per la verifica di Storia.\nQuando il ragazzo, alle 16.00, viene interrotto dalla mamma, gli spiega che lei non \u00e8 moderna, e quindi non pu\u00f2 capire che un giovane moderno deve essere interrotto nel momento giusto.\nLa mamma accetta, ma diventa moderna al punto di diventare la migliore amica della ragazza, che ora non vuole pi\u00f9 stare con Teo, perch\u00e9 \u00e8 il figlio della migliore amica.\nLezioni di francese.\nGiulia vuole far colpo su Gym approfittando delle lezioni di francese che d\u00e0 al ragazzo, con pessimi risultati.\nQuiz telefonico.\nQuando Teo rompe il cellulare di Giulia \u00e8 pronto a partecipare al quiz \"Pronto, domanda e via\", questo perch\u00e9 al quiz si vince proprio un telefonino, anche se alla fine perde.\nMetto in pausa.\nDopo essere arrivato al livello finale di un gioco, Teo mette in pausa e va da Gym per portarlo da lui e fargli vedere il suo record. Giulia spegne per\u00f2 la consolle e si perde il salvataggio dei dati del gioco.\nPer rimediare, la ragazza invita Pigi a casa sua e gli chiede di finire il gioco prima che il fratello arrivi.\nPigi ci riesce, ma finisce il gioco sbagliato.\nRagazzo alla pari.\nTeo riceve la visita del ragazzo alla pari che ha contatto grazie alla scuola:\nPaco, il suo nome, \u00e8 nullafacente, ma viene coccolato meglio di Teo nonostante si comporti da bambino viziato (dorme con le scarpe, straccia il giornale del pap\u00e0 e mangia le cose degli altri senza permesso).\nA questo punto, quest'ultimo si allea con Pigi (geloso perch\u00e9 Paco \u00e8 coccolato anche da Giulia) per far capire ai genitori che c'\u00e8 stato uno scambio e il ragazzo giusto \u00e8 Otto (Emanuele Sonzini), il ragazzo affidato a Pigi.\nPer\u00f2, Otto \u00e8 uguale a Paco.\nIl concerto di Diego.\nVisto che la mancanza di Ross potrebbe far perdere la voglia di cantare a Diego nel suo concerto, Giulia si traveste dall'amica per non fargli capire che Ross \u00e8 assente, ma all'ultimo, Ross si presenta.\nLe piantine.\nTeo e il padre inizialmente non capiscono perch\u00e9 le donne di casa adorano cos\u00ec tanto le piantine, anche se poi cambiano idea.\nIl lavoro.\nTeo e Giulia sono in prova alla paninoteca per un possibile lavoro, ma si danno battaglia tra di loro e finiscono per non lavorare proprio.\n18 anni.\nTeo, su consiglio di Gym, fa finta di avere 18 anni per piacere ad una ragazza ma la cosa gli si rivolge contro. Dice alla ragazza che ha viaggiato il mondo ma quando quest'ultima gli chiede se il motorino \u00e8 il suo, lui risponde di s\u00ec, ma sta mentendo. Alla fine, lui viene scoperto mentre Gym avr\u00e0 successo.\nL'elettricista.\nLa mamma scambia l'elettricista per il ragazzo che Giulia ha invitato a studiare. Ma alla fine \u00e8 il pap\u00e0 a pagare le spese dell'elettricista.\nLo stereo.\nTeo e Giulia rompono involontariamente lo stereo e per non farlo scoprire al loro padre lo sostituiscono con uno appena comprato.\nLo stereo tuttavia era gi\u00e0 rotto da tre giorni e la mamma ne aveva comprato un altro.\nLa felpa di Molly.\nTeo e Giulia fanno un danno con la lavatrice, cos\u00ec trovano la felpa di Molly tutta stracciata, Molly non lo sa, ma dice che se scopre che \u00e8 successo qualcosa alla sua felpa, dar\u00e0 il suo Bloc notes (con dentro annotate tutte le marachelle dei suoi fratelloni) alla mamma. Teo e Giulia allora la buttano e la sostituiscono con una appena comprata, ma si scopre che la maglietta era stracciata gi\u00e0 prima per la moda, e i due verranno puniti.\nM'ama non m'ama.\nGiulia fa m'ama non m'ama con delle margherite per vedere se piace a Gym, ma finisce sempre con non m'ama e per questo finisce con l'odiare le margherite (ogni volta che le sente pronunciare impazzisce). Per far colpo su Gym, decide di fargli una torta, Teo gli dice che a Gym piace la torta con le fragole e conta su di questo per conquistarlo.\nTuttavia Teo si era sbagliato, infatti Gym \u00e8 allergico alle fragole, ma la torta con le fragole piace a Pigi. Ma per farsi perdonare chiede a Gym quale sia la sua torta preferita cos\u00ec che possa fargliela, ma quando Gym risponde \"la torta margherita\", Giulia si innervosisce.\nIl blocco.\nDiego non trova pi\u00f9 le idee per comporre le canzoni, ma per fortuna Ross diventa la sua ispirazione grazie al racconto di uno strano sogno.\nBeccato!\nTeo torna tardi a casa a causa di un party tra amici e cerca di non farsi scoprire dai suoi genitori; sembra che l'abbia passata liscia ma il giorno dopo scoprir\u00e0 di essere stato ripreso dalla videocamera e i genitori lo puniscono.\nIl concerto.\nRoss accetta di andare ad un concerto con Diego, ma lo fa solo per poi stare l\u00ec con le amiche.\nGiulia vorrebbe dire il fatto a Diego, ma non ci riesce, a peggiorare la situazione quest'ultimo crede che Giulia lo ami.\nL'uscita.\nTeo vorrebbe uscire ma deve badare a Molly, corrompe cos\u00ec Giulia per rimanere lei in casa dandogli il suo maglione grigio.\nQuando per\u00f2 scopre che al ristorante dove deve andare ci vanno anche i suoi genitori, decide di rimanere a casa.\nIl test.\nGiulia scopre un test fatto da Gym in cui vi \u00e8 scritto come deve essere la ragazza dei suoi sogni. Il test tuttavia lo aveva fatto Pigi.\nLa ragazza di Pigi.\nTeo e Gym fanno uno scherzo dicendo a Pigi che una ragazza ha chiesto di lui per parlargli. Pigi ci casca. La ragazza tuttavia ha gli stessi interessi di Pigi e gli si attacca, al punto che il ragazzo la scarica agli amici.\nLa tabella.\nLa mamma organizza una tabella nella quale i figli si devono organizzare per portare fuori Puzzi, pena la dormita in giardino.\nLa prima tuttavia a dimenticarsi della tabella \u00e8 proprio la mamma.\nCrisi di gelosia.\nSissy e Ross fanno vedere a Giulia delle foto in cui Gym parla con altre ragazze per farle capire che lei al ragazzo non piace.\nEra tuttavia solo un malinteso: Gym Si stava facendo aiutare a scegliere il regalo per Giulia (in realt\u00e0 stavano scegliendo solo il colore di un pallone).\nAppuntamento mancato.\nDiego si offende con Giulia perch\u00e9 non \u00e8 venuta al suo concerto.\nStar in famiglia.\nGiulia vorrebbe fare l'attrice, ma non \u00e8 brava e il resto della famiglia non ce la fa pi\u00f9 a sentirla provare a recitare.\nPaghetta.\nTeo, Giulia e Molly decidono che per ogni lavoretto di casa debbano avere una paghetta, ma con la scusa i loro genitori li fanno lavorare troppo.\nIl litigio.\nTeo e Giulia litigano per chi si deve vedere il televisore e i genitori cercano di farli riappacificare e ci riescono, ma a litigare alla fine saranno proprio questi ultimi.\nAddio Sissy.\nSissy finge di partire per l'Inghilterra per tre settimane per poter abbracciare Diego prima di far finta di andarsene.\nIl fidanzato di Giulia.\nGiulia fa finta di essersi fidanzata con Pigi per far capire ad una sua vecchia compagna scolastica che ha qualcosa che lei non ha, quindi il fidanzato facendo fotografare la scena del bacio, Pigi stamper\u00e0 la foto sulla sua maglietta.\nBrutto voto.\nGiulia cerca di trovare il modo giusto per dire ai suoi genitori che ha preso 4 -- a storia, ma Teo (che ha preso lo stesso voto) lo dice prima a sua madre il quale viene brontolato, cos\u00ec Giulia si impaurisce e cerca un sacco di scuse per dirlo a sua madre.\nMiss panino.\nGiulia partecipa al concorso di bellezza \"Miss panino\" organizzato dal locale \"Da Panino's\", nel tentativo di far colpo su Gym, ha la vittoria in tasca perch\u00e9 \u00e8 l'unica ragazza rimasta (avevano partecipato anche Ross e Sissy, ma Giulia riesce a fargli cambiare idea), ma per la simpatia del pap\u00e0, sar\u00e0 quest'ultimo a vincere.\nA spasso con Puzzi.\nTeo porta a spasso nel parco Puzzi nel tentativo di piacere a delle ragazze, facendole capire che \u00e8 un appassionato di animali.\nTorna a casa Puzzi.\nTeo va al parco con Puzzi e prova a lanciargli un bastone colpendo per\u00f2 un uomo da cui immediatamente si nasconde. Poi incontra Gym e Pigi, e fa una partitina di calcio. Nel frattempo, per\u00f2, Puzzi se ne va e Gym, dopo aver avuto questa geniale idea, fa finta di essere il cagnolino.\nFortunatamente, il vero Puzzi alla fine viene ritrovato e portato a casa dall'uomo che Teo aveva colpito con il bastone, che era arrivato l\u00ec grazie all'indirizzo nella targhetta.\nMaschi e femmine.\nTeo e il pap\u00e0 vogliono dimostrare al resto della famiglia che se la cavano nei lavori domestici, ma non avendo voglia di lavorare chiamano una colf. I due tuttavia vengono scoperti.\nStrategie amorose.\nRoss tenta ancora una volta di uscire con Teo con risultati scadenti.\nAllora Giulia tenta di chiedere al fratello di uscire con l'amica, ma Teo risponde di no e viene sentito da Ross, e il ragazzo, per farsi perdonare, la porta fuori. Dopo, Sissy e Giulia, per non essere invidiose, capiscono che non devono pi\u00f9 frequentare Diego e Gym, e dicono i difetti che hanno quei due, ma i due ragazzi erano dietro di loro e hanno sentito tutto.\nDire di no.\nSissy cerca Ross per chiederle di andare al concerto di musica classica.\nA Ross, per\u00f2, non piace la musica classica e cerca, con l'aiuto di Giulia, un modo per dire di no allo sguardo di Sissy; alla fine ci riesce a dirle di no, ma allora, Sissy lo chiede a Giulia la quale non riesce a dirle di no."}
{"id": "2115099", "revid": "140509", "url": "https://it.wikipedia.org/wiki?curid=2115099", "title": "Live at the Isle of Wight Festival 1970 (Emerson, Lake &amp; Palmer)", "text": "Live At The Isle of Wight Festival 1970 \u00e8 un album dal vivo del gruppo musicale britannico Emerson, Lake &amp; Palmer, registrato nell'agosto 1970 e pubblicato su CD nel 1997.\nDescrizione.\nL'album documenta per intero il secondo concerto in assoluto del trio, tenuto il 29 agosto 1970 in occasione della terza edizione del festival dell'isola di Wight. Il concerto, della durata di circa un'ora, consiste in sole 5 tracce:\nL'ultima traccia del CD \u00e8 un'intervista realizzata appositamente nel 1997, nella quale i tre musicisti condividono i loro ricordi del concerto in questione."}
{"id": "2115102", "revid": "767487", "url": "https://it.wikipedia.org/wiki?curid=2115102", "title": "L\u00e4\u00e4z Rockit", "text": "I L\u00e4\u00e4z Rockit sono un gruppo musicale thrash metal formatosi a Berkeley nel 1982.\nIl gruppo prese il nome dal film \"Cielo di piombo, ispettore Callaghan\", in cui viene utilizzato un M72 LAW.\nSi tratta di un lanciarazzi apparso in questa pellicola con l'acronimo LAWS, che in inglese americano ha la stessa pronucia di Laaz, mentre Rockit ha la medesima assonanza di rocket, cio\u00e8 razzo.\nLa band fu una delle prime provenienti dalla Bay Area di San Francisco a pubblicare un album speed/thrash metal, registrando il disco d'esordio nel 1983.\nStoria del gruppo.\nIl gruppo si form\u00f2 nel 1982 nella Bay Area, la zona compresa nella baia di San Francisco, da cui provennero diverse formazioni thrash metal, tra cui Metallica, Testament e Exodus.\nI membri che diedero inizio alla band furono il cantante Michael Coons e il chitarrista Aaron Jellum, mentre frequentavano ancora le high schools.\nIl gruppo venne completato con un altro chitarrista, Phil Kettner, e con la sezione ritmica formata dal bassista Dave Starr (poi membro dei Vicious Rumors) e dal batterista Victor Agnello, unitosi quando ormai era il 1983.\nQuesta formazione incise il demo \"Prelude to Death\" e in seguito Willy Lange subentr\u00f2 a Dave Starr.\nLo stesso anno siglarono un accordo con la Target Entertainment e registrarono \"City's Gonna Burn\", che venne pubblicato durante la primavera dell'anno seguente. L'uscita del disco venne supportata da una tourn\u00e9e, che permise quindi alla band di accrescere la propria notoriet\u00e0.\n\"No Stranger to Danger\" venne dato alle stampe nel 1985 e fu seguito da un tour europeo, in cui la band ebbe la possibilit\u00e0 di supportare gruppi quali Mot\u00f6rhead, Manowar e King Diamond.\nA settembre del 1987 usc\u00ec \"Know Your Enemy\", terzo disco dei californiani, che li vide passare all'etichetta discografica Enigma Records.\nQuesto lavoro rappresent\u00f2 un punto di svolta per la band, che si orient\u00f2 verso suoni pi\u00f9 aggressivi rispetto a quanto proposto in precedenza.\nL'anno successivo si esibirono ancora in Europa, aprendo i concerti degli Exodus, e in una di queste occasioni si esibirono al festival Dynamo Open Air. Le riprese di questo concerto vennero utilizzate per la realizzazione di una VHS intitolata \"European Meltdown\".\n\"Annihilation Principle\" fu pubblicato nel 1989 e insieme al precedente form\u00f2 la coppia di dischi che maggiormente accrebbe la fama della band e l'apprezzamento da parte della critica e dei sostenitori, anche grazie ad una distribuzione a livello mondiale.\nIn occasione di questo quarto album la Roadrunner Records pubblic\u00f2 il loro primo singolo, realizzato nel 1990 per la canzone \"Holiday in Cambodia\", cover dei Dead Kennedys. Inoltre venne girato anche il loro primo videoclip, per il brano \"Fire in the Hole\", che fu trasmesso da MTV. \nIn seguito per\u00f2 Kettner, Lange e Agnello lasciarono la band, venendo sostituiti rispettivamente da Jeff Weller, Jon Torres e Sven Soderlund. Nel 1990 il gruppo prese parte alla colonna sonora del film \"Non aprite quella porta - Parte 3\", realizzando il brano \"Leatherface\".\nL'anno successivo usc\u00ec \"Nothing$ $acred\", anch'esso edito dalla Roadrunner, che venne inciso con Scott Sargeant al posto di Weller e con Scott Dominguez al basso e Dave Chavarri alla batteria.\nNel 1992 il gruppo raggiunse per la prima volta i fan asiatici, effettuando una serie di concerti in Giappone, dopodich\u00e9 la band si sciolse.\nIl 2005 fu l'anno in cui i L\u00e4\u00e4z Rockit ritornarono in scena con la formazione originale, esibendosi ancora una volta al Dynamo Open Air.\nLo stesso anno si recarono nuovamente in Giappone per partecipare alla seconda edizione del Thrash Domination Festival, assieme a Testament, Kreator e Destruction. Ad agosto del 2006 fu pubblicato il DVD \"Live Untold\", contenente vari filmati delle loro esibizioni dal vivo, tra cui del materiale gi\u00e0 inserito nella VHS precedente. A partire dall'anno seguente Sky Harris prese il posto del batterista Vic Agnello e con lui, nel 2008, entrarono in studio per la registrazione di \"Left For Dead\", edito dalla Massacre Records. L'anno successivo presero parte al Graspop Metal Festival in Belgio e al Bang Your Head!!!, un altro festival, svoltosi in Germania. Nel 2011 i L\u00e4\u00e4z Rockit parteciparono al concerto del 30\u00ba anniversario dei Metallica tenutosi a San Francisco."}
{"id": "2115104", "revid": "1961055", "url": "https://it.wikipedia.org/wiki?curid=2115104", "title": "Alberto Nota", "text": "Biografia.\nLaureato in Giurisprudenza all'Universit\u00e0 degli Studi di Torino, entr\u00f2 nella magistratura durante l'et\u00e0 napoleonica. Cominci\u00f2 a scrivere per il teatro nel periodo in cui presiedeva il tribunale di Vercelli. Fu per qualche tempo segretario e bibliotecario di Carlo Alberto. Fu rimosso da incarichi statali o di corte con la Restaurazione (1814). Scrisse quasi una quarantina di commedie, per lo pi\u00f9 nell'ambito del genere lacrimevole, ispirate formalmente alle commedie di Goldoni, animate in genere da un evidente intento morale.\nSue carte sono conservate presso la Biblioteca di storia e cultura del Piemonte \"Giuseppe Grosso\" di Torino.\nOpere.\nIl seguente \u00e8 l'elenco delle opere teatrali di Alberto Nota."}
{"id": "2115110", "revid": "287204", "url": "https://it.wikipedia.org/wiki?curid=2115110", "title": "Laaz Rockit", "text": ""}
{"id": "2115121", "revid": "188323", "url": "https://it.wikipedia.org/wiki?curid=2115121", "title": "Bultaco Streaker 75", "text": ""}
{"id": "2115122", "revid": "133557", "url": "https://it.wikipedia.org/wiki?curid=2115122", "title": "Harvard Business Review Italia", "text": "Harvard Business Review Italia \u00e8 l'edizione italiana della Harvard Business Review, rivista di \"management\" pubblicata per la prima volta nel 1922 dalla Harvard Business School Publishing, di propriet\u00e0 della Harvard Business School. \u00c8 una rivista a cadenza mensile, scritta per i professionisti del business e del management.\nTra i suoi collaboratori annovera personaggi del mondo accademico e finanziario tra i quali Corrado Passera, Pietro Guindani, Carlo Pesenti, Andrea Illy, Alessandro Di Fiore, Vittorio Terzi, Leonardo Zaccheo, Ignazio Rocco di Torrepadula, Umberto Bertel\u00e8, Anna Gervasoni, Franco Giacomazzi e Walter J. Scott.\nA contributi di rilevanza internazionale affianca analisi delle \"case history\" nazionali.\nLa rivista \u00e8 editorialmente indipendente dalla Harvard Business School.\nDirettore della rivista \u00e8 Enrico Sassoon.\nPersonal Trainer.\nDal 31 marzo 2020 la rivista cura una collana di management in collaborazione con Mind, composta da volumi che raccolgono una selezione di articoli sul management scritti da autorevoli esperti internazionali."}
{"id": "2115123", "revid": "188323", "url": "https://it.wikipedia.org/wiki?curid=2115123", "title": "Bultaco Streaker 125", "text": ""}
{"id": "2115124", "revid": "188323", "url": "https://it.wikipedia.org/wiki?curid=2115124", "title": "Malanca GTI 80 125", "text": ""}
{"id": "2115139", "revid": "2039709", "url": "https://it.wikipedia.org/wiki?curid=2115139", "title": "Schiacciamento da elefante", "text": "Lo schiacciamento da elefante \u00e8 stato un metodo di esecuzione comune per i condannati a morte nell'Asia meridionale e nel Sud-est asiatico, specialmente in India, per quasi 4.000 anni.\nGli elefanti venivano utilizzati in questo caso per schiacciare, smembrare o torturare i condannati in esecuzioni pubbliche. Tale loro uso attrasse spesso l'interesse dei viaggiatori europei, che in genere erano terrorizzati da quelle scene, tanto da formarsi una specifica letteratura, attraverso servizi su giornali coevi e diari di viaggio in Asia. La pratica fu soppressa dagli imperi europei, che colonizzarono la regione nei secoli XVIII e XIX.\nLe prime fonti sull'argomento risalgono all'antichit\u00e0 classica. Tuttavia, la richiamata pratica era gi\u00e0 formalmente stabilita allora e ha continuato a esistere fino al XIX secolo.\nI romani e i cartaginesi usarono questo metodo in alcune occasioni; nella \"Bibbia\", poi, esso \u00e8 menzionato (nel capitolo 3 del \"Deuteronomio\") nella storia di Giuseppe e nel \"Libro dei Maccabei\" in relazione agli egizi.\nAspetti culturali.\nLa veste di boia si affiancava al ruolo che gli elefanti detenevano come simbolo del potere reale. L'intelligenza e la versatilit\u00e0, oltre a un carattere domestico, conferiva loro vantaggi considerevoli, almeno rispetto ad altre specie, in particolare della fauna selvatica, quali leoni e orsi, spesso utilizzati dai romani come mezzo di morte. Gli elefanti potevano allenarsi per l'esecuzione con i pi\u00f9 svariati metodi, prolungando l'agonia della vittima di turno, mediante pi\u00f9 lente torture o pi\u00f9 rapide compressioni della testa. Tutto avveniva, in ogni caso, sotto il controllo costante del conduttore \"(mahout)\", cosa che permetteva la possibilit\u00e0 di ottemperare tempestivamente all'eventuale concessione della grazia.\nSi ha notizia di episodi di grazia in vari regni asiatici. Si narra che i re del Siam allenassero gli elefanti a fare inginocchiare il condannato a terra lentamente, di modo che non fosse ferito gravemente. Si racconta che Akbar, il sultano dell'impero Moghul, \u00abusava gli elefanti per castigare i ribelli e alla fine ai prigionieri, presumibilmente gi\u00e0 torturati, veniva concessa la grazia.\u00bb A tal proposito \u00e8 stato segnalato di come, in un'occasione, Akbar avesse fatto lanciare un uomo agli elefanti, trattamento che aveva fatto ripetere per cinque anni, al termine dei quali concesse al malcapitato il proprio perdono. Questi animali venivano usati occasionalmente anche come forma di ordalia, secondo la quale il condannato sarebbe stato liberato se fosse riuscito a scappare dall'elefante.\nUna tale utilizzazione degli elefanti rivestiva anche un carattere simbolico. Attraverso l'elefante, infatti, veniva rappresentato il potere reale, di modo che il particolare tipo di esecuzione facesse comprendere al popolo come il potere reale si incaricasse di dispensare la vita e la morte. Gli elefanti erano in molte culture asiatiche un simbolo dell'autorit\u00e0 reale (e continuano a esserlo in alcuni luoghi, come in Thailandia, dove quelli bianchi sono ancora trattati con reverenza). Erano usati, inoltre, come strumento di potere da parte dello Stato; il governante che avesse saputo guidare con maestria gli esemplari pi\u00f9 poderosi, facendosi obbedire completamente, dimostrava in tal modo un dominio morale e spirituale anche sulle fiere pi\u00f9 selvatiche, che si univa all'autorit\u00e0 e all'alone mistico che esercitava sui sudditi.\nLa morte provocata da elefante si registra anche in alcune parti dell'Africa e dell'Asia Meridionale, dove gli umani e gli elefanti coesistono. Solo in Sri Lanka muoiono tra le 50 e le 100 persone all'anno in rapporto a tale coesistenza.\nQuesti casi non sono per\u00f2 il risultato di attacchi da parte di specie ammaestrate come strumento di offesa e di morte, bens\u00ec di elefanti selvatici. Il rischio di essere schiacciato da un elefante ammaestrato o in cattivit\u00e0 si corre annualmente anche allo zoo, dove soprattutto guardiani e ammaestratori sono vittime di incidenti.\nNel 1926, quando lavorava come ufficiale di polizia nel governo britannico coloniale in Birmania, George Orwell si vide obbligato a occuparsi di un incidente nel quale un elefante addomesticato, correndo all'impazzata, aveva ucciso un uomo calpestandolo. Orwell descrisse l'incidente nel famoso saggio \"Sparando a un elefante\", nel quale segnal\u00f2 che \u00ab\"...la frizione del piede della gran bestia aveva strappato la pelle della sua schiena con la stessa pulizia con cui si spella un coniglio\"\u00bb.\nZone geografiche.\nLo schiacciamento da elefante \u00e8 stato utilizzato in diverse parti del mondo, tanto in imperi d'Oriente come in quelli d'Occidente.\nSebbene gli elefanti africani siano pi\u00f9 grandi degli elefanti asiatici, l'uso dell'elefante in Africa fu molto minore, in guerra come all'interno di specifici cerimoniali. Questo \u00e8 attribuibile al fatto che l'elefante africano \u00e8 molto pi\u00f9 difficile da addomesticare di quello asiatico. Alcuni degli antichi imperi africani utilizzavano gli elefanti, sebbene si tratti di una specie (o sottospecie) che oggigiorno \u00e8 estinta: la \"Loxodonta pharaoensis\".\nL'uso degli elefanti addomesticati, perci\u00f2, si circoscrive alle zone geografiche abitate (o anticamente abitate) dagli elefanti asiatici.\nPotenze asiatiche.\nOvest asiatico.\nLe esecuzioni con elefanti furono perpetrate da vari poteri imperiali dell'ovest asiatico in particolare durante il periodo medievale. Alcune fonti segnalano come l'Impero Bizantino, l'Impero Sasanide, la dinastia selgiuchida e la dinastia timuride utilizzassero questo metodo. Quando il re sasanide Cosroe II di Persia, che aveva un harem di 3.000 donne e 12.000 schiave, ordin\u00f2 che gli venisse concessa in sposa Hadiqah, figlia del cristiano Arab Na'aman, questi non volle permettere l'entrata della sua figlia cristiana nell'harem di un zoroastra. Per la sua opposizione fu condannato a morte mediante schiacciamento da elefante.\nTale pratica sembra sia stata adottata in diverse aree del medio ovest musulmano.\nIl rabbino Petachiah di Ratisbona, viaggiatore ebreo del XII secolo, comment\u00f2 un'esecuzione di questo tipo cui aveva assistito durante un suo soggiorno nel nord della Mesopotamia:\nSud Asia.\nSri Lanka.\nDi fatti analoghi vi \u00e8 testimonianza anche nel subcontinente indiano e nel sud-est asiatico. Il marinaio inglese Robert Knox, in un testo del 1681, descrisse un metodo di esecuzione con un elefante che vide mentre si trovava prigioniero in Sri Lanka:\nUn viaggiatore del XIX secolo, James Emerson Tennent, comment\u00f2 che \u00abun capo dello Sri Lanka, che era stato testimone di tali scene, ha assicurato che gli elefanti in nessun caso usarono i loro canini fino a che, ponendo il piede sulla vittima prostrata, gli strappavano le membra con movimenti repentini delle zampe\u00bb. Il gi\u00e0 citato Robert Knox effettu\u00f2 del metodo una descrizione grafica, disegnandolo nel suo libro \"An Historical Relation of the Island Ceylon\".\nUn'altra fonte \u00e8 costituita dal racconto del diplomatico britannico Sir Henry Charles Sirr, il quale si rec\u00f2 ad ammirare uno degli elefanti che erano stati usati da Sri Vikrama Rajasinha, l'ultimo re di Kandy, per l'esecuzione di criminali. Lo schiacciamento da elefante fu abolito dai britannici una volta formato il regno nel 1815, ma l'elefante del re era ancora vivo e, evidentemente, ricordava i suoi antichi doveri, tanto che Sirr comment\u00f2:\nIndia.\nIn India gli elefanti furono il pi\u00f9 diffuso mezzo di esecuzione. I governanti ind\u00f9 e musulmani ponevano \u00absotto i piedi degli elefanti\u00bb gli evasori delle tasse, i ribelli e i soldati nemici senza distinzione. Le antiche Leggi di Manu, scritte attorno al II secolo a.C., condannavano all'esecuzione mediante schiacciamento da elefante per le pi\u00f9 diverse offese. In caso di furto, ad esempio, \u00abil re avrebbe fatto in modo che qualunque ladro catturato in connessione con detta sparizione fosse eseguito da un elefante.\u00bb.\nDurante l'era dell'Impero Moghul, \u00abera una forma abituale di esecuzione in quei giorni il mandare il colpevole sotto le zampe di un elefante.\u00bb. Molte fonti confermano questo modo di procedere. Il capitano Alexander Hamilton, ad esempio, descriveva in uno scritto del 1727 come Shah Jahan, governante dell'Impero, ordin\u00f2 che un comandante militare fosse portato \"al Giardino degli Elefanti, e che l\u00ec fosse giustiziato da un elefante, che, \u00e8 riconosciuto, porta a una morte terribile e vergognosa.\" L'imperatore Humayun, dalla sua parte, ordin\u00f2 che fosse giustiziato cos\u00ec un imam del quale credeva (sembra erroneamente) che si mostrasse critico verso il suo regno. Altri monarchi, come l'imperatore Jahangir, adottarono anch'essi questo tipo di esecuzione per loro proprio diletto, e si dice che ordin\u00f2 che un gran numero di criminali fossero schiacciati per questo scopo. In questo caso, il viaggiatore francese, che fu testimone delle esecuzioni, ricordava la sua tristezza al contemplare il piacere che l'imperatore otteneva da questo castigo tanto crudele. Tuttavia, lo schiacciamento non era l'unico metodo utilizzato dall'Impero Moghul: nel sultanato di Delhi gli elefanti si allenavano per ridurre i prigionieri in pezzi mediante l'uso di \"coltelli affilati aderenti ai loro canini.\"\nTuttavia, i Moghul non erano gli unici che usavano lo schiacciamento da elefante; durante il XVIII secolo l'Impero Maratha, rivale dei Moghul, us\u00f2 anch'esso questo metodo di esecuzione. Shambhuji, ad esempio, ordin\u00f2 questa forma di esecuzione per una serie di cospiratori, includendo gli ufficiali Anaji Datto, sul finire del XVII secolo. Il maratha Sardar Santaji Ghorpade (1764-1794) ammise di avere una debolezza per questo tipo di pena in particolare di fronte ai minimi errori, per i quali sentenziava l'accusato a essere schiacciato sotto le enormi zampe del suo elefante reale. Lo storico contemporaneo Khafi Khan racconta che \"per una offesa senza importanza, Santaji avrebbe mandato un uomo sotto i piedi di un elefante.\"\nRobert Kerr, scrittore del XIX secolo, racconta come il re di Goa \"mantiene una serie di elefanti per l'esecuzione dei malfattori. Quando uno di essi \u00e8 chiamato per sbrigare un criminale, se il guardiano vuole che l'accusato sia distrutto rapidamente, questa immensa creatura lo schiaccer\u00e0 istantaneamente atomizzandolo sotto i suoi piedi; ma se desidera torturarlo, gli romper\u00e0 le membra una dopo l'altra, come gli uomini si rompono nella ruota.\" Il naturalista Georges-Louis Leclerc di Buffon citava questa flessibilit\u00e0 di proposito come evidenza del fatto che gli elefanti erano capaci di \"ragionamento umano, in luogo di semplice istinto naturale.\"\nLa maggior parte dei Raja conservavano gli elefanti con l'unico scopo di usarli per le esecuzioni da schiacciamento. D'altra parte queste esecuzioni spesso avvenivano in pubblico come avvertenza per chiunque si azzardasse a infrangere la legge. Per questo fine, molti degli elefanti erano specialmente grandi, spesso pesavano pi\u00f9 di nove tonnellate. Si cercava di fare in modo che le esecuzioni fossero spaventose, perfino ripugnanti, e, a giudicare dai racconti che ci sono pervenuti, lo dovevano essere realmente. Spesso lo stesso elefante si occupava della tortura pubblica del condannato, prima di ucciderlo. Si conosce un racconto di questo tipo di tortura ed esecuzione nella citt\u00e0 di Vadodara nel 1814, che \u00e8 stato preservato negli \"Aneddoti di Percy\"\nL'uso di elefanti per le esecuzioni continu\u00f2 fino a una buona met\u00e0 del XIX secolo. Durante una spedizione in India centrale nel 1868, Louis Rousselet descrisse l'uso di un elefante per giustiziare un criminale. Si fece una bozza dell'esecuzione, dove veniva mostrato il colpevole forzato a mantenere la testa su di un piedistallo mentre una zampa dell'elefante gliela schiacciava. Dalla bozza si realizz\u00f2 un'incisione e fu impressa nella popolare rivista francese di viaggi e avventure \"Le Tour du Monde\".\nDurante il XVIII e XIX secolo era prassi comune che le corti di giustizia musulmane del sud dell'Asia condannassero i loro giudicati colpevoli a morire per schiacchiamento da elefante. Con il potere crescente dell'Impero britannico questo tipo di esecuzioni fu ridotto in modo graduale, fino a che spar\u00ec. In uno scritto del 1914 Eleanor Maddock segnal\u00f2 che nel Kashmir, dall'arrivo degli europei, \"molte delle antiche abitudini stavano sparendo, e una di queste era la spaventosa usanza di giustiziare i criminali mediante un elefante allenato per questo scopo, che veniva conosciuta con il nome ereditario di 'Gunga Rao'.\"\nSud-est asiatico.\nIn ogni caso, gli indiani non monopolizzarono questo tipo di esecuzione, che sembra esser stato usato ampiamente anche nel sud-est asiatico. Gli elefanti si dice che siano stati usati per le esecuzioni in Myanmar dai tempi storici pi\u00f9 antichi cos\u00ec come nel regno di Champa, l'altro lato della penisola Indocina. Nel Siam gli elefanti si allenavano per lanciare il condannato in aria prima di farlo rotolare verso la morte. Il diario di John Crawfurd raccoglie un altro metodo di esecuzione mediante un elefante utilizzato nel regno di Cocincina (attualmente il sud del Vietnam), dove serv\u00ec come messaggero inglese del 1821:\nImperi occidentali.\nI romani, i cartaginesi e i macedoni utilizzarono per molti secoli gli elefanti con fini militari (il caso pi\u00f9 famoso \u00e8 quello degli elefanti di Annibale), e occasionalmente per portare a termine esecuzioni. Secondo i cronisti antichi, la morte sotto lo zoccolo di un elefante era comune per i disertori e i prigionieri, cos\u00ec come per i criminali militari.\nPerdicca, che divenne reggente della Macedonia dopo la morte di Alessandro Magno nel 323 a.C., fece in modo che nella citt\u00e0 di Babilonia gli ammutinati della fazione di Meleagro fossero gettati agli elefanti per essere schiacciati. Lo scrittore romano Quinto Curzio Rufo, nel suo \"Historiae Alexandri Magni\", scrisse: \"P\u00e9rdicas vide che [gli ammutinati] erano paralizzati e alla loro merc\u00e9. Separ\u00f2 dal corpo principale i 300 uomini che avevano seguito Meleagro nel tempo in cui era uscito dal primo incontro tenuto dopo la morte di Alessandro, e davanti agli occhi di tutto l'esercito li gett\u00f2 agli elefanti. Tutti furono feriti fino alla morte sotto le zampe delle bestie...\"\nIn modo simile, lo scrittore romano Valerio Massimo illustr\u00f2 come il generale Lucio Emilio Paolo Macedonico \u00abdopo che il re Perseo fu sconfitto [nel 167 a.C.], per lo stesso errore (diserzione) gett\u00f2 gli uomini sotto gli elefanti per essere schiacciati (...) E realmente la disciplina militare abbisogna di questi tipi di castigo severo, dato che cos\u00ec \u00e8 come la forza delle armi si mantiene ferma, la quale, quando si allontana dalla retta via, sar\u00e0 sovvertita.\u00bb\nEsistono anche testimonianze circa l'uso di elefanti come forma di esecuzione per la popolazione civile. Uno degli esempi \u00e8 quello descritto da Flavio Giuseppe nel Deuteronomio, sebbene la storia sia probabilmente apocrifa. Nel terzo libro dei Maccabei si descrive un tentativo di Tolomeo IV di schiavizzare gli ebrei dell'Egitto con il simbolo di Dioniso. Dato che la maggior parte degli ebrei resistette, sembra che il re diede ordine di circondarla in modo che fosse schiacciata dagli elefanti. L'esecuzione in massa fu alla fine evitata, si suppone per l'intervento di angeli, dopo della quale Tolomeo adott\u00f2 un nuovo comportamento pi\u00f9 tollerante con i suoi sudditi."}
{"id": "2115140", "revid": "1305772", "url": "https://it.wikipedia.org/wiki?curid=2115140", "title": "Le voci di Nikolajewka", "text": "Le voci di Nikolajewka \u00e8 una canzone di Bepi De Marzi pubblicata nel primo album del coro i Crodaioli, entrato nel repertori di molti cori di montagna.\nSi rif\u00e0 all'esperienza della ritirata dal fronte orientale (1941-1945), la quale ha avuto il suo culmine di sofferenza nella battaglia di Nikolaevka, nella quale l'ARMIR \u00e8 accerchiata dall'Armata Rossa e combatte per rompere l'accerchiamento e poter tornare a casa.\nNon contiene un testo vero e proprio, ma solo una parola, \"Nikolajewka\", che scandisce la musica ispirata alla musica popolare russa, una melodia che viene da lontano, quasi a ricordare il miraggio della salvezza, per terminare con un travolgente, potentissimo crescendo. Questo pu\u00f2 essere interpretato tanto come l'urlo di chi non ha pi\u00f9 speranza, quanto come l'impeto dei combattenti a sfondare l'accerchiamento per giungere finalmente all'Italia (secondo le parole di Giulio Martinat \u00ab Avanti alpini, avanti di l\u00e0 c'\u00e8 l'Italia, avanti! \u00bb). "}
{"id": "2115141", "revid": "767487", "url": "https://it.wikipedia.org/wiki?curid=2115141", "title": "Ottavio Stocchi", "text": "La FIDE gli attribu\u00ec nel 1956 il titolo di Arbitro internazionale per la composizione.\nBiografia.\nCompositore fecondo e geniale, produsse un migliaio di problemi, soprattutto in due mosse, dei quali un centinaio ottennero primi premi in importanti concorsi internazionali e altri 400 ottennero premi minori. Compose anche diversi studi, una decina dei quali sono compresi nel database di Harold van der Heijden. Proprietario terriero, dedic\u00f2 alla composizione tutto il suo tempo libero, distinguendosi per l'originalit\u00e0 delle idee, la tecnica e la grande facilit\u00e0 costruttiva.\nDiede il suo nome a una difesa caratteristica, autoblocchi nella stessa casa con doppio duale evitato, illustrandola con esempi rimasti dei classici. Nel primo celebre problema con questo tema, composto nel 1937 per il concorso polacco \"Wladomoschy Szachy\", nelle tre varianti tematiche un duale era, a turno, impedito da una inchiodatura indiretta di un pezzo bianco, e l'altro da una guardia diretta.\nRealizz\u00f2 vari tipi di \"tasks\": sei interferenze di pedone e donna nera, cinque schiodature indirette di donna bianca (diagonali e orizzontali), tredici varianti di pedoni bianchi. Introdusse un elemento originale nel tema Fleck-Karlstr\u00f6m, con applicazione anche ad una variante del principio della riduzione all'unit\u00e0 di pi\u00f9 matti possibili dopo una mossa \"qualunque\" di un pezzo nero.\nViene dato un esempio di questo tema nel seguente problema: \nIl \u00abCircolo scacchistico Ottavio Stocchi\u00bb di Fontevivo \u00e8 intitolato alla sua memoria."}
{"id": "2115147", "revid": "767487", "url": "https://it.wikipedia.org/wiki?curid=2115147", "title": "Wehrmacht (gruppo musicale)", "text": "I Wehrmacht sono un gruppo Crossover thrash americano, formati nel 1985. I loro testi parlano soprattutto di birra, tanto che sono stati definiti \"beercore\".\nNel 2008 effettuano una riunione con la formazione originale, con l'intenzione di lavorare a un nuovo album."}
{"id": "2115153", "revid": "106359004", "url": "https://it.wikipedia.org/wiki?curid=2115153", "title": "Vulcano esplosivo", "text": "Il vulcano esplosivo \u00e8 un vulcano che emette lave generalmente andesitiche, sufficientemente viscose da non formare delle colate di lava, ma da accumularsi sulla bocca eruttiva formando guglie o duomi di lava. \nQuando la massa di lava cos\u00ec accumulatasi collassa o esplode nella sua totalit\u00e0 o in parte, una colonna eruttiva di gas, ceneri e lapilli si innalza per chilometri sopra il vulcano; quando la spinta dei gas si esaurisce, la colonna ricade sotto forma di nubi ardenti che scendono lungo i fianchi a centinaia di chilometri orari di velocit\u00e0, spostandosi anche a grande distanza dal centro eruttivo. \nI vulcani esplosivi si trovano principalmente nelle zone di subduzione, dove le placche continentali collidono tra loro. In particolare nella cintura di fuoco del Pacifico sono famosi il monte Merapi, il monte Unzen, il Pinatubo, il Mayon e il monte Sant'Elena; questi vulcani sono presenti anche in altre regioni e tra i pi\u00f9 conosciuti si possono citare il Vesuvio e il La Pel\u00e9e.\nLe pi\u00f9 forti eruzioni vulcaniche in termini di Indice di esplosivit\u00e0 vulcanica sono prodotte da questa tipologia di vulcani. Essi possono essere completamente distrutti durante l'eruzione, dando luogo in questo caso alla formazione di una caldera. Un tale evento si produsse circa 73 000 anni fa nell'area nota come lago Toba. Un'altra famosa caldera \u00e8 quella dell'isola di Santorini, in Grecia."}
{"id": "2115158", "revid": "1855146", "url": "https://it.wikipedia.org/wiki?curid=2115158", "title": "Palazzo De Lieto", "text": "Palazzo De Lieto \u00e8 un edificio settecentesco di Maratea, in provincia di Potenza, attualmente utilizzato per attivit\u00e0 culturali. \nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nStoria.\n\"Palazzo De Lieto\" fu costruito, per volont\u00e0 di Giovanni De Lieto, nel 1734 per ospitare il primo ospedale di Maratea. Quando, durante il XIX secolo, l'ospedale di Maratea fu dichiarato \"distrettuale\", e nel secolo successivo il nosocomio si spost\u00f2 nell'ex convento dei Paolotti, e \"Palazzo De Lieto\" fu abbandonato.\nNegli anni '90 del XX secolo \u00e8 stato magnificamente restaurato per ospitare mostre.\nArchitettura.\nSituato nel \"Borgo\" antico di Maratea, il palazzo poggia su un grande sperone roccioso. Si sviluppa su due piani, ed \u00e8 munito di grandi saloni (di cui alcuni ancora oggi conservano gli originali caminetti). Il piano alto presenta delle lunghe logge, intervallate da archi con piedritti lavorati.\nIl Portale.\nCome tutti gli antichi palazzi marateoti, anche \"Palazzo De Lieto\" conserva l'originale e sontuoso portale litico. Questo si presenta con un grande portone di legno, sostenuto con architravi in pietra e tufo. I piedritti e gli archi sono costituiti da pietre quadrate, e sulla chiave di volta si trova l'aralda della famiglia De Lieto. Sopra il timpano si trova una lapide con su scritto:"}
{"id": "2115173", "revid": "47767", "url": "https://it.wikipedia.org/wiki?curid=2115173", "title": "Monachicchio", "text": "Il Monachicchio \u00e8 il nome, in forma italianizzata, di un personaggio del folklore lucano. Sebbene l'origine e l'aspetto del suo mito hanno molto in comune con quelli dello \"Scazzamurrieddhru\" e del \"Munaciello\" napoletano, il \"Monachicchio\" non solo ha una sua precisa identit\u00e0, ma le sue descrizioni variano da zona a zona della Basilicata.\nOrigine del mito.\nL'origine del mito va cercata nelle trazioni religiose romane, che attribuivano ai Lari e ai Penati la protezione dei defunti e della casa. Con l'avvento del Cristianesimo queste figure pagane vennero pian piano assimilate, nell'immaginario popolare, con quella dello spirito Incubo, di cui alcune manifestazioni del \"Monachicchio\" lucano ereditano gran parte dei loro attributi.\nAspetto.\nLa descrizione del \"Monachicchio\" e delle sue capacit\u00e0 sovrannaturali varia da zona a zona della Basilicata.\nSeconda la tradizione di Grassano, in provincia di Matera, il \"Monachicchio\" \u00e8 lo spirito di un bambino morto prima di ricevere il battesimo. Di bell'aspetto e di carattere gentile, porta in testa un berrettino di color rosso, detto \"u cuppulicchi\" (\"il cappellino\").\nSolitamente appare ai bambini, sia di giorno che di notte, e con questi trascorre molto tempo a scherzare e a giocare a \"rincorrersi\": infatti, questa \u00e8 la cosa che pi\u00f9 lo diverte, poich\u00e9 sa che se i compagni di gioco gli togliessero \"u cuppulicchi,\" ne raccoglierebbero le monetine d'oro che questo contiene. Con gli adulti si diverte a togliere le coperte dal letto, fare il solletico ai piedi delle persone, posarsi su di esse mentre dormono (come un Incubo) e legare i peli della coda di asini e muli o la criniera dei cavalli, per poi attendere fino all'alba, quando i contadini si levano dal letto, guardare da sotto la pancia degli animali e cominciare a ridere a crepapelle alla vista dei vani tentativi dei contadini di scogliere i nodi fatti con i crini.\nCon le donne, si diverte a sussurrare parole dolci nelle orecchie delle belle ragazze e leccare le guance di quelle paffute.\nPoi, quando \u00e8 soddisfatto dei suoi scherzi, battendo le mani sparisce nel suo fantastico mondo, dove abita in una grotta ricca di tesori.\nSecondo la tradizione del materano, il \"Monachicchio\" \u00e8 un folletto che fa dispetti, i quali, per\u00f2, mai causano problemi o danni seri.\nSi diverte a fare il solletico ai piedi delle persone, posarsi su di esse mentre dormono, tirare i capelli e dare forti pizzicotti. \nL'unico modo per porre fine ai loro scherzi \u00e8 privarlo del cappello.\nNella tradizione marateota, al \"Monachicchio\" vengono attribuiti anche gesti di pura cattiveria, e spesso finisce per essere equiparato al Diavolo. Descritto come un bambino di poco pi\u00f9 di sei anni, appare sempre sporco di terra e con uno strano berretto color rosso.\nAnche se a volte si limita a fare piccoli scherzi senza gravi conseguenze (come svuotare la cantina delle case o torturare i dormienti con rumori per tutta la notte), questo promette grandi tesori alle sue vittime, che sceglie secondo oscuri requisiti, a patto che questi compiano determinate imprese o azioni indicate dallo spiritello, che in realt\u00e0 faranno loro perdere l'anima o ne causeranno la morte.\nPoteri.\nGeneralmente, gli vengono attribuiti la guardia e la sovranit\u00e0 della terra: i \"Monachicchi\" sono, nell'immaginario popolare lucano, i custodi dei tesori sotterrati; fantasia nata dalla grande quantit\u00e0 di materiale archeologico presente nel sottosuolo lucano.\nLa creatura li promette a chi riesce a sottrargli il cappello, ma non sempre mantiene i patti.\nIl \"Monachicchio\" sarebbe anche invulnerabile ai colpi d'arma da fuoco:"}
{"id": "2115174", "revid": "547034", "url": "https://it.wikipedia.org/wiki?curid=2115174", "title": "Spacco", "text": "Lo spacco \u00e8 un taglio o un'apertura che viene ricavato sulle gonne, per facilitare il movimento delle gambe dell'indossatrice. \nLo spacco pu\u00f2 trovarsi su un lato, sul retro o sul davanti della gonna, e pu\u00f2 avere lunghezza differente a seconda del modello. Solitamente lo spacco comincia dall'orlo inferiore e sale ad un'altezza che pu\u00f2 variare dalle ginocchia alle cosce. Lo spacco \u00e8 un elemento tipico dei capi di abbigliamento, come abiti da sera o tailleur dotati di gonne particolarmente strette. In questo senso, lo spacco aumenta la capacit\u00e0 di apertura della gonna, e conseguentemente facilita il movimento delle gambe.\nOltre alla sua funzione pratica, lo spacco \u00e8 spesso considerato un elemento di sex appeal per l'indossatrice. "}
{"id": "2115185", "revid": "320578", "url": "https://it.wikipedia.org/wiki?curid=2115185", "title": "Ceska Poistovna Cup", "text": ""}
{"id": "2115186", "revid": "217830", "url": "https://it.wikipedia.org/wiki?curid=2115186", "title": "Gran Premio motociclistico di Catalogna 2002", "text": "Il Gran Premio motociclistico di Catalogna 2002 corso il 16 giugno, \u00e8 stato il sesto Gran Premio della stagione 2002 del motomondiale e ha visto vincere la Honda di Valentino Rossi in MotoGP, Marco Melandri nella classe 250 e Manuel Poggiali nella classe 125."}
{"id": "2115189", "revid": "1543377", "url": "https://it.wikipedia.org/wiki?curid=2115189", "title": "Parco naturale regionale dei Pirenei catalani", "text": "Il parco naturale regionale dei Pirenei catalani \u00e8 un parco naturale della Francia meridionale, istituito nel 2004 e situato nella regione della Linguadoca-Rossiglione, nel dipartimento dei Pirenei Orientali.\nStoria.\nIl Parco Naturale Regionale dei Pirenei catalani \u00e8 nato ufficialmente il 5 marzo 2004, su decreto del Primo Ministro e del Ministro dell'Ecologia. \u00c8 il primo Parco Naturale Regionale dei Pirenei francesi. Il Parco naturale regionale dei Pirenei catalani \u00e8 il 43\u00ba Parco naturale regionale francese.\nTerritorio.\nIl parco si estende su una superficie di 137.100 ettari (pari a circa un terzo della superficie del dipartimento dei Pirenei Orientali) nei territori dell'Alta Cerdagna, del Capcir e dell'Alto Conflent, ospita 64 comuni e sette riserve naturali.\n\u00c8 delimitato a ovest dall'alta valle dell'Ari\u00e8ge e dal Pics Orientaux de Font N\u00e8gre, a nord dal pic P\u00e9drous, Pic de la Tribuna, Pic de Madr\u00e8s e dal Col de Jau, a nord-est dalla valle del Castellane (affluente del T\u00eat), a est dal massiccio del Canigou, a sud dalle cime che delimitano la frontiera con la Spagna (Roc Colom (sorgente del Tech), Pic de la Dona, Pic d'Eyne, Puigmal).\nComprende la media e alta valle del T\u00eat, (dall'altopiano del Capcir al Conflent) e i versanti interni dei quattro massicci montagnosi del Madres a nord, il Pic Carlit a ovest, il Canigou a est e il Puigmal a sud, che la circondano. L'altezza del territorio vara fra 350 e 3.000 m s.l.m.\nAll'interno del parco si trovano 6 riserve naturali nazionali (Conat, Vall\u00e9e d'Eyne, Jujols, Mantet, Noh\u00e8des, Py) e la riserva naturale regionale di Nyer.\nComuni.\nIl parco interessa 64 comuni nella zona occidentale dei Pirenei Orientali, per un totale complessivo di circa 21.000 abitanti (dato del 1999).\nFlora.\nLa posizione del territorio nella parte meridionale dei Pirenei, l'influenza del clima mediterraneo e le conseguenze delle attivit\u00e0 agropastorali dell'uomo nella zona, hanno determinato una grande ricchezza naturale sia nella parte faunistica che per la flora.\nL'analisi effettuata in occasione della costituzione del parco ha evidenziato la presenza di 49 specie di piante endemiche e rare (20 delle quali endemiche nella parte orientale del massiccio dei Pirenei) su un totale di circa 250 specie e sottospecie endemiche presenti nel territorio del parco.\nFra le specie vegetali le pi\u00f9 caratteristiche del territorio sono:\nFauna.\nIl parco ospita una grande variet\u00e0 di specie animali: una trentina di specie di mammiferi, e oltre cento specie di uccelli fra migratori e stanziali. In totale, il territorio conserva circa il 36% delle specie di vertebrati presenti in Francia (esclusi i pesci), il 37% degli uccelli e il 55% dei mammiferi. Le specie pi\u00f9 significative del territorio sono:\nPunti di interesse.\nIl Treno Giallo (\"Train Jaune\") \u00e8 una linea ferroviaria a scartamento ridotto, lunga 63\u00a0km, che collega Villefranche-de-Conflent con Latour-de-Carol passando per Mont-Louis, Font-Romeu-Odeillo-Via, Bourg-Madame. La linea attraversa tutto il territorio del parco, seguendo per circa 30\u00a0km il corso del Tet da Villefranche-de-Conflent a Mont-Louis e poi inoltrandosi nell'altopiano dell'Alta Cerdagna fino alla stazione internazionale di Latour-de-Carol al confine con la Spagna.\nLa linea, in servizio dal 1910, rappresenta un vero simbolo per la regione della Linguadoca-Rossiglione e per il parco. Nata agli inizi del secolo per collegare gli altipiani della Cerdanya al resto della regione, \u00e8 diventata attualmente un mezzo prevalentemente adibito al trasporto turistico nel parco."}
{"id": "2115190", "revid": "122890032", "url": "https://it.wikipedia.org/wiki?curid=2115190", "title": "BMW S 1000 RR", "text": "La BMW S 1000 RR \u00e8 un modello di motocicletta ad alte prestazioni prodotta dall'azienda tedesca BMW a partire dal 2008.\nDal 2013 questa moto viene prodotta anche in versione monoposto e alleggerita denominata \"HP4\". Vengono anche derivate una Naked \"S 1000 R\" e una Crossover \"S 1000 XR\".\nDescrizione.\nCaratteristiche distintive di questo modello sono il motore 4 cilindri in linea da 999 cm\u00b3 e gli estrattori dell'aria radiatore a branchia di squalo. Alla presentazione e nella versione di serie questo propulsore a quattro tempi raffreddato a liquido e alimentato ad iniezione eroga circa 193 CV a 13.000 giri al minuto. Coppia massima pari a 112 Nm a 9750 giri al minuto. Tra le altre caratteristiche il cambio a 6 rapporti e la trasmissione finale a catena. Dotata anche di ABS e DTC (Dinamic Traction Control) ne viene dichiarato un peso a secco di 183 kg.\nLa ciclistica prevede all'avantreno una forcella a steli rovesciati Sachs, tre freni a disco Brembo e cerchi in alluminio forgiato. La sella \u00e8 sportiva monoposto con solo un alloggiamento di fortuna sul codino per l'eventuale passeggero. Il frontale presenta due fari asimmetrici e un cupolino trasparente di dimensioni ridotte.\nPer ottenere l'omologazione necessaria a partecipare al campionato mondiale Superbike, nel 2008 BMW ha prodotto un numero limitato di esemplari, lasciando al 2009 l'uscita nei concessionari.\nCon la versione derivata da questa, modificata per quanto il regolamento lo consenta, BMW partecipa al campionato mondiale Superbike 2009 con il team, denominato BMW Motorrad Motorsport, che si affida a Troy Corser (due volte campione SBK), oltre che a Rub\u00e9n Xaus.\nNel 2012 la moto viene aggiornata sia esteticamente con il ridimensionamento del codino e di alcune alette e deflettori, sia ciclisticamente, dove la presa d'aria che passa per il canotto di sterzo viene aumentata nella sezione, il passo si riduce a 1.422,7\u00a0mm, aumenta l'avancorsa e si riduce l'offset della ruota anteriore, la funzione ammortizzante delle sospensioni viene rivista, mentre il motore viene aggiornato nei controlli elettronici che intervengono in modo pi\u00f9 progressivo.\nNel 2015, la S1000RR \u00e8 stata profondamente aggiornata, venendo alleggerita di 4 kg con un guadagno di 6 cavalli, arrivando ad una potenza dichiarata di 199 cv a 13.500 giri al minuto, con un limitatore impostato di serie a 14.200 giri. Cresciuta anche la coppia, ora di 113 Nm a 10.500 giri al minuto, e sempre oltre i 110 Nm tra i 9.500 ed i 12.000 giri.. Ci\u00f2 \u00e8 stato ottenuto rimodellando tutta l'aspirazione, a partire dall'airbox pi\u00f9 capiente e meno turbolento, passando per cornetti d'aspirazione sempre ad altezza variabile ma dalla lunghezza rivista fino ad arrivare a valvole pi\u00f9 leggere. \u00c8 stato inoltre completamente rivisto il sistema di scarico, pi\u00f9 leggero di 3 kg e performante con l'aggiunta di un tubo a interferenza controllata e valvole acustiche. Nel complesso, la versione del 2015 a livello di erogazione era pari alle versioni precedenti fino alla soglia dei 9750 giri, guadagnando da l\u00ec in avanti potenza e allungo. Di serie erano presenti il controllo di trazione ASC senza sensore di inclinazione, il Race ABS, con sistema anti-lift e frenata combinata disinseribili, ed i tre Riding Mode 'Rain', 'Sport' e 'Race'.\nDisponibili a parte il \"Race Pack\" che includeva i due \"Riding Mode Pro\", \"Slick\" e \"User\", il controllo di trazione dinamico con sensore di inclinazione, il \"Launch Control\", il \"Pit Limiter\" e il \"Cruise Control\". Altro optional interessante offerto da BMW per la S 1000 RR era il \"Dynamic Pack\" che includeva il cambio elettro assistito HP Pro, un sistema a cambiata assistita bidirezionale con funzione di blipper, il \"Dynamic Dumping Suspension\", indicatori di direzione a LED e manopole riscaldate. \nIl nucleo della ciclistica della S 1000 RR MY 2015 resta sempre il telaio a doppia trave in alluminio, composto da quattro elementi fucinati e successivamente uniti tramite saldatura, che ospita il motore inclinato in avanti di 32\u00b0 con funzione portante. Il telaio \"centrale\" \u00e8 stato ridisegnato e completato da un telaietto posteriore pi\u00f9 leggero, mentre l\u2019angolo di cannotto \u00e8 stato aumentato di ulteriori 0,5\u00b0 a 66,5\u00b0, riducendo contemporaneamente di 6 mm lo sfilamento dei foderi forcella dalla piastra superiore. Questo intervento ha comportato la riduzione dell\u2019avancorsa di 1,5 mm a 96,5 mm. Il \"pivot\" del forcellone posteriore \u00e8 stato abbassato di 3 mm e il passo \u00e8 stato allungato di 8 mm, arrivando quindi a 1.425 mm.\nNel 2017 la S 1000 RR \u00e8 stata aggiornata all'EuroIV, mantenendo gli stessi valori di potenza e coppia ma guadagnando 4 kg (ora 208 kg in ordine di marcia col pieno di benzina). \nA fine 2018 \u00e8 stata presentata una versione completamente rinnovata della S 1000 RR, pi\u00f9 leggera di 11 Kg e capace di 207 cv a 13.500 giri/min e 113 Nm a 11.000 giri/min, con almeno 100 Nm da 5.500 a 14.500 giri/min grazie al variatore di fase. Questa versione \u00e8 conforme all'Euro 5.\nBMW S 1000 R (2013-).\nNel 2013 \u00e8 stata creata una versione supernaked denominata \"S 1000 R\". Il suo propulsore quattro cilindri in linea da 999\u00a0cm\u00b3 eroga una potenza di 160 CV con velocit\u00e0 massima di 260\u00a0km/h. Esso viene gestito da un cambio a sei rapporti ad innesti frontali. Il design \u00e8 stato rivisto pur mantenendo alcuni elementi della versione originale. Il manubrio \u00e8 tubolare in alluminio e implementa un contagiri di tipo analogico e un computer di bordo. L'iniezione di carburante sequenziale selettiva avviene con due iniettori per cilindro. Per migliorare la guidabilit\u00e0 sono stati introdotti nuovi condotti della testata cilindri e nuovi alberi a camme dal profilo rivisto. Come sistemi di sicurezza sono presenti il Race-Abs e l'ASC.\nHP4.\nProdotta dal 2013 si tratta di una versione monoposto del modello base, al quale sono stati sostituiti scarico e altri componenti per renderla pi\u00f9 leggera. Il motore \u00e8 il noto 1000 cm\u00b3 erogante in questa variante 193 CV a 14.200 giri/min. La sigla \"HP\" sta per \"High Performance\" e la tinta dai colori blu e bianco richiama gli stilemi delle BMW da pista. Esteticamente, nel posteriore la moto ha un codino ridimensionato e pi\u00f9 aerodinamico che la rende monoposto, anche se \u00e8 presente in modo opzionale un pacchetto per renderla biposto, aggiungendo pedane e sella per un secondo passeggero. Il sistema di scarico in titanio che pesa circa 4,5 kg in meno in confronto a quello di serie, \u00e8 curato e realizzato dalla Akrapovi\u010d.\nI cerchi sono nuovi, pesano 2,4 kg in meno e sono realizzati in alluminio forgiato; tutto ci\u00f2 fa s\u00ec che la massa a vuoto della moto tocchi i 169 kg, che diventano 199 in ordine di marcia. Gli pneumatici della HP4 hanno misura nel retrotreno pari a 200/55-17. I freni sono costituiti da delle pinze monoblocco realizzate dalla Brembo con inediti dischi freno a margherita.\nGli ammortizzatori e le sospensioni sono controllate e regolate dal sistema \"DDC\" (\"Dynamic Damping Control)\", che cambia in tempo reale lo smorzamento del gruppo molla-ammortizzatore in base alle condizioni dell'asfalto e allo stile di guida. Inoltre \u00e8 dotata del sistema \"DTC\", (\"Dynamic Traction Control\") che controlla e evita lo slittamento del retrotreno in maniera pi\u00f9 efficiente, specialmente se si ha impostato un settaggio sportivo.\nIl quattro cilindri della HP4 \u00e8 stato ottimizzato rispetto a quello della S 1000 RR di serie. Le modifiche al sistema di scarico fanno s\u00ec che l'erogazione della coppia sia pi\u00f9 piena, costante e lineare tra i 6.000 e i 9.750 giri/min, nonostante la coppia massima rimanga sempre di 112 Nm. Ha inoltre il sistema per le partenze veloci Launch Control, che lavora sulla spinta e l'erogazione della potenza e rende disponibile solo la coppia scaricabile a terra, per accelerazioni senza impennate o slittamenti delle ruote.\nIn opzione \u00e8 disponibile il BMW Competition Package, che d\u00e0 la possibilit\u00e0 di personalizzare la moto. Sono disponibili dettagli in carbonio, adesivi per la carrozzeria, cerchi in tinta blu, pedane regolabili e leve snodabili.\nBMW S 1000 XR (2014-).\nIl 4 novembre 2014 all'EICMA di Milano la BMW ha presentato la \"BMW S 1000 XR\". La moto ha un'estetica che richiama lo stile della S 1000 RR nella parte superiore, mentre in quella inferiore la carena appare parzialmente da \"naked\" come sulla S 1000 R, da cui deriva esteticamente e tecnicamente. Dopo la sportiva BMW S 1000 RR, la BMW HP4 e la S 1000 R, la S 1000 XR \u00e8 la quarta variante della serie S della BMW con il motore a quattro cilindri da 999 cm\u00b3. La XR unisce le qualit\u00e0 di una moto da turismo con quelle di una sportiva. L'impostazione a manubrio alto, il design da enduro stradale e la geometria delle sospensione con forcella dalla maggiore corsa, la fanno rivaleggiare con la Ducati Multistrada 1200, con un motore depotenziato a 118 kW (160 CV) per avere maggiore fluidit\u00e0 di utilizzo. La S 1000 XR richiama varie tipologie di moto e riprende le doti della serie GS, dei modelli Touring e di quelli Sport. La XR unisce il motore di una sportiva stradale ad un'impostazione generale da enduro stradale, con un assetto da turismo, creando una sorta di \"mix\", rendendola di fatto una \"crossover\".\nLa moto \u00e8 alimentata da un motore trasversale in linea 4 cilindri con due alberi a camme ed una cilindrata da 999 cm\u00b3 con un alesaggio di 80 mm, una corsa di 49,7 mm e un rapporto di compressione di 12:1. Il motore eroga a 11.000 giri/min la potenza di 118 kW (160 CV) e la coppia massima di 112 Nm a 9250 giri/min.\nL'accelerazione avviene in 3,1 secondi nello 0 a 100 km/h e raggiunge una velocit\u00e0 massima di 250 km/h.\nLa moto \u00e8 dotata di una frizione a comando meccanico con sistema anti-saltellamento e di un cambio a 6 marce. La S 1000 XR \u00e8 dotata inoltre del sistemi di regolazione elettronica delle sospensione (ESA), del sistema antibloccaggio dei freni (ABS) e del controllo automatico della stabilit\u00e0 (ASC). L'alternatore ha una potenza elettrica nominale di 350 watt.\nRisultati nelle competizioni.\nNel primo anno di partecipazione al mondiale, nel 2009, i due piloti titolari Corser e Xaus si sono dovuti accontentare rispettivamente della 13\u00aa e 17\u00aa posizione nella classifica finale, senza ottenere alcun piazzamento sul podio.\nLa stagione successiva le posizioni dei due piloti titolari sono passati rispettivamente all'11\u00aa e alla 15\u00aa, con Corser che ha ottenuto anche due terzi posti di manche.\nNella versione derivata dalla serie, vince invece nel 2010 il titolo piloti con alla guida Ayrton Badovini ed anche il titolo costruttori, facendo vincere i primi titoli iridati alla BMW nella Superstock 1000 FIM Cup.\nImpiego nelle forze dell'ordine.\nDiversi esemplari della 1000 RR sono stati incamerati nel parco veicoli sia della polizia britannica che della Gendarmerie nationale francese."}
{"id": "2115192", "revid": "287204", "url": "https://it.wikipedia.org/wiki?curid=2115192", "title": "T W E N T Y T H R E E", "text": "T W E N T Y T H R E E \u00e8 Il primo album della cantante californiana Tristan Prettyman, pubblicato nell'agosto 2005 dall'etichetta discografica Virgin Records.\nL'album \u00e8 stato intitolato \"Twentythree\" per due ragioni: perch\u00e9 \u00e8 stato pubblicato poco dopo il 23\u00ba compleanno della cantante e anche perch\u00e9 sia Tristan, che il suo fidanzato di allora Jason Mraz sono nati il 23 (rispettivamente il 23 maggio e il 23 giugno.\nIl disco contiene i brani \"November\" e \"Song for the Rich\", gi\u00e0 apparsi precedentemente nel primo CD demo della cantante pubblicato nel 2002."}
{"id": "2115202", "revid": "1543377", "url": "https://it.wikipedia.org/wiki?curid=2115202", "title": "Oro di Mosca", "text": "Il termine Oro di Mosca, o anche Oro della Repubblica, si riferisce all'operazione di trasferimento di 510 tonnellate d'oro, corrispondenti al 72,6% delle riserve internazionali del Banco de Espa\u00f1a, dal loro deposito a Madrid verso l'Unione Sovietica, a pochi mesi dall'inizio della guerra civile spagnola, cos\u00ec come la posteriore gestione relazionata con la vendita all'U.R.S.S. e l'utilizzazione dei fondi ottenuti e i simili invii di beni sequestrati durante la contesa per ordine del governo della seconda repubblica, presieduto da Francisco Largo Caballero, e per iniziativa del suo Ministro delle finanze, Juan Negr\u00edn. La parte restante della riserva della Banca, consistente in 193 tonnellate, fu spostata e trasformata in valuta in Francia, operazione conosciuta per analogia come l\"'Oro di Parigi\".\nL'espressione \"Oro di Mosca\", gi\u00e0 utilizzata negli anni trenta dalla stampa internazionale, era divenuta popolare in riferimento all'episodio storico spagnolo. Durante la Guerra fredda fu adoperata nuovamente a livello internazionale per la propaganda antisovietica e contraria a partiti e sindacati comunisti occidentali per dequalificare la fonte di finanziamento delle attivit\u00e0 di questi ultimi, considerando che i fondi provenivano in larga misura dall'URSS, cos\u00ec che divenne popolare l'espressione \"al soldo di Mosca\".\nL'episodio storico spagnolo \u00e8 stato, dalla decade del 1970, tema di numerose opere e saggi a partire da documenti ufficiali e privati, ma anche oggetto di dibattito storiografico e forti controversie, specialmente nella stessa Spagna. I disaccordi si centrano sull'interpretazione politica delle motivazioni, la sua presunta utilizzazione, e sugli effetti sullo sviluppo del conflitto, cos\u00ec come la sua influenza posteriore sulla repubblica spagnola in esilio e sulle relazioni diplomatiche del governo franchista con quello sovietico.\nLa \"rivoluzione comunista mondiale\" e il \"Moscow Gold\".\nAnteriormente al 1935, mentre il governo di Josef Stalin orientava parte della sua politica internazionale verso la promozione della \"rivoluzione mondiale del mondo del proletariato\", pubblicazioni in lingua inglese come il TIME utilizzavano l'espressione \"Moscow Gold\" per riferirsi ai piani sovietici di intensificare le attivit\u00e0 del movimento comunista internazionale, che allora si manifestava timidamente negli Stati Uniti e nel Regno Unito. Il \"Time\" considerava che questa evoluzione della politica sovietica, che nel 1935 si manifest\u00f2 a favore della partecipazione comunista per la formazione di \"fronti popolari\" in diversi paesi del mondo, si doveva in parte alla necessit\u00e0 di Stalin di contrastare le critiche del trotskismo.\nL'episodio spagnolo.\nContesto: i primi mesi della guerra civile.\nA partire dal 19 luglio 1936, a pochi giorni dalla sollevazione militare, tanto il governo di Jos\u00e9 Giral come il generale Franco, allora responsabili dell'esercito dell'Africa, realizzarono gestioni simultanee in Francia, da una parte, e tramite emissari a Roma e Berlino, dall'altra, per sollecitare appoggio materiale. Con queste iniziative cominci\u00f2 la progressiva internazionalizzazione del conflitto di fronte alla coscienza comune delle carenze in mezzi e equipaggiamenti militari di ambo le parti per sostenere lo sforzo bellico.\nAl principio della guerra civile spagnola la situazione politica della Francia era confusa, con un governo del Fronte Popolare che includeva tra i suoi elementi maggioritari il centrista Partito Radicale. Sebbene L\u00e9on Blum, come il Partito Comunista Francese, insistesse per intervenire a favore della Repubblica, i radicali si opposero e minacciarono di ritirare il loro appoggio. A loro si unirono gli avvertimenti britannici sul rischio di ostruire la politica di accomodamento intrapresa dal conservatore Stanley Baldwin. In tal modo, il consiglio dei ministri riunito il 25 luglio 1936 approv\u00f2 la cancellazione di qualsiasi sovvenzione dalla Francia. Lo stesso giorno in cui si confermava il non-interventismo delle democrazie occidentali, Hitler dava il suo consenso per l'invio di un primo lotto di aerei, equipaggio ed equipaggiamento tecnico in Marocco, mentre il 27 luglio Mussolini avrebbe inviato una partita di aerei da trasporto, materiale che sarebbe stato utilizzato in seguito per il ponte aereo di truppe verso Siviglia stabilito il 29 luglio 1936. Il governo nazista utilizz\u00f2 un'impresa fantasma, la Societ\u00e0 Ispano-Marocchina di Trasporti, come specchietto per le allodole per permettere le sovvenzioni a Franco.\nIl 1\u00ba agosto 1936 il governo francese present\u00f2 la proposta alla comunit\u00e0 internazionale per l'adozione di un \"Accordo di non-intervento in Spagna\", appoggiata dal \"Foreign Office\" tramite la sua ambasciata a Parigi il 7 agosto. L'accordo fu inizialmente sottoscritto anche dall'Unione Sovietica, Portogallo, Italia e dal Terzo Reich, sommandosi al \"Comitato di supervisione di Londra\" creato il 9 settembre 1936. Ci\u00f2 nonostante, queste tre ultime nazioni mantennero il loro appoggio logistico e materiale mentre gli agenti d'affari del governo repubblicano acquisirono rifornimenti in arrivo dal Messico e dal mercato nero.\nNel terreno delle ostilit\u00e0, durante i mesi di agosto e settembre 1936 le forze sollevate ottennero importanti passi avanti, consolidando la frontiera portoghese dopo la Battaglia di Badajoz del 14 agosto e chiudendo quella basco-francese, dopo la entrata a Ir\u00fan del 4 settembre 1936. Questo avanzamento coincise con un progressivo cambio della politica dell'URSS verso un intervento attivo. Si intraprese allora lo stabilimento di relazioni diplomatiche con la Repubblica spagnola e la nomina del primo ambasciatore sovietico a Madrid, Marcel Rosenberg (in precedenza rappresentante sovietico nella Societ\u00e0 delle Nazioni), il 21 agosto 1936.\nSul finire del settembre 1936, partiti comunisti di diversi paesi ricevettero istruzioni dal Komintern e da Mosca per il reclutamento e organizzazione delle Brigate Internazionali, che sarebbero entrate in combattimento durante il mese di novembre. Mentre, il 28 settembre, la fine delle operazioni intorno all'Alc\u00e1zar de Toledo avrebbe permesso alle forze dirette dal generale Varela di orientare il suo sforzo verso la battaglia di Madrid.\nDurante il mese di ottobre del 1936, l'URSS mand\u00f2 materiale in aiuto del nuovo governo di concentrazione frontepopolare presieduto da Francisco Largo Caballero, che includeva due ministri comunisti, azione che l'ambasciatore sovietico a Londra, Iv\u00e1n Maiskiel, avrebbe giustificato davanti al \"Comitato di Non-Intervento\" il 23 ottobre 1936, denunciando il precedente sabotaggio italo-tedesco allo stesso e reclamando la restituzione del diritto alla Repubblica di armarsi. Cinque giorni pi\u00f9 tardi, il 28 ottobre 1936, salparono da Cartagena quattro cargo sovietici contenenti l'oro evacuato il 14 settembre dal Banco de Espa\u00f1a.\nSituazione delle riserve e status del Banco de Espa\u00f1a.\nPochi mesi prima dell'inizio della Guerra Civile Spagnola le riserve mobiliari spagnole erano state registrate dalle statistiche internazionali nel maggio 1936 come le quarte pi\u00f9 grandi del mondo. Fu accumulata principalmente durante la Prima guerra mondiale, nella quale la Spagna si mantenne neutrale. Grazie agli studi della documentazione del Banco de Espa\u00f1a (BDE), si conosce che queste riserve si distribuivano principalmente nella sede centrale di Madrid, le delegazioni provinciali del BDE e altri depositi minori a Parigi, dal 1931, essendo costituite per la maggior parte da monete, straniere e nazionali, mentre la frazione di oro antico era inferiore allo 0,01% ed insignificante la quantit\u00e0 d'oro in barre, dato che solo vi erano 64 lingotti.\nSul valore delle riserve mobiliari, questo era conosciuto dalle diverse pubblicazioni ufficiali che venivano emesse regolarmente e cos\u00ec il \"The New York Times\" del 7 agosto 1936 informava che la cifra di 718 milioni di dollari statunitensi dell'epoca era disponibile nella sede di Madrid. Per lo storico \u00c1ngel Vi\u00f1as, questa cifra corrispondeva a 635 o 639 tonnellate di oro fino oppure a 20,42 o 20,54 milioni di once. Secondo il bilancio del Banco de Espa\u00f1a del 30 giugno 1936, pubblicato nella \"Gaceta de Madrid\" (il \"Bolet\u00edn Oficial del Estado\" dell'epoca) il 1\u00ba luglio, le riserve d'oro esistenti, tre settimane prima che iniziasse la contesa, raggiungevano il valore di 2.202 milioni di pesatas-oro, equivalente a 5.240 milioni di pesetas effettive. Vi\u00f1as calcola che la cifra di 719 milioni di dollari del 1936 corrisponderebbe, attualizzata con gli indici di inflazione, a 9.725 milioni di dollari del 2005. In confronto, le riserve spagnole disponibili nel settembre dello stesso anno erano di 7.509 milioni.\nNel 1936, il Banco de Espa\u00f1a era costituito come societ\u00e0 per azioni (come gli omologhi francese e inglese) con un capitale di 177 milioni di pesetas, il quale si trovava distribuito in 354.000 azioni nominative da 500 pesetas ciascuna. Nonostante non fosse una banca di propriet\u00e0 statale, l'istituzione era sottomessa al controllo tanto del governo, che designava il governatore, quanto del Ministero delle finanze che nominava vari membri del \"Consejo General\" del banco.\nLa \"Ley de Ordenaci\u00f3n Bancaria\" (LOB) del 29 dicembre 1921 (o \"Ley Camb\u00f3\") prov\u00f2 per la prima volta a ordinare le relazioni tra il Banco de Espa\u00f1a come banca centrale e la banca privata. Nella legge venivano regolate anche le condizioni per la mobilizzazione da parte della banca delle riserve, la quale doveva contare sulla obbligatoria autorizzazione del Consiglio dei ministri. Nella base 7\u00aa dell'Articolo 1\u00ba la LOB stipulava la facolt\u00e0 del Governo di accesso alle entit\u00e0 e sollecitare la vendita dell'oro esclusivamente per influire nel tipo di cambio della peseta ed \"esercitare un'azione interventista sul cambio internazionale e sulla regolarit\u00e0 del mercato monetario\", nel cui caso il Banco de Espa\u00f1a parteciperebbe in detta azione con una quantit\u00e0 uguale a quella decisa dal Tesoro Pubblico.\nSebbene autori come P\u00edo Moa considerino che il trasferimento dell'oro violava chiaramente la Legge, in opinione di \u00c1ngel Vi\u00f1as la applicazione della \"Ley Camb\u00f3\" da parte del governo repubblicano fu stretta, basandosi sulle testimonianze di quello che fu l'ultimo ministro delle Finanze della Monarchia, Juan Ventosa y Calvell, che la giudicava, poco prima del golpe militare, troppo ortodossa, limitando le possibilit\u00e0 di crescita dell'economia del paese. La situazione eccezionale creata dalla ribellione, spiegherebbe per Vi\u00f1as, che evita di entrare negli aspetti giuridici, il cambio di attitudine rispetto alla \"Legge Camb\u00f3\" da parte del governo, che pass\u00f2 a esercitare i meccanismi necessari per realizzare una \"nazionalizzazione parziale scoperta\" del Banco de Espa\u00f1a. Altri storici, come Sard\u00e1, Miralles o Moradiellos, danno la stessa interpretazione.\nL'azione del governo repubblicano sul Banco de Espa\u00f1a per collocare alla sua direzione persone fedeli alla Repubblica si concretizz\u00f2 nel Decreto del 4 agosto 1936, che destitu\u00ec Pedro Pan G\u00f3mez come primo vice governatore in favore di Julio Carabias, che 10 giorni pi\u00f9 tardi fu seguita dalla destituzione di altri consiglieri e membri dell'alto esecutivo. Dopo il trasferimento dell'oro all'Unione Sovietica, il 21 novembre, si decret\u00f2 la modifica del Consiglio, che soffr\u00ec nuovi fermi e modifiche fino a che il 24 dicembre 1937 nove consiglieri furono sostituiti direttamente da rappresentanti istituzionali.\nL'oro di Parigi.\nCon l'inizio della guerra, i sollevati posero in marcia la loro macchina statale, considerando illegittime e illegali le istituzioni che rimasero sotto il controllo del governo di Madrid. Cos\u00ec, si costitu\u00ec anche un Banco de Espa\u00f1a, con sede a Burgos. Ogni banca affermava di essere quella legittima, tanto nel paese come all'estero. In mano del governo repubblicano rimasero la sede centrale con le sue riserve di oro e le delegazioni pi\u00f9 importanti, intanto che quello di Burgos amministrava le riserve e delegazioni provinciali del Banco de Espa\u00f1a nei territori in sollevazione.\nIl 27 luglio il Governo Giral annunci\u00f2 l'inizio della spedizione in Francia di parte dell'oro, per l'accordo del Consiglio dei ministri del 21 luglio 1936.\nI ribelli, informati puntualmente degli invii d'oro dai loro agenti e amici in Francia e nella zona republicana, affermarono che queste spese erano molto lontane dalle previsioni della menzionata \"Ley Camb\u00f3\". Pertanto, le considerarono illegali. Cos\u00ec, la Junta de Defensa Nacional di Burgos emesse il 25 agosto 1936 un decreto, il n\u00ba 65, dichiarando nulle, secondo quanto li riguardava, le operazioni di credito realizzate dal governo del fronte popolare in base a questa riserva:\nVincent Auriol, ministro delle finanze, e \u00c9mile Labeyrie, governatore della Banca di Francia, permisero entrambi queste operazioni per aiutare economicamente la Repubblica, tanto per le loro convinzioni antifasciste quanto per la convenienza di rafforzare le loro riserve e la stabilit\u00e0 del franco. La creazione del Comit\u00e9 de No Intervenci\u00f3n non paralizz\u00f2 l'invio dell'oro in Francia e il governo di Largo Caballero, costituito a settembre, prosegu\u00ec con detta politica. Londra e Parigi ignorarono le proteste dei sollevati circa l'uso indebito dell'oro.\nFino al marzo del 1937 vennero inviate 174 tonnellate di oro fino (193 lorde) alla Banque de France, equivalenti al 27,4% di tutte le riserve spagnole, per essere convertite in valuta con la quale pagare gli acquisti di armi e viveri. Queste spedizioni si giustificarono con un decreto riservato del 30 agosto, in ragione della gravit\u00e0 provocata dall'insurrezione armata, e al fine di \"poter sviluppare la lotta con l'estensione e intensit\u00e0 che esiga lo schiacciamento dell'esecrabile ribellione\". Per accordo del Consiglio dei ministri, si autorizzava \"il Ministro delle Finanze per disporre, nel Centro Oficial de Contrataci\u00f3n de Moneda, si situi in una o pi\u00f9 volte, per conto del Tesoro, all'estero, a disposizione della rappresentanza diplomatica, consulare o persona che designar\u00e0 in ogni caso, la quantit\u00e0 di franchi francesi che stimi precisa per far fronte alle spese di necessit\u00e0 che la campagna imponga.\".\nDurante l'ultimo anno di guerra, 40,2 tonnellate depositate a Mont de Marsan furono trattenute giudizialmente, reclamate dal governo franchista all'essere riconosciuto dalla Repubblica francese e infine recuperate al termine della guerra, in quello che fu l'unico reclamo dell'oro che ebbe successo da parte dei nazionalisti.\nL'ordine del trasferimento e le sue motivazioni.\nIl 13 settembre si firm\u00f2 un decreto riservato del Ministero delle Finanze, emesso per iniziativa del nuovo ministro, Juan Negr\u00edn, secondo cui si autorizzava il trasferimento delle riserve metalliche dal Banco de Espa\u00f1a e prevedeva una futura restituzione dei conti alle Corti che mai avvenne:\nIl decreto \u00e8 firmato dal presidente della Repubblica, Manuel Aza\u00f1a, il quale avrebbe affermato in seguito di ignorare la destinazione finale delle riserve. Secondo la testimonianza di Largo Caballero, Aza\u00f1a fu informato pi\u00f9 tardi in ragione del suo stato emotivo e del carattere riservato dell'operazione:\nDiversi autori, come Vi\u00f1as, hanno segnalato che la decisione di trasferire l'oro fuori da Madrid venne motivata dalla rapida avanzata dell'esercito in Africa, che dal suo arrivo nella penisola aveva realizzato una rapida avanzata verso la capitale, trovandosi, nel momento di prendere la decisione, gi\u00e0 a Talavera de la Reina, a 116 chilometri da Madrid, senza che nessuno degli sforzi compiuti per fermarlo o rallentare la sua avanzata avessero successo, nemmeno parziale. Tuttavia, le truppe sollevate non sarebbero arrivate fino a due mesi dopo, non per la resistenza delle forze repubblicane, ma a una decisione dello stesso Franco, che decise una deviazione per una missione di soccorso a Alc\u00e1zar di Toledo, in un'operazione di prestigio che lo consolid\u00f2 politicamente e gli permise di ascendere a capo di stato il 29 settembre 1936. La capitale avrebbe resistito fino al termine della guerra, e lo stesso governo repubblicano non si trasfer\u00ec a Valencia fino al 6 novembre.\nUno dei protagonisti dei fatti, Largo Caballero, giustific\u00f2 posteriormente, durante il suo esilio francese, l'invio dell'oro nel Patto di Non Intervento e la defezione della democrazia rispetto alla Repubblica, e la minaccia dei sollevati su Madrid. Nonostante ci\u00f2, il suo compagno, il socialista Luis Araquist\u00e1in, lo attribu\u00ec posteriormente alla coazione sovietica.\nSi parl\u00f2 anche del pericolo FAI, e dell'intenzione degli anarchici di assaltare il Banco de Espa\u00f1a e trasferire le riserve a Barcellona, il bastione della CNT e la FAI, non solo per mantenerle in salvo, ma anche per comprare materiale di guerra per loro conto. Questo piano era stato preparato da Diego Abad de Santill\u00e1n, uno dei pi\u00f9 ardenti detrattori di Negr\u00edn, anche se tale estremo \u00e8 considerato falso dallo storico libertario Francisco Olaya Morales, che pensa che l'oro si trasfer\u00ec a Cartagena no per motivi di sicurezza, ma con l'intenzione premeditata di mandarlo a Mosca.\nSebbene la maggior parte degli storici considerino Negr\u00edn l'artefice della spedizione dell'oro (per iniziativa propria o d'accordo con i sovietici, a seconda delle interpretazioni), non \u00e8 chiaro chi ebbe l'idea di portare le riserve fuori dal paese. Lo storico britannico Antony Beevor cita versioni che attribuiscono all'aggregato commerciale sovietico Arthur Stashevski il suggerimento a Negr\u00edn di tenere un \u00abconto corrente in oro\u00bb a Mosca, considerando la minaccia che pendeva su Madrid e la necessit\u00e0 di comprare armi e materie prime. Ma cita anche Gabriel Jackson e V\u00edctor Alba, i quali nel loro libro \"Juan Negr\u00edn\" attribuiscono l'idea allo stesso Negr\u00edn, sostenendo che l'idea prese di sorpresa i sovietici e che Negr\u00edn dovette spiegare attentamente l'idea all'ambasciatore Rosenberg. Il suo amico e compagno Mariano Ans\u00f3 lo difendeva affermando:\nAnche secondo Mart\u00edn Ace\u00f1a, fu Stashevski colui che propose a Negr\u00edn di depositare l'oro a Mosca, intanto che Walter Krivitsky, generale dell'Esercito Rosso e incaricato dell'intelligence militare in Europa Occidentale all'epoca, in seguito fuggito negli Stati Uniti, afferma che quando Stalin decise di intervenire in Spagna, non volle rischiare niente, ma si assicur\u00f2 che esistesse sufficiente oro per pagare l'aiuto alla Repubblica..\nIn ogni caso, non fu che fino al giorno seguente, luned\u00ec 14 settembre, che il Consiglio del Banco de Espa\u00f1a (molto ridotto dopo l'inizio della guerra) fu informato della decisione di espropriare l'oro e trasferirlo. Dato che il trasferimento era iniziato ore prima della sessione informativa, il Consiglio della Banca non pot\u00e9 impedire dette misure. Ci\u00f2 nonostante, i due unici consiglieri rappresentanti gli azionisti del Banco de Espa\u00f1a che non erano passati dalla parte dei ribelli, Jos\u00e9 \u00c1lvarez Guerra e Lorenzo Mart\u00ednez Fresneda, presentarono le loro dimissioni. Mart\u00ednez Fresneda espresse la sua pi\u00f9 energica protesta aggiungendo il trasferimento era illegale, dato che l'oro era di esclusiva propriet\u00e0 del Banco de Espa\u00f1a, e n\u00e9 lo Stato n\u00e9 il Governo potevano disporre di esso; in pi\u00f9 segnal\u00f2 che l'oro garantiva per legge la convertibilit\u00e0 dei biglietti della Banca, e, per tanto, doveva rimanere nella cassa di sicurezza della Banca:\nAppropriazione dell'oro e trasferimento a Cartagena.\nMeno di 24 ore dopo la firma del decreto, all'alba del 14 settembre 1936 entrarono nel Banco forze dei carabinieri e milizie, inviati dal ministero delle Finanze d'accordo con i comitati dell'UGT e della CNT. Diresse l'operazione di appropriamento l'allora Direttore Generale del Tesoro e futuro ministro delle Finanze nel governo di Negr\u00edn, Francisco M\u00e9ndez Aspe. Lo accompagnavano il capitano Julio L\u00f3pez Masegosa, 50 o 60 metalmeccanici e ferramenta e un gruppo di impiegati di banca appartenenti al Sindacato di Madrid, il cui presidente era Amaro del Rosal, futuro direttore della Caja General de Reparaciones. Il cassiere principale, al vedere che la riserva d'oro stava per essere evacuata, si suicid\u00f2 nel suo ufficio.\nOttenute le chiavi, vennero aperte le cassette e le camere di sicurezza dove venivano custodite le riserve, e per diversi giorni gli agenti del Governo continuarono ad estrarre tutto l'oro ivi depositato. Il metallo prezioso venne collocato in casse di legno di 30,5 x 48,2 x 17,7\u00a0cm, quelle utilizzate abitualmente per il trasporto di munizioni, e fu trasportato mediante camion alla stazione del mezzogiorno, e da l\u00ec a Cartagena, dove fu depositato nelle polveriere di La Algameca. Vi\u00f1as considera la scelta di Cartagena logica, dato che \"\u00absi trattava di una grande base navale, ben fornita e difesa adeguatamente, un poco distante dal teatro delle operazioni e dalla quale c'era possibilit\u00e0, nel caso, di trasportare per via marittima le riserve ad un nuovo luogo..\u00bb\"\nIl trasferimento su strada ferrata fino a Cartagena fu protetto dalla \"Brigada Motorizada\" del PSOE come spiega la testimonianza di alcuni presenti. A pochi giorni dall'estrazione dell'oro dal Banco de Espa\u00f1a, gli stessi funzionari, utilizzando identici procedimenti utilizzati con l'oro, raccolsero l'argento, per una quantit\u00e0 totale di 656.708.702,59 pesetas, che fu venduta agli U.S.A. e alla Francia tra il giugno del 1938 e il luglio dell'anno seguente per una cifra di poco superiore ai 20 milioni di dollari (una parte fu imbarcata dalle autorit\u00e0 francesi).\nCon le riserve d'oro in un luogo sicuro, a centinaia di chilometri dal fronte, sembrava che si fosse compiuto il mandato del \"Decreto Reservado\" del 13 settembre. I \"nacionales\", accortosi del trasferimento dell'oro, qualificarono il fatto come un furto e protestarono a livello internazionale. Vi\u00f1as indica che la destinazione finale non era ancora decisa. \"\u00abDi fatto, immediatamente dopo del suo arrivo a Cartagena quello che si decise fu, precisamente, di aumentare il volume delle spedizioni verso la Francia.\u00bb\" Tuttavia, il 15 ottobre Negr\u00edn e Largo Caballero decisero di trasferire l'oro da Cartagena alla Russia.\nIl 20 ottobre, il direttore del NKVD in Spagna, Alexander Orlov, ricevette un telegramma cifrato da Stalin, che gli ordinava di organizzare la spedizione dell'oro in Russia e concert\u00f2 i preparativi con Negr\u00edn. Orlov gli disse che avrebbe portato a termine l'operazione con i carri armati sovietici che erano arrivati in Spagna. Posteriormente, nella sua relazione al Senato degli Stati Uniti dichiar\u00f2 quanto segue: \nIl giorno 22 ottobre 1936 si present\u00f2 a Cartagena Francisco M\u00e9ndez Aspe, capo del Tesoro e uomo di fiducia di Negr\u00edn, che ordin\u00f2 l'estrazione notturna della maggior parte delle casse d'oro, con un peso approssimato di settantacinque chili l'una, le quali furono trasportate in camion e caricate sulle navi \"Kine\", \"Kursk\", \"Neva\" y \"Volgoles\". Secondo Orlov:\nL'oro tard\u00f2 tre notti ad essere imbarcato, e il 25 ottobre le quattro barche presero la via del mare verso Odessa, porto sovietico del Mar Nero. Accompagnavano questa spedizione, come persone di fiducia, quattro \"claveros\" del Banco de Espa\u00f1a (un clavero era un custode delle chiavi delle casseforti della banca): Arturo Candela, Abelardo Pad\u00edn, Jos\u00e9 Gonz\u00e1lez e Jos\u00e9 Mar\u00eda Velasco. C'\u00e8 da indicare, allo stesso modo, que Orlov aveva passato in rassegna 7.900 casse e M\u00e9ndez Aspe 7.800; la ricevuta finale fu di 7.800, e non si sa se fu un errore o se sparirono 100 casse d'oro.\nIl viaggio e l'arrivo a Mosca.\nIl convoglio si pose in marcia verso l'URSS, e la notte del 2 novembre Stalin si trov\u00f2 quello che era dentro le tre barche cariche d'oro -il \"Kursk\" se avrebbe ritardato qualche giorno-, concretamente con 5.779 casse di metallo prezioso. Uno dei collaboratori del generale del GPU Walter Krivitsky descriveva cos\u00ec la straordinaria scena nel porto sovietico:\nL'oro, custodito dal 173\u00ba reggimento del NKVD, venne trasferito immediatamente al Deposito dello Stato di Metalli Preziosi del Commissariato del Popolo per le Finanze (\"Gokhran\"), a Mosca, dove fu ricevuto in qualit\u00e0 di deposito d'accordo con un protocollo, datato 5 novembre, con il quale si nominava una commissione ricevente formata dai rappresentanti del Commissariato delle Finanaze, J.V. Margoulis, direttore del Servizio di Metalli Preziosi, O.I. Kagan, direttore del Servizio delle Divise, il rappresentante del Commissariato degli Affari Esteri e l'ambasciatore spagnolo in Unione Sovietica, Marcelino Pascua. L'oro arriv\u00f2 alla capitale sovietica un giorno prima del 19\u00ba anniversario della rivoluzione d'Ottobre. Tra i giorni 6 e 7 ebbe luogo l'arrivo e l'accettazione delle casse che contenevano metalli preziosi d'accordo con \"la dichiarazione verbale dell'ambasciatore della Repubblica Spagnola a Mosca... e degli impiegati del Banco de Espa\u00f1a che accompagnavano il convoglio... (dato che) le casse non sono numerate n\u00e9 provviste di bolla d'accompagnamento che recassero l'indicazione di quantit\u00e0, peso e contrasto del metallo\". Secondo Orlov, Stalin celebr\u00f2 l'arrivo dell'oro con un banchetto al quale assistettero membri della riunione politica nella quale avrebbe detto: \u00abGli spagnoli non vedranno il loro oro mai pi\u00f9, come neanche vedono le loro orecchie\u00bb, espressione che prese da un proverbio russo.\nL'oro rimase ben custodito nel \"Gokhran\" sotto sorveglianza militare, e tra il 9 e il 10 novembre arrivarono le ultime 2.021 casse, quelle che viaggiavano nel \"Kursk\", e nella seconda data venne firmato il protocollo di rigore. In seguito si procedette al riconteggio di un campione di 372 casse, che sarebbe servito per redigere l'atto di ricezione preliminare, il quale fu redatto il 20 novembre. Si ricont\u00f2 poi il totale del deposito, per il quale i quattro \"claveros\" spagnoli avevano previsto una durata di un anno, lavorando da soli in due turni giornalieri di sette ore; tuttavia, il conteggio, che cominci\u00f2 il 5 dicembre, termin\u00f2 il 24 gennaio 1937, nonostante l'averlo effettuato con la massima precisione. Si aprirono 15.571 sacchi, trovando al loro interno 16 classi distinte di monete d'oro: sterline inglesi (il 70%), pesetas spagnole, luigi e franchi francesi, marchi tedeschi, franchi belga, lire italiane, scudi portoghesi, rubli sovietici, corone austriache, fiorini olandesi, franchi svizzeri, pesos messicani, pesos argentini, pesos cileni e, ovviamente, una straordinaria quantit\u00e0 di dollari statunitensi. Il deposito completo arrivava a 509.287,183 chili di monete e 792,346 chili d'oro in lingotti e barre: un totale di esattamente 510.079.529,30 grammi d'oro bruto, che a un valore medio di 900 millesimi equivaleva a 460.568.245,59 grammi d'oro fino (14.807.363,8 once Troy). Il valore di quest'oro era di 1.592.851.910 pesetas-oro (518 milioni di dollari). A parte quello, il valore numismatico delle monete era molto superiore a quello dell'oro che contenevano, sebbene i sovietici non lo calcolarono n\u00e9 lo tennero in conto in qualche modo. Tuttavia, misero una cura straordinaria nell'enumerare le monete che erano false, difettose, o che contenevano meno oro del dovuto. I sovietici non spiegarono mai cosa fecero con le monete rare e antiche, sebbene \u00e8 dubitabile che le fondessero. Burnett Bolloten ipotizza che \u00e8 possibile che si separassero tutte le monete di valore numismatico con l'idea di venderle gradualmente nel mercato internazionale.\nTerminata la contabilizzazione, il 5 febbraio 1937 l'ambasciatore spagnolo e i responsabili sovietici. F. Grinko, commissario delle Finanze, y N. N. Krestinsky, suo aiutante per gli affari esteri, firmarono l'atto di ricezione definitiva del deposito dell'oro spagnolo, un documento in francese e in russo. Il paragrafo 2, sezione 4 di questo documento stipulava che il Governo spagnolo rimaneva libero di re-esportare l'oro o disporre di esso, e l'ultimo punto includeva una clausola con la quale i sovietici si liberavano da qualsiasi responsabilit\u00e0 qualora fossero le autorit\u00e0 repubblicane a disporre dell'oro. Questa clausola stabiliva che \"\"nel caso in cui il Governo della Repubblica ordinasse l'esportazione dell'oro ricevuto in deposito dall'URSS, o in caso che disponesse dello stesso in altra maniera, la responsabilit\u00e0 assunta nel presente atto dal Commissariato del Popolo per le Finanze sar\u00e0 ridotta automaticamente, in tutto o in parte in proporzione alle disposizioni del Governo della Repubblica spagnola\". Rimaneva chiaro, cos\u00ec, che si trattava di un deposito che la Repubblica poteva impiegare liberamente, cosicch\u00e9 le autorit\u00e0 sovietiche non si assumevano nessuna responsabilit\u00e0. Bisogna segnalare che l'URSS assegnava la titolarit\u00e0 del deposito allo Stato spagnolo, e non al Banco de Espa\u00f1a, il suo legittimo proprietario.\nQuando il 15 gennaio 1937 il periodico della CNT \"Solidaridad Obrera\" denunci\u00f2 la \"malaugurata idea di inviare le riserve d'oro all'estero\"\", l'agenzia governativa \"Cosmos\" pubblic\u00f2 una nota ufficiosa (20 gennaio), affermando che la riserva si trovava ancora in Spagna. Poco tempo dopo, la querelle tra le organizzazioni anarchiche e del POUM con il governo di socialisti e comunisti si manifestarono nei violenti scontri del maggio 1937, che ebbero fine con la sconfitta degli anarchici.\nPresto tutti gli implicati nei fatti uscirono di scena. Fu eseguita la condanna a morte di Stashevsky nel 1937 e quella dell'ambasciatore Rosemberg nel 1938; Orlov, temendo di essere il seguente, fugg\u00ec quello stesso anno negli Stati Uniti dopo aver ricevuto un telegramma di Stalin. I Commissari del Popolo della Finanza sovietica, Grinko, Krestinsky, Margoulis e Kagan, furono uccisi il 15 marzo 1938, o sparirono in modi diversi, accusati di appartenere al \"\u00abblocco trotskista-destrorso\u00bb\" antisovietico. In un'esternazione di sarcasmo, anche Grinko venne accusato di fare \"\u00absforzi per por affossare il potere finanziario dell'URSS\u00bb\". I quattro funzionari spagnoli inviati per supervisionare l'operazione furono detenuti da Stalin fino all'ottobre del 1938 e solo allora gli si permise di dirigersi in luoghi diversi all'estero: Stoccolma, Buenos Aires, Washington e Messico, rispettivamente. Per quello che riguarda l'ambasciatore spagnolo, Marcelino Pascua, fu trasferito a Parigi.\nUso del deposito.\nNell'Archivio Storico del Banco de Espa\u00f1a si conservano i documenti del cosiddetto \"dossier Negr\u00edn\", tra i quali si trovano i registri contabili e informazioni circa i conti dell'operazione e che furono consegnati da suo figlio, R\u00f3mulo Negr\u00edn al governo di Franco il 18 dicembre 1956. Questa documentazione ha permesso agli investigatori di ricostruire quello che successe dopo la ricezione delle riserve a Mosca, quando i sovietici fusero le monete, trasformandole in barre dal basso contenuto d'oro (chiedendo un prezzo esorbitante per farlo) e approvvigionando, in cambio, i conti bancari della Finanza della Repubblica all'estero.\nNegr\u00edn firm\u00f2 19 ordini di vendita consecutivi tra il 19 febbraio 1937 e il 28 aprile 1938, dirette ai successivi Commissari del Popolo per le Finanze: G.F. Grinko (fino a maggio del 37), V. Tchoula (fino a settembre del 37) e A. Zverev (fino alla fine della guerra). In esse, il valore dell'oncia di oro troy, al valore del giorno nel mercato di Londra, era convertito in sterline, dollari o franchi francesi secondo il cambio della borsa della \"City\". Secondo Mart\u00edn Ace\u00f1a, nel 1937 vennero vendute 415 tonnellate brute (374 d'oro fino), tra gennaio e aprile del 1938 altre 58 (52), e, delle restanti, 35 (31) furono separate dal deposito originale per costituire un secondo deposito che garantiva un credito di 70 milioni di dollari. Cos\u00ec, nell'agosto del 1938 restavano 2 tonnellate. La Repubblica ottenne dalle vendite dell'oro un totale di 469,8 milioni di dollari, 131,6 dei quali rimasero in URSS per saldare diversi acquisti e spese. I sovietici trattennero un 2,1% per commissioni e compensi, e un altro 1,2% per il trasporto, la fusione e la raffinazione: in totale, meno di un 3,3%, circa 14,5 milioni di dollari. Il 72% restante, 338,5 milioni, furono trasferiti alla \"Banque Commerciale pour L'Europe du Nord\", o \"Eurobank\", di Parigi, l'organizzazione finanziaria sovietica in Francia, propriet\u00e0 della Gosbank, la banca nazionale dell'Unione Sovietica. Da Parigi, gli agenti del Tesoro e diplomatici pagarono l'acquisto di armi e materiali acquistati a Bruxelles, Praga, Varsavia, New York e dal Messico, ed altri luoghi.\nCon l'oro spagnolo depositato a Mosca, i sovietici cambiarono il carattere del loro \"aiuto\" e reclamarono immediatamente al Governo repubblicano il pagamento delle prime spedizioni, che apparentemente erano arrivate come un regalo per combattere il fascismo internazionale. Stashevski reclam\u00f2 a Negr\u00edn 51 milioni di dollari di debito accumulato e le spese di trasporto dell'oro da Cartagena a Mosca. Nella zona sollevata, nemmeno gli aiuti tedeschi e italiani furono disinteressati e dovettero essere pagati, seppure tedeschi e italiani permisero che Franco soddisfacesse il debito una volta finita la Guerra. Autori come Guillermo Cabanellas, Francisco Olaya Morales o \u00c1ngel Vi\u00f1as criticano l'azione e il comportamento dei sovietici:\nGli storici che hanno avuto accesso all'archivio e al \"dossier Negr\u00edn\" ritengono che si pu\u00f2 affermare che i sovietici non abusarono della loro posizione n\u00e9 truffarono gli spagnoli nelle transazioni finanziarie, ma che non fecero concessioni; nelle parole di Mar\u00eda \u00c1ngeles Pons: \"non ottenne niente gratis la Repubblica dai suoi amici russi\", infatti, si trovano registrate ogni tipo di spese e servizi fatturati al governo. Tuttavia, autori come Gerald Howson sostengono l'esistenza di una truffa sovietica nella gestione del deposito a Mosca, con l'idea che Stalin avrebbe gonfiato il prezzo del materiale di guerra venduto manipolando i cambi da rubli a dollari e da dollari a pesetas, caricando i tassi di cambio internazionali fino a un trenta e un quaranta per cento. In ogni caso, Negr\u00edn non studi\u00f2 n\u00e9 custod\u00ec i comprovanti dell'acquisto di materiale militare per assicurarsi che fosse il necessario, e non quello che i consiglieri sovietici consideravano opportuno, per assicurarne la corretta distribuzione nel fronte e per sincerarsi della sua qualit\u00e0 e prezzo.\nSi parla anche del potere diffuso che esercitarono allora i comunisti, approfittando della pressione che poteva esercitare l'Unione Sovietica con il controllo dell'oro. Secondo Jos\u00e9 Giral, nonostante che gli fossero stati pagati tutti gli acquisti di armi, l'Unione Sovietica non inviava nessun materiale se il governo della Repubblica \"non accedeva prima che fossero consegnati ai comunisti importanti posti militari e di polizia\".\n\u00c1ngel Vi\u00f1as arriv\u00f2 alla conclusione che il deposito aurifero termin\u00f2 meno di un anno prima del termine della Guerra Civile, speso interamente in pagamenti di armi (includendo i costi dell'operazione). Autori quali Mart\u00edn Ace\u00f1a od Olaya Morales criticano i modelli ipotetici di Vi\u00f1as, che secondo loro sono carenti di prove che li validino al cento per cento, risultando per il momento impossibile affermare se fu cos\u00ec. Se, effettivamente, il deposito fu integralmente venduto ai sovietici, resta comunque senza risposta la questione della spesa di tutte le divise generate dalla vendita dell'oro e trasferite alla \"Banque Commerciale de l'Europe du Nord\" di Parigi, dato che non si \u00e8 trovato nessun documento, sovietico o spagnolo, che si riferisca a tali operazioni. Secondo Mart\u00edn Ace\u00f1a \"le indagini sull'oro non sono ancora chiuse del tutto\".\nLe altre spedizioni.\nOltre alle riserve aurifere del Banco de Espa\u00f1a, durante la Guerra Civile Spagnola afflu\u00ec a Mosca una quantit\u00e0 indeterminata di metalli preziosi di origine sconosciuta e proveniente probabilmente dalle confische della Caja General de Reparaciones, in una serie di spedizioni posteriori.\n\u00c8 documentato il caso del mercantile spagnolo \"Andutz Mendi\", di 3.800\u00a0t di dislocamento, che attracc\u00f2 a Istanbul il 14 febbraio 1937 con un carico di casse d'oro. La sua destinazione era Odessa, la stessa del vapore \"Latymer\", che nel novembre del 1938 dichiar\u00f2 alle autorit\u00e0 greche un carico di \"piombo argentifero\". Allo stesso modo, si sa che il comunista austriaco Sigmund Rot effettu\u00f2 vari trasporti di monete d'oro tra la Spagna e Praga, con destinazione Mosca; secondo quella che sarebbe stata dirigente della resistenza francese Dominique Desanti, la nave \"Cap Pinede\" sbarc\u00f2 a Port-Vendres un carico di oro e gioielli che fu aggregato in segreto a un convoglio ferroviario di armi difettose che veniva restituito all'URSS; il comunista Domingo Hungr\u00eda port\u00f2 via dal tesoro accumulato nel Castillo de Figueras due camion carichi d'oro e gioielli, il comunista Villasantes, un camion carico di valigie piene di gioielli, e un comandante del Battaglione Speciale di L\u00edster, altri quattro. Non si conosce cosa accadde con questi carichi e il valore che potesse generare la loro vendita all'URSS. Sul finire del 1939, nella \"Banque Commerciale de l'Europe du Nord\" vi erano un totale di 1.896 milioni di franchi a nome di colleghi, familiari e agenti del presidente Negr\u00edn.\n\u00c8 da chiarire il destino di numerose partite di beni e prodotti: i 2.500 milioni di franchi consegnati al PCF per la creazione di France Navigation, la liquidazione di compagnie e conti bancari, saldi pendenti del governo repubblicano, e debiti di quello sovietico con diverse compagnie spagnole. Cos\u00ec, ad esempio, il governo sovietico addebitava alla Campsa-Gentibus 1,5 milioni di dollari, 800.000 sterline, 4 milioni di franchi, e 41 milioni di pesetas, oltre alle spedizioni non contabilizzate. La CEA e la Mid-Atlantic versarono nelle banche sovietiche di Parigi e Londra un totale approssimato di 75 milioni di franchi, 25,5 milioni di sterline e 36 milioni di dollari dei quali non si seppe pi\u00f9 nulla. A questo insieme di flusso finanziario a favore dei sovietici ci sarebbe da aggiungere il valore della confisca da parte sovietica di 9 navi spagnole per un valore approssimato di 8 milioni di dollari.\nConseguenze per la peseta repubblicana.\nL'uscita delle riserve d'oro del Banco de Espa\u00f1a verso Mosca fu uno dei principali fattori della crisi monetaria che soffr\u00ec la Spagna repubblicana nel 1937. L'oro e i biglietti furono nella pratica un eccellente mezzo di finanziamento, ma costituirono anche un duro colpo per la moneta coniata e stampata. La credibilit\u00e0 finanziaria del Governo cadeva in contraddizione dinanzi alle affermazioni dei \"nacionales\" sull'uscita dell'oro e il pubblico in generale non aveva fiducia. Il decreto del Ministero delle Finanze del 3 ottobre 1936, che esigeva agli spagnoli che consegnassero tutto l'oro in moneta o in solido che possedessero, fece diffondere l'allarme. Nonostante nel gennaio del 1937 il governo smentisse che detto oro fosse stato depositato all'estero, dovette riconoscere che effettu\u00f2 pagamenti con esso.\nSenza una riserva d'oro per avallare dei biglietti in costante svalutazione, si cominciarono ad emettere quantit\u00e0 crescenti di biglietti senza nessuna copertura metallica, incrementando cos\u00ec la carta circolante. Tutto ci\u00f2 cre\u00f2 un'enorme inflazione e l'accaparramento di metallo prezioso da parte della popolazione; mentre nella \u00abzona nacional\u00bb i prezzi sarebbero cresciuti del 40%, nella \u00abzona republicana\u00bb arrivarono a crescere fino a 15 volte. Le monete metalliche sparirono e furono sostituite da circoli di cartone o carta. Quasi nessuno desiderava vendere in cambio di biglietti deprezzati, con i quali poco poteva comprare, e ancora di pi\u00f9 quando si sapeva che, alla vittoria di Franco, quei biglietti avrebbero perso il loro valore, dato che la totalit\u00e0 di essi faceva parte di nuove serie messe in circolazione dopo il luglio 1936. Dinanzi alla corsa all'accaparramento, lo Stato non seppe - o non pot\u00e9 - reagire e furono i comuni ed altre istituzioni locali che coprirono il vuoto stampando i loro propri buoni provvisori, rifiutati perfino nei comuni vicini.\nDalla banca sollevata si sosteneva che tale inflazione era stata causata artificialmente e premeditatamente. In questo modo si otteneva lo scopo di gettare la colpa dei mali al libero mercato e proporre come salvezza la nazionalizzazione di tutti i prezzi, i cambi, e la economia in generale, qualcosa che entrava negli obiettivi dell'autoproclamata \"Hacienda Revolucionaria\" della Repubblica. Logicamente, al vedere minacciati i loro interessi e le loro propriet\u00e0, il mondo finanziario, tanto spagnolo come internazionale, si posizion\u00f2 in modo inequivocabile a favore dei \"nacionales\".\nL'oro di Mosca nella Guerra Fredda.\nDivisione in esilio.\nNegli ultimi mesi della Guerra civile si produsse nella zona repubblicana un'amara divisione tra le due fazioni: coloro che intendevano resistere a oltranza e allacciare la Guerra civile con la imminente Seconda guerra mondiale e coloro che invece pretendevano mettere fine alla guerra tramite un accordo con i \"nacionales\" che credevano avrebbe evitato mali peggiori. Negr\u00edn contava con l'appoggio del solo PCE, mentre il resto dei partiti, inclusa la quasi totalit\u00e0 del PSOE e la fazione prietista di questo, che aveva appoggiato inizialmente Negr\u00edn, si opponevano al preseidente del Consiglio dei ministri. Indalecio Prieto aveva rotto pubblicamente con Negr\u00edn nell'agosto del 1937, dopo la sua uscita dal Governo, nel quale era ministro della Difesa; nella riunione del comitato centrale del partito accus\u00f2 violentemente Negr\u00edn di avere ceduto dinanzi alla pressione comunista per espellerlo dal governo, accusa che mantenne fino alla fine dei suoi giorni. Gi\u00e0 dall'autunno del 1938, l'antagonismo tra socialisti e comunisti aveva provocato anche scontri violenti.\nQuesta divisione culmin\u00f2 con il colpo di Stato del colonnello Casado, nel marzo 1939, attivamente appoggiato dal PSOE. Il nuovo Consejo Nacional de Defensa espulse i comunisti e i negrinisti dall'apparato statale repubblicano, provoc\u00f2 la fuga di Negr\u00edn dalla Spagna e precipit\u00f2 la fine della Guerra civile dopo aver provato a negoziare la pace con Franco, che solo accett\u00f2 la resa incondizionata. Accusato di essere una marionetta dei comunisti e di avere condotto la Repubblica al disastro, il problema dell'\"Oro de Mosc\u00fa\" fu uno degli argomenti pi\u00f9 utilizzati contro Negr\u00edn nelle polemiche che seguirono.\nDopo la fine della Guerra, il PSOE inizi\u00f2 una lenta ricostruzione nella Repubblica spagnola in esilio. Il partito si mosse attorno alla direzione ideologica di Prieto dal suo rifugio nel Messico priista, dove erano esclusi i negrinisti del partito, e l'organizzazione di Tolosa, specialmente dopo la fine della Seconda guerra mondiale. Il PSOE in esilio mise insieme i dirigenti delle tre tendenze nelle quali si era diviso il socialismo durante la contesa, capeggiata da Besteiro, Prieto e Largo Caballero, che riuscirono a superare i loro scontri, con un chiaro orientamento anticomunista e antinegrinista.\nTra gli esiliati, in particolare tra i dissidenti del PCE, si veniva affermando dalla fine della guerra che l'oro, o almeno una parte di esso, non fu convertito in divise per acquistare armi per la Repubblica, criticando l'opacit\u00e0 della gestione di Negr\u00edn, che riottenne la documentazione e si neg\u00f2 a rendere conto al governo in esilio. Spiccarono le critiche di uno dei principali implicati, Francisco Largo Caballero, che, secondo \u00c1ngel Vi\u00f1as, costituiscono \"\u00abuno dei miti che hanno oscurato la figura di Negr\u00edn\u00bb\".\nNel gennaio del 1955, nel momento critico del maccartismo, il settimanale statunitense \"Time\" inform\u00f2 delle accuse di Indalecio Prieto e di una parte dell'esilio spagnolo in Messico verso Juan Negr\u00edn per la sua \"complicit\u00e0\" con i sovietici nel \"problema dell'oro\". Questa circostanza fu sfruttata a suo favore dal governo franchista, tramite le ambasciate negli Stati Uniti, Francia e nel Regno Unito, per rilanciare lo scontro diplomatico con l'URSS e accusarla espressamente di utilizzare l'oro spagnolo sul mercato europeo, sebbene lo stesso settimanale metteva in dubbio la capacit\u00e0 di sostenere tali accuse. Il governo franchista era stato informato nel 1938 che le riserve erano terminate e convertite in divise, ma persisteva nel reclamare all'URSS il reintegro del deposito d'oro:\nIl dossier Negr\u00edn.\nSul finire del 1956 Juan Negr\u00edn mor\u00ec a Parigi, e suo figlio R\u00f3mulo, seguendo istruzioni del padre, consegn\u00f2 il cosiddetto \u00abDossier Negr\u00edn\u00bb all'assessore giuridico del Ministerio de Exteriores, Antonio Melchor de las Heras, \"per facilitare l'esercizio delle azioni che possano competere allo stato spagnolo (...) per ottenere la restituzione del citato oro alla Spagna\", come testimone del console aggiunto a Parigi, Enrique P\u00e9rez Hern\u00e1ndez. Le negoziazioni con il governo franchista erano state iniziate dal Ministro della Giustizia e amico di Negr\u00edn Mariano Ans\u00f3 a richiesta dello stesso Negr\u00edn, che riteneva che i documenti fossero di propriet\u00e0 del governo spagnolo, indipendentemente da chi lo reggesse. In un documento datato 14 dicembre 1956, redatto e firmato da Ans\u00f3 e ratificato dal figlio di Negr\u00edn si esprimeva \"\u00abla profonda preoccupazione [di Negr\u00edn] per gli interessi spagnoli dinanzi a quelli dell'URSS\u00bb\" e il suo timore dinanzi a \"\u00abla debolezza che riduceva la Spagna al livello di vedersi privata di tutta la documentazione giustificativa dei suoi diritti, in un obbligato equilibrio di conti, proveniente, forse, dalla pi\u00f9 vasta e importante operazione portata a termine tra i due paesi.\u00bb\" Dopo aver enumerato altri vari problemi che \"\u00abpesarono nell'animo del signor Negr\u00edn\u00bb\", tra i quali la trattenuta da parte sovietica di \"\u00abimportanti e numerose unit\u00e0 della flotta mercantile spagnola\u00bb\", secondo Ans\u00f3, Negr\u00edn stimava che \"\"\u00abin un ulteriore regolamento di conti tra Spagna e URSS, il suo dovere di spagnolo lo obbligava a un appoggio incondizionato dell'interesse della nazione\u00bb\".\nIl dossier, una serie incompleta di documenti relazionati con il deposito e gestione dell'oro del Banco de Espa\u00f1a, fu spedito a Alberto Mart\u00edn Artajo, ministro degli Affari Esteri, e trasferita\nal vice governatore del Banco de Espa\u00f1a, Jes\u00fas Rodr\u00edguez Salmones, che, senza ispezionare i documenti, ordin\u00f2 che venissero messi nelle casseforti dell'istituzione. Sebbene il trasferimento venne realizzato con la pi\u00f9 stretta riservatezza, dato che Negr\u00edn aveva condizionato la stessa perch\u00e9 si mantenesse il pi\u00f9 assoluto segreto, presto la notizia fu di dominio pubblico, cosa che provoc\u00f2 appassionati dibattiti. Nel suo discorso istituzionale di Capodanno del 1957, Franco riconobbe la crisi economica che colpiva il paese, assieme alla necessit\u00e0 di emissione di moneta che aveva provocato una crescita dei prezzi, cos\u00ec come i problemi derivati dagli scioperi e dalle proteste sociali, duramente represse. Anche, sorprendentemente, invi\u00f2 un messaggio all'URSS addolcendo il suo tradizionale discorso antisovietico, coincidendo con la perdita di potere dei circoli falangisti in favore dei tecnocrati. Quello stesso mese venne inviata una commissione a Mosca con il mandato ufficiale di trattare sul reimpatrio di spagnoli, che il \"Time\" consider\u00f2 che doveva anche aprire negoziazioni sul ritorno dell'oro.\nL'esilio repubblicano contempl\u00f2 con stranezza e meraviglia come si consegnava allegramente ai franchisti una documentazione che Negr\u00edn aveva negato al governo della Repubblica in esilio per pi\u00f9 di 15 anni. L'uomo che aveva comandato la resistenza contro Franco riconosceva ora esplicitamente la sua dittatura come la legittima rappresentante degli interessi della Spagna. Il presidente del governo in esilio, F\u00e9lix Gord\u00f3n Ord\u00e1s, scriveva l'8 gennaio del 1957:\nNell'aprile del 1957 il \"Time\" diede la notizia che Radio Mosca, cos\u00ec come la \"Pravda\", avevano reso pubblica la posizione ufficiosa del governo sovietico, la quale, in parole di Salvador de Madariaga, \"chiudeva il capitolo dell'Oro di Mosca con chiavi d'acciaio\". Il \"Mundo Obrero\" del 15 maggio dello stesso anno raccoglieva una traduzione dell'articolo, firmato da un tale \"Observador\":\nLa nota non portava prova alcuna e contraddiceva affermazioni rese da importanti membri del governo repubblicano. Cos\u00ec per esempio, Negr\u00edn aveva dichiarato a Jos\u00e9 Giral nel 1938 che ancora rimanevano a Mosca due terzi dell'oro depositato. Allo stesso modo, non trattandosi di un comunicato ufficiale, il governo sovietico poteva smentire quanto affermato se lo avesse ritenuto opportuno. Indalecio Prieto considerava false le dichiarazioni della \"Pravda\", enumerava spese dei fondi spagnoli a beneficio del Partito Comunista Francese e affermava:\nStoriografia e mito.\nPablo Mart\u00edn Ace\u00f1a, Francisco Olaya Morales e \u00c1ngel Vi\u00f1as sono stati i tre investigatori spagnoli che pi\u00f9 si sono distinti su questo tema, essendo quest'ultimo il primo ad accedere alla documentazione del Banco de Espa\u00f1a. A livello internazionale, Gerald Howson e Daniel Kowalsky hanno avuto accesso diretto ai documenti degli archivi dell'Unione Sovietica aperti agli investigatori durante gli anni 90 del XX secolo, e loro indagini si centravano sulle relazioni tra l'Unione Sovietica e la Repubblica, e le spedizioni di materiale militare.\nSebbene la decisione di \"utilizzare\" le riserve d'oro non aveva suscitato un grande dibattito n\u00e9 interesse tra gli storici, la sua \"destinazione\" \u00e8 ancora motivo di controversie. Autori come Vi\u00f1as, Ricardo Miralles o Enrique Moradiellos difendono la gestione politica di Negr\u00edn, tanto di fronte al ministero delle Finanze, come della presidenza del Consiglio dei ministri (Vi\u00f1as lo considera \"il grande statista repubblicano durante la Guerra Civile\") e stimano che la spedizione dell'oro all'URSS aveva uno scopo politico, economico e operativo accettato in pieno dal governo repubblicano. Sarebbe stato, secondo questi, l'unica opzione realizzabile dinanzi alla sollevazione e il non-interventismo delle democrazie occidentali, dando la possibilit\u00e0 alla repubblica di sopravvivere in un contesto internazionale avverso. Per questi autori, senza la vendita delle riserve, non ci sarebbe stata alcuna possibilit\u00e0 di resistenza militare. Dall'altra parte, Mart\u00edn Ace\u00f1a stima che la spedizione dell'oro fu un errore che cost\u00f2 alla Repubblica la capacit\u00e0 di finanziamento: l'URSS era un paese lontano, di burocracia opaca e funzionamento finanziario estraneo alle norme e garanzie internazionali, cos\u00eccche sarebbe stato logico mandare l'oro a paesi democratici quali la Francia o gli Stati Uniti. Per quanto riguarda Olaya Morales, anarchico e esiliato durante il franchismo, in tutte le sue opere qualifica la gestione di Negr\u00edn da criminale e nega gli argomenti e teorie di \u00c1ngel Vi\u00f1as, considerando il \"problema dell'Oro\" un gigantesco inganno e uno dei fattori decisivi della sconfitta repubblicana.\nAutori come Fernando Garc\u00eda de Cort\u00e1zar, P\u00edo Moa o Alberto Reig Tapia hanno definito l'episodio spagnolo dell'oro di Mosca come mitico, sottolineando la strumentalizzazione dell'episodio per giustificare la disastrosa situazione della Spagna del dopoguerra. \u00c1ngel Vi\u00f1as si concentra specialmente nella presunta falsit\u00e0 di un mito che considera \"franchista\", tanto come P\u00edo Moa e Olaya Morales gli contestano che le maggiori critiche alla gestione di Negr\u00edn non arrivarono dal franchismo, ma dagli stessi repubblicani, specialmente vecchi compagni di ideologia come Largo Caballero o Indalecio Prieto.\nAll'inizio degli anni novanta, dopo la decomposizione del sistema sovietico che segn\u00f2 l'inizio di un periodo di trasformazione dei partiti comunisti dell'Europa occidentale, il termine \"oro di Mosca\" fu ripreso in Francia, come \"l'or de Moscou\", nuovamente in una campagna diffamatoria e accuse verso il finanziamento del PCF, diretto allora da Georges Marchais.\nNel 1994 Mar\u00eda Dolors Genov\u00e9s, direttrice dei programmi speciali di TV3, realizz\u00f2 un valido documentario dal titolo \"L'Or de Moscou\", per questa catena televisiva autonoma."}
{"id": "2115210", "revid": "135224", "url": "https://it.wikipedia.org/wiki?curid=2115210", "title": "Pietra alberese", "text": "La pietra alberese \u00e8 un materiale lapideo di natura calcarea, particolarmente utilizzato in Toscana.\nCaratteristiche.\nSi tratta di un calcare marnoso con un alto contenuto di carbonato di calcio (CaCO3) dall'80 al 94%; la grana \u00e8 mediamente fine; la frattura a forma concoide. \nSi tratta di un materiale lapideo di colore grigio appena cavato, risulta chiaro quasi bianco dopo lunghe esposizioni alla luce, ma pu\u00f2 presentare vene ed impurit\u00e0 color ocra, verdi-azzurrognole dovute alla quantit\u00e0 dei minerali argillosi presenti, che spesso si manifestano nel lungo periodo dopo la posa in opera.\nInfatti dopo la messa in opera, durante gli anni, si pu\u00f2 manifestare un cambiamento di colore di estese aree che dall'originario bianco, diventano giallo-marrone.\nIl nome deriva forse dalla presenza nei piani di stratificazione separabili di figure di alberelli (dendriti) costituiti da microperline di manganese. \nCostituisce la dorsale del Monte Morello (a nord di Firenze) e soprattutto della Calvana (a nord-est di Prato). Altri giacimenti nell'area sono a Grassina, Galluzzo, Scandicci e Lastra a Signa. Anche un'ampia porzione dei monti del Chianti \u00e8 interessata da questa formazione, soprattutto nell'area compresa tra San Donato in Poggio, Castellina in Chianti, Villa a Sesta e Radda in Chianti. Attualmente, almeno per quanto riguarda l'area pratese-fiorentina, le poche cave in attivit\u00e0 si trovano in localit\u00e0 Carraia, frazione di Calenzano, alle pendici della Calvana.\nUtilizzi.\nI Romani usarono l'alberese per la produzione di calce utilizzando anche i ciottoli di fiume che si trovano nell'Arno e negli affluenti (le \"frombole d'Arno\"). Negli scavi archeologici nel centro di Firenze \u00e8 stato anche rinvenuto un calcestruzzo, particolarmente resistente, realizzato con calce di alberese, e ghiaia di alberese, utilizzato per un canale idrico. Ai tempi di Florentia venne usata anche per lastricare le strade. Tale uso \u00e8 rimasto in alcune pavimentazioni monumentali, col lastre lucidate di varie tonalit\u00e0, come nel pavimento della loggia della basilica della Santissima Annunziata a Firenze.\nCome pietra da costruzione \u00e8 stato molto utilizzata (generalmente a vista), fino a tempi recenti nell'edilizia storica e nell'architettura monumentale di Prato (per esempio le case torri disseminate nel centro storico, il castello dell'Imperatore ed il Duomo, i cui paramenti esterni sono in blocchi di alberese) e in minor misura di Pistoia. \nA prato la pietra \u00e8 stata utilizzata fino al XX secolo anche per murature di scarso pregio per opifici produttivi e muri di recinzione, spesso alternata con ricorsi di mattoni (opus listatum).\nA Firenze, a causa del pi\u00f9 agevole uso della pietra serena e soprattutto della pietra forte, fu usata soprattutto per produrre ottima calce da malta e soprattutto da intonaci, con poche eccezioni (come la Certosa), dove fu utilizzata in filaretti per le murature esterne.\nIn Toscana, il termine \"alberese\" pu\u00f2 essere utilizzato per altri materiali litici come altri calcari presenti nell'area di Santa Fiora, ma anche nel territorio a sud di Grosseto o nell'area pisana ed in genere qualsiasi formazione costituita in prevalenza da calcari marnosi, siltosi o silicei, bianchi o grigi definiti pure genericamente galestri. Tra questi calcari marnosi si possono trovare la pietra paesina, il Verde d'Arno e il Lineato d'Arno, usati nel commesso a pietre dure fin dagli ultimi decenni del Cinquecento.\nIn altre regioni italiane il termine indica pietre di diversa natura, non sempre riconducibili al calcare."}
{"id": "2115218", "revid": "115751", "url": "https://it.wikipedia.org/wiki?curid=2115218", "title": "Shamkhya", "text": ""}
{"id": "2115219", "revid": "1243", "url": "https://it.wikipedia.org/wiki?curid=2115219", "title": "Ferrovia Milano-Domodossola", "text": ""}
{"id": "2115228", "revid": "110157", "url": "https://it.wikipedia.org/wiki?curid=2115228", "title": "Phoebastria nigripes", "text": "L'albatro piedineri (Phoebastria nigripes ) \u00e8 un grosso uccello marino del Pacifico settentrionale. \u00c8 una delle tre specie di albatro diffuse nell'emisfero boreale e nidifica su sperdute isole tropicali.\nDescrizione.\nL'albatro piedineri \u00e8 un piccolo membro della famiglia dei Diomedeidi (nonostante rimanga pur sempre di notevoli dimensioni rispetto alla maggior parte degli uccelli marini) dal piumaggio quasi completamente nero. Il 10% degli esemplari presenta penne bianche alla base della coda e tutti gli adulti hanno segni dello stesso colore intorno alla base del becco e sotto gli occhi. Anche il becco e i piedi sono tutti neri. Misura circa 81\u00a0cm di lunghezza, pesa intorno ai 3,3\u00a0kg ed ha un'apertura alare di 2,1 m.\nBiologia.\nRiproduzione.\nL'albatro piedineri, come tutti gli albatri, forma coppie che durano per tutta la vita. Dopo aver imparato a volare, ritorna alla colonia dopo aver trascorso tre anni in mare e passa i due anni successivi a costruire il nido, a danzare e a stare in compagnia del futuro partner, comportamento che si \u00e8 evoluto probabilmente per assicurare la massima fiducia tra i vari uccelli (allevare un pulcino di albatro comporta un cospicuo investimento energetico ed un lungo periodo di corteggiamento serve a entrambi i futuri genitori per valutare le qualit\u00e0 del rispettivo partner).\nIl nido \u00e8 costituito da una semplice depressione scavata nella sabbia e al suo interno viene deposto un unico uovo. Questo viene covato per pi\u00f9 di due mesi (65 giorni). La cova viene effettuata da entrambi i sessi, ma nei primi giorni \u00e8 il maschio quello che si prende pi\u00f9 cura dell'uovo, dato che la femmina abbandona presto il nido per andare in mare a recuperare nutrendosi le energie spese nella deposizione. I due sessi si danno il cambio all'incirca ogni 18 giorni. Tuttavia, i due partner possono aspettare anche 38 giorni prima di incontrarsi di nuovo e talvolta il genitore che covava \u00e8 rimasto 49 giorni senza cibo o acqua.\nIl pulcino viene accudito dai genitori per 20 giorni, dopo i quali essi lasciano il nido e vi ritornano solo per nutrire il nidiaceo. Il nutrimento del piccolo \u00e8 costituito dal cibo rigurgitato che si procura infilando il becco dentro a quello dei genitori. Passeranno 140 giorni prima che impari a volare.\nAlimentazione.\nL'albatro piedineri si nutre in acque pelagiche, catturando pesci, soprattutto le uova dei pesci volanti, calamari e in minor misura crostacei. Per la sua abitudine di raccogliere gli avanzi delle cucine delle imbarcazioni un autore lo ha descritto come un \u00abmaiale galleggiante\u00bb. Consuma anche detriti alla deriva, materie plastiche comprese.\nDistribuzione e habitat.\nInsieme all'albatro di Laysan e al rarissimo albatro codacorta, quello piedineri \u00e8 una delle tre specie di albatro diffuse nell'emisfero boreale, al contrario di tutti gli altri membri della famiglia, che vivono tutti al di sotto dell'equatore.\nNidifica in colonie su remote isole delle Hawaii Nord-occidentali (come Laysan e Midway) e del Giappone, come Tori Shima, Isole Bonin e Isole Senkaku. In mare il suo areale varia a seconda delle stagioni (gli esemplari con i pulcini pi\u00f9 grandi o privi di nidiacei si spingono pi\u00f9 lontano dalle isole dove si riproducono), ma in generale comprende gran parte del Pacifico settentrionale, in particolare la zona dall'Alaska alla California e intorno al Giappone. La sua distribuzione si sovrappone a quella delle altre due specie di albatri boreali, sebbene queste ultime si spingano pi\u00f9 a nord dell'albatro piedineri, fin dentro al Mare di Bering.\nConservazione.\nL'albatro piedineri \u00e8 ritenuto una specie in pericolo, dato che rimane spesso vittima dei palamiti. Sulla base di uno studio svoltosi nel 1990, si stima che ogni anno per questo motivo ne muoiano 4000 esemplari; altre stime parlano perfino di 8000 catture accidentali. \u00c8 minacciato inoltre dal petrolio e dall'ingestione di materie plastiche galleggianti, che riducono lo spazio disponibile nello stomaco per portare il cibo ai pulcini. Tutti i siti di nidificazione situati su territorio statunitense sono protetti."}
{"id": "2115233", "revid": "1610933", "url": "https://it.wikipedia.org/wiki?curid=2115233", "title": "Albatro piedineri", "text": ""}
{"id": "2115238", "revid": "466539", "url": "https://it.wikipedia.org/wiki?curid=2115238", "title": "Siti di interesse comunitario del Molise", "text": "Sono presenti nella regione Molise alcune aree indicate come siti di interesse comunitario, di rilevante interesse ambientale in ambito CEE, riferiti alla regione biogeografica mediterranea. Le localit\u00e0, definite con l'acronimo SIC, sono state proposte sulla base del Decreto 25/3/2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della direttiva CEE."}
{"id": "2115239", "revid": "729019", "url": "https://it.wikipedia.org/wiki?curid=2115239", "title": "Erez", "text": "Erez (in ebraico: \u05d0\u05e8\u05d6, lett. cedro), \u00e8 un kibbutz nel sud-ovest di Israele. \nSituato nella parte nord-occidentale del Negev, circa 18 chilometri a sud di Ashkelon, cade sotto la giurisdizione del Consiglio regionale di Sha'ar HaNegev. Nel 2006 aveva una popolazione di 333 abitanti.\nEconomia.\nIl Kibbutz ha tre principali industrie; agricoltura (seminativi e frutta di allevamento, nonch\u00e9 alla zootecnia), attivit\u00e0 manifatturiere (il \"Erez Thermoplastics Products\" societ\u00e0 produce materiali in plastica per coperture) e ricerca e sviluppo."}
{"id": "2115240", "revid": "697352", "url": "https://it.wikipedia.org/wiki?curid=2115240", "title": "Giulia Augusta Taurinorum", "text": ""}
{"id": "2115245", "revid": "318966", "url": "https://it.wikipedia.org/wiki?curid=2115245", "title": "Osterreich", "text": ""}
{"id": "2115248", "revid": "123214671", "url": "https://it.wikipedia.org/wiki?curid=2115248", "title": "Aurelio Arcadio Carisio", "text": " \nBiografia.\n\u00c8 uno degli ultimi giuristi romani di cui si riesca a tracciare una breve biografia. Vissuto tra il III e il IV secolo ricopr\u00ec il ruolo di \"magister libellorum\", ovvero capo degli \"scrinia a libellis\" (\"scrinia\": settore della burocrazia imperiale), gli uffici della cancelleria imperiale, fonte principale delle costituzioni imperiali, probabilmente durante il regno di Diocleziano oppure durante quello di Costantino I. \nFu autore di diverse monografie, delle quali ci restano i frammenti tramandati nel Digesto di Giustiniano; una di queste monografie, il \"Liber singularis de muneribus civilibus\", riguarda i \"munera civilia\" (prestazioni a carattere personale, patrimoniale e misto imposte ai privati nei \"municipia\" dell'impero); un'altra, il \"Liber singularis de testibus\", l'uso delle testimonianze processuali; la terza, il \"Liber singularis de officio praefecti praetorio\", mostra la centralit\u00e0 del ruolo del prefetto del pretorio nell'et\u00e0 tardoantica.\nL'opera di Carisio doveva essere molto apprezzata ancora in epoca giustinianea, se \u00e8 vero che era la pi\u00f9 importante fonte dello studioso delle prefetture Giovanni Lido. Dalle poche frasi conservate, si pu\u00f2 intuire che il \"Liber singularis de officio praefecto praetorio\" fu scritto prima della riorganizzazione della prefettura operata da Costantino, probabilmente durante il regno di Diocleziano."}
{"id": "2115250", "revid": "318966", "url": "https://it.wikipedia.org/wiki?curid=2115250", "title": "Bag-pipe", "text": ""}
{"id": "2115254", "revid": "318966", "url": "https://it.wikipedia.org/wiki?curid=2115254", "title": "Bairo Torre", "text": ""}
{"id": "2115261", "revid": "123567", "url": "https://it.wikipedia.org/wiki?curid=2115261", "title": "Autorit\u00e0 palestinese", "text": ""}
{"id": "2115263", "revid": "287204", "url": "https://it.wikipedia.org/wiki?curid=2115263", "title": "Valico di Erez", "text": "Il valico di Erez (in ebraico: \u05de\u05e2\u05d1\u05e8 \u05d0\u05e8\u05d6) \u00e8 un valico di frontiera pedonale/terminal merci presso la barriera tra Israele e la Striscia di Gaza. Si trova nel nord della Striscia di Gaza, al confine con Israele.\nIl transito \u00e8 attualmente limitato ad arabi residenti sotto la giurisdizione dell'Autorit\u00e0 palestinese, per cittadini egiziani oppure per aiuti internazionali ufficiali."}
{"id": "2115277", "revid": "1543377", "url": "https://it.wikipedia.org/wiki?curid=2115277", "title": "Salk Institute for Biological Studies", "text": "Il Salk Institute for Biological Studies \u00e8 uno dei pi\u00f9 prestigiosi istituti di ricerca scientifica in campo biomedico a livello globale. Sorge a La Jolla, California in riva all'Oceano Pacifico.\nCommissionato nel 1959 dallo scienziato Jonas Salk all'architetto Louis I. Kahn, l'edificio si avvale di un suggestivo posizionamento su una scogliera lambita dall'oceano, su cui Kahn ha costruito uno degli edifici pi\u00f9 importanti del XX secolo.\nLa struttura.\nL'istituto vanta un vasto cortile interno che evoca la maestosit\u00e0 di una cattedrale, cortile che inizialmente Kahn aveva pensato alberato, ma che poi, su consiglio dell'architetto messicano Luis Barrag\u00e1n progett\u00f2 spoglio, rivestito in travertino, tagliato in lunghezza da un sottile canale d'acqua che attraversa il cortile per gettarsi in una serie di vasche sottostanti.\nScelta azzeccata perch\u00e9 al visitatore suscita un sentimento di spazio assoluto, senza tempo, molto affascinante per chiunque scelga di sostare in tutta tranquillit\u00e0 in questo spazio.\nLe proporzioni del cortile esterno - la sua orizzontalit\u00e0 in contrasto con la verticalit\u00e0 delle adiacenti Study Towers - determinano un equilibrio che si potrebbe definire atemporale.\nLe Study Towers si elevano simmetriche ai lati del cortile, con muri ad angoli di 45\u00b0 che offrono scorci spettacolari.\nQuesti elementi verticali adibiti ad uffici/studi per i ricercatori del laboratorio, sono collegati agli edifici che ospitano i laboratori, e demarcano il confine del vasto complesso.\nCon getti di calcestruzzo in opera dentro casseformi accuratamente predisposte, sono state realizzate eleganti superfici, a cui in alcuni punti, come appunto per le Study Towers, sono stati affiancati pannelli di legno Teak.\nIl rapporto tra Louis Kahn e Jonas Salk.\nNel 1959 Jonas Salk era alla ricerca di un architetto che progettasse un nuovo edificio per studi biologici a San Diego. Un amico di Salk assistette ad una conferenza di Louis Kahn, e pens\u00f2 che le idee dell'architetto sarebbero potute piacere a Salk.\nQuando si conobbero, Kahn e Salk si resero conto di avere interessi simili e l'architetto ottenne l'incarico.\nIl committente non decise o stil\u00f2 delle direttive, ma lasci\u00f2 praticamente carta bianca a Kahn, che di pari passo alla costruzione, continu\u00f2 la conversazione con Salk, i due trovarono una perfetta sintonia sui metodi e sulla forma dell'edificio. Questo contribu\u00ec alla nascita di una stupenda costruzione, adatta allo scopo e voluta fortemente da entrambi.\nFasi significative di realizzazione.\nSistema e materiali costruttivi:\nEntro l'ossatura Vierendeel sono collocati gli impianti tecnici. Le pareti in calcestruzzo armato, rivestimenti in legno Teak. Panchine e rivestimenti in travertino e cemento."}
{"id": "2115278", "revid": "1573940", "url": "https://it.wikipedia.org/wiki?curid=2115278", "title": "Valico di Karni", "text": "Il valico di Karni (ebraico: \u05de\u05e2\u05d1\u05e8 \u05e7\u05e8\u05e0\u05d9, arabo: \u0645\u0639\u0628\u0631 \u0643\u0627\u0631\u0646\u064a o \u0645\u0639\u0628\u0631 \u0627\u0644\u0645\u0646\u0637\u0627\u0631) \u00e8 un terminale di carico sul lato israeliano della barriera tra Israele e la Striscia di Gaza. Si trova nella parte nord-orientale della Striscia di Gaza ed \u00e8 stato costruito nel 1993, al fine di consentire ai commercianti palestinesi l'esportazione e l'importazione di merci. \nKarni \u00e8 gestito dalla Autorit\u00e0 Aeroportuale Israeliana.\nNel corso dell\"'Intif\u0101da di al-Aqsa\" (nota anche come Seconda Intifada), il terminale di Karni \u00e8 stato attaccato pi\u00f9 volte da militanti palestinesi sia con attacchi di mortaio che con assalti di fanteria frontali. Sia palestinesi che israeliani sono stati uccisi in questi attacchi. "}
{"id": "2115279", "revid": "827882", "url": "https://it.wikipedia.org/wiki?curid=2115279", "title": "Chenopodium bonus-henricus", "text": "Il farinello buon-enrico, buon enrico, od \u00f2rapo (Chenopodium bonus-henricus ) \u00e8 una pianta erbacea perenne ed edule della famiglia delle Chenopodiaceae, diffusa in tutta la penisola italiana.\nSistematica.\nVariabilit\u00e0.\nQui di seguito \u00e8 indicata una variet\u00e0 di \"Chenopodium bonus-henricus\":\nIbridi.\nCon la specie \"Blitum virgatum\" la pianta \"farinello buon-enrico\" forma il seguente ibrido interspecifico:\nSinonimi.\nLa specie \"Chenopodium bonus-henricus\" \u00e8 stata designata nel tempo con diversi binomi. L'elenco che segue indica alcuni tra i sinonimi pi\u00f9 frequenti:\nSpecie simili.\nUna specie abbastanza simile \u00e8 \"Chenopodium album\" L. (farinello comune): le foglie sono pi\u00f9 strette e l'infiorescenza \u00e8 pi\u00f9 distribuita lungo la pianta. Mediamente tutte le specie del genere \"Chenopodium\" sono abbastanza simili e differiscono per alcuni particolari delle foglie o dell'infiorescenza o altre caratteristiche minime relative al tipo di superficie del fusto e delle foglie.\nEtimologia.\nIl nome generico (\"Chenopodium\") deriva dalla particolare conformazione delle foglie simile al piede dell'oca: dal greco \"\"chen\" (= oca) e \"pous\" (= piede) oppure \"podion\"\" (= piccolo piede).\nL'epiteto specifico (\"bonus-henricus\") \u00e8 stato assegnato da Linneo per onorare Enrico IV di Navarra, chiamato dai francesi \"Le bon Henry\", che \u2013 tra l'altro \u2013 fu un protettore dei botanici. Altri testi propongono un'altra etimologia: in riferimento al dio della casa \"Enrico\", in quanto queste piante facilmente crescono vicino alle abitazioni.\nIl binomio scientifico attualmente accettato (\"Chenopodium bonus-henricus\") \u00e8 stato proposto da Linneo, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nIn lingua tedesca questa pianta si chiama \"Guter Heinrich\"; in francese si chiama \"Ch\u00e9nopode bon Henri\" o anche \"\u00c9pinard sauvage\"; in inglese si chiama \"Good-King-Henry\".\nMorfologia.\nSono piante perenni di tipo erbaceo, ma a volte quasi arbustivo, con portamento eretto-ascendente, a forma vagamente piramidale. Queste piante vengono classificate tra le \"apetale\", in quanto prive di corolla (il perianzio \u00e8 presente ma ridotto). Si distinguono inoltre in quanto le foglie sono prive di ocrea e la pianta in generale non ha lattice e neppure peli urticanti, bens\u00ec peli di tipo viscido anche se prevalentemente \u00e8 glabra. Possiedono un odore erbaceo sgradevole e un caratteristico \"indumento\" farinoso (vedi il nome comune) sui fusti e sulle foglie. L'altezza di queste piante pu\u00f2 oscillare da 20 a 60\u00a0cm. La forma biologica della specie \u00e8 emicriptofita scapose (\"H scap\"); ossia sono piante perenni con gemme svernanti al livello del suolo e protette dalla lettiera o dalla neve. Sono inoltre dotate di un asse fiorale eretto e spesso privo di (o con poche) foglie.\nRadici.\nLe radici sono secondarie da rizoma.\nFoglie.\nLa disposizione delle foglie lungo il fusto \u00e8 alterna. Le foglie sono intere e farinose; sono picciolate e saettiformi o triangolari-astate con base troncata. La larghezza massima della foglia \u00e8 nella parte inferiore della lamina. In genere il colore delle foglie di sopra \u00e8 verde scuro e di aspetto farinoso e pi\u00f9 chiaro di sotto. Alla base possiedono due grossi denti rivolti verso il basso, mentre il resto della lamina \u00e8 lievemente ondulato. Lunghezza del picciolo alla base della pianta: 1-2\u00a0dm. Dimensioni della lamina: larghezza 3-7\u00a0cm; lunghezza 5-8\u00a0cm.\nInfiorescenza.\nL'infiorescenza \u00e8 priva di brattee, ma \u00e8 fogliosa nella parte basale; la forma \u00e8 quella di una spiga di densi glomeruli informi interrotta in alcuni punti e di colore rosso-brunastro. Ogni glomerulo contiene diversi fiori globosi verdastri e sessili. L'infiorescenza \u00e8 principalmente terminale; sono comunque presenti dei brevi glomeruli di fiori all'ascella delle foglie inferiori. A volte la parte terminale dell'infiorescenza pu\u00f2 essere piegata dal proprio peso. Lunghezza dell'infiorescenza terminale: 5-20\u00a0cm. Diametro dei glomeruli: 3-5\u00a0mm.\nFiore.\nI fiori sono ermafroditi, pentameri (i vari verticilli \u2013 calice e stami \u2013 sono formati da 5 parti) e attinomorfi. Dimensione dei fiori: 1-2\u00a0mm.\nFrutti.\nIl frutto \u00e8 una capsula che alla maturit\u00e0 diventa carnosa e succosa. Ogni frutto contiene un solo seme bruno-lucente, punteggiato molto minutamente a forma ovale o pi\u00f9 semplicemente rotonda. Il pericarpo (parte esterna del frutto) \u00e8 aderente. Dimensione del seme: 1,5-2\u00a0mm.\nFitosociologia.\nDal punto di vista fitosociologico la specie \"Chenopodium bonus-henricus\" appartiene alla seguente comunit\u00e0 vegetale:\nUsi.\nCucina.\n\u00c8 una pianta conosciuta sin dall'antichit\u00e0 (era largamente coltivata dagli inglesi fino al XVIII secolo) e apprezzata per il suo valore nutritivo, spesso raccolta e lessata e consumata in varie forme nell'Italia centrale. Veniva anche molto usato, e spesso coltivato negli orti, nelle valli alpine di Piemonte e Lombardia. Anticamente considerato un alimento povero, \u00e8 oggi una spezia molto ricercata e pertanto \u00e8 spesso oggetto di raccolte indiscriminate. Si cucina come una comune verdura, lessa o soffritta in padella. Si preferiscono i germogli o le cime immature delle giovani piante. Nell'entroterra montano della Riviera di Ponente \u00e8 conosciuto col termine dialettale di \"\u00e9ngaru\" (pl. \"\u00e9ngari\") ed \u00e8 molto usato in cucina, soprattutto nei ripieni dei ravioli, delle torte verdi, dei panzerotti, delle frittate, delle sfornate, ecc."}
{"id": "2115280", "revid": "121111111", "url": "https://it.wikipedia.org/wiki?curid=2115280", "title": "Colata piroclastica", "text": "La colata piroclastica (o flusso piroclastico) \u00e8 un flusso di materiale magmatico e gas ad alte temperature che scende dai fianchi di un vulcano grigio ad alta velocit\u00e0. Nello specifico, pu\u00f2 essere definita come una corrente bifasica, costituita da particelle solide (materiale juvenile, pomici, scorie e cristalli, e non juvenile, litici accessori ed accidentali), disperse in una fase gassosa (in prevalenza vapore d\u2018acqua e, in misura minore, biossido e monossido di carbonio). \nDescrizione.\nAlla fase gassosa di origine vulcanica si aggiunge una quantit\u00e0 di gas atmosferico, derivante dall'interazione del flusso piroclastico con l'ambiente esterno. Esso si presenta sotto forma di nube, che scorre lungo i fianchi del vulcano, sotto l'azione della forza di gravit\u00e0 con velocit\u00e0 di discesa variabile tra i 50 e i 700 chilometri l'ora, con uno spostamento che pu\u00f2 avvenire anche su lunghe distanze. Il fenomeno si sviluppa dopo il collasso di un duomo di lava o di una colonna eruttiva. \nIl flusso piroclastico \u00e8 un'effusione tipica delle eruzioni pliniane. Esso viene anche definito nube ardente dal francese \"nu\u00e9e ardente\", di norma quando il fenomeno \u00e8 di piccole dimensioni.\nLe temperature delle nubi variano , parametri che fanno delle colate piroclastiche eventi molto distruttivi. Non esistono, infatti, protezioni fisiche efficaci o mezzi per contenerli e, tenuto conto della loro difficile prevedibilit\u00e0, sono tra i fenomeni vulcanici pi\u00f9 pericolosi per l'uomo e il suo ambiente.\nSuddivisione.\nSecondo Wilson e Walker (1982) una corrente piroclastica si pu\u00f2 dividere in tre parti: "}
{"id": "2115283", "revid": "151436", "url": "https://it.wikipedia.org/wiki?curid=2115283", "title": "Chenopodium bonus-ericus", "text": ""}
{"id": "2115284", "revid": "318966", "url": "https://it.wikipedia.org/wiki?curid=2115284", "title": "Balucistan", "text": ""}
{"id": "2115290", "revid": "270833", "url": "https://it.wikipedia.org/wiki?curid=2115290", "title": "Salk Istitute for Biological Studies", "text": ""}
{"id": "2115291", "revid": "57872", "url": "https://it.wikipedia.org/wiki?curid=2115291", "title": "Chiesa di San Pietro (Albisola)", "text": ""}
{"id": "2115296", "revid": "1941276", "url": "https://it.wikipedia.org/wiki?curid=2115296", "title": "See the Light (album Jeff Healey)", "text": "See the Light \u00e8 il primo album in studio di Jeff Healey.\nL'album ebbe subito un buon impatto sulla scena rock-blues del tempo, grazie ad un vigoroso mix di Blues, pop e funk.\nL'album presenta una serie di cover, tra cui spiccano la traccia di apertura, \"Confidence Man\", \"Angel Eyes\", struggente ballata che si lanci\u00f2 sia come singolo che come video, e \"Blue Jeans Blues\" degli ZZ Top.\nTra le composizioni originali, invece, \"My Little Girl\" e l'energetico funk-blues di \"See the Light\", che diventeranno veri e propri cavalli da battaglia."}
{"id": "2115298", "revid": "327773", "url": "https://it.wikipedia.org/wiki?curid=2115298", "title": "Colonna eruttiva", "text": "La colonna eruttiva \u00e8 un getto verticale di frammenti di magma, ceneri, gas che i vulcani grigi emettono in conseguenza della pressione accumulata nella fase precedente all'esplosione. \nLa nube pu\u00f2 salire per parecchi chilometri nell'atmosfera e spesso raggiunge anche la stratosfera. In questo caso, le ceneri e i gas che hanno raggiunto queste altezze, possono restare sospesi per periodi anche molto lunghi e influenzare le temperature dell'intero pianeta."}
{"id": "2115299", "revid": "121563749", "url": "https://it.wikipedia.org/wiki?curid=2115299", "title": "Paeonia officinalis", "text": "La peonia selvatica (Paeonia officinalis ) \u00e8 una pianta appartenente alla famiglia delle Paeoniaceae, originaria dell'Europa meridionale.\nDescrizione.\n\u00c8 una pianta perenne a portamento erbaceo, alta fino a 60\u00a0cm. \n\u00c8 caratterizzata da un robusto e profondo rizoma fusiforme, fusti lisci ed eretti con un unico grande fiore alla sommit\u00e0, di colore rosso-cremisi nella variet\u00e0 spontanea, di gradevole odore e a comparsa tra maggio e giugno.\nDistribuzione e habitat.\nVive ad altitudini che vanno da 100 a 1800\u00a0m in boschi e arbusteti radi o su terreni pietrosi, preferibilmente calcarei. Il suo areale si estende da Alpi e Appennini fino all'Italia centrale. Non si riscontrano presenze di questo arbusto nel sud Italia e sulle isole,tranne che sul Gargano,Foresta Umbra,Bosco Quarto..\nTassonomia.\nSottospecie.\nSono attualmente accettate 5 sottospecie:"}
{"id": "2115300", "revid": "1993636", "url": "https://it.wikipedia.org/wiki?curid=2115300", "title": "Barriera tra Israele e la Striscia di Gaza", "text": "La Barriera tra Israele e la Striscia di Gaza (vedi la mappa:) \u00e8 la demarcazione della frontiera tra le due amministrazioni, e fu costruita sotto la guida del Primo Ministro israeliano Yitzhak Rabin.\nEssa \u00e8 costituita da recinzioni di filo con pali, sensori e zone cuscinetto lungo i terreni confinanti con Israele; in muri di acciaio o calcestruzzo lungo il confine con l'Egitto.\nOrigini ed evoluzione.\nI primi 60\u00a0km di barriera sono stati costruiti dopo la firma degli accordi di Oslo nel 1994, sotto la guida del Primo Ministro israeliano Yitzhak Rabin. Essi furono completati nel 1996, ma sono stati in gran parte demoliti dai palestinesi all'inizio della seconda intifada.\nFra il dicembre 2000 e giugno 2001, la parte della barriera che separa la Striscia di Gaza da Israele \u00e8 stata ricostruita. \u00c8 stato aggiunto un chilometro di zona cuscinetto e nuovi posti di controllo ad alta tecnologia di osservazione.\nAi soldati sono state fornite anche nuove regole di ingaggio, che, secondo Ha'aretz, prevedono di fare fuoco contro chiunque si aggiri in quest'area di notte.\nLungo il confine con la Rafah egiziana, Israele ha istituito una zona cuscinetto di 200-300 metri, conosciuta come la \"Philadelphi Route\". Al fine di costruire questa zona cuscinetto, si \u00e8 stati costretti a demolire numerose case.\nIsraele ritiene che la barriera sia stata efficace nel prevenire che terroristi e kamikaze penetrassero da Gaza. L'efficacia della barriera ha indotto un cambiamento nella tattica di terroristi e kamikaze palestinesi, che hanno sviluppato i razzi Qassam e mortai a fuoco oltre la barriera.\nPunti di attraversamento.\nCi sono tre punti di attraversamento della barriera: a nord il valico di Erez verso Israele, a sud il valico di Rafah verso l'Egitto, a est il valico di Karni, utilizzato solo per le merci."}
{"id": "2115307", "revid": "7459", "url": "https://it.wikipedia.org/wiki?curid=2115307", "title": "Nube ardente", "text": ""}
{"id": "2115311", "revid": "318966", "url": "https://it.wikipedia.org/wiki?curid=2115311", "title": "Batic", "text": ""}
{"id": "2115314", "revid": "105389429", "url": "https://it.wikipedia.org/wiki?curid=2115314", "title": "Ente nazionale di previdenza e assistenza per i lavoratori dello spettacolo", "text": "L'Ente nazionale di previdenza e assistenza per i lavoratori dello spettacolo (ENPALS) era un ente pubblico previdenziale istituito con il decreto legislativo del capo provvisorio dello Stato del 16 luglio 1947 n. 708 successivamente ratificato, con alcune modifiche, con legge 29 novembre 1952, n. 2388. Il decreto-legge 6 dicembre 2011, n. 201, convertito con modificazioni dalla legge 24 dicembre 2011, n. 214 ne ha disposto la soppressione e ha trasferito all'INPS le relative funzioni. Aveva il compito di ricevere e gestire i contributi dell'assicurazione generale obbligatoria per invalidit\u00e0, vecchiaia e superstiti, in favore dei prestatori di lavoro dello spettacolo, sia che svolgevano attivit\u00e0 subordinata, para-subordinata o autonoma.\nCompiti.\nLe prestazioni erogate dall'Ente erano analoghe a quelle erogate dall'INPS per le altre categorie di lavoratori: pensione di vecchiaia, di anzianit\u00e0, di inabilit\u00e0, assegno di invalidit\u00e0, pensione ai superstiti.\nL'ENPALS da un lato provvedeva alla riscossione dei contributi e dall'altro erogava le pensioni e gli assegni agli aventi diritto, ovvero gli stessi lavoratori o i loro eredi.\nLibretto personale del lavoratore.\nIl lavoratore, prima dell'inizio dell'attivit\u00e0 lavorativa, doveva chiedere l'immatricolazione all'ENPALS, che gli rilasciava il libretto personale su cui venivano annotati i versamenti contributivi.\nLa mancanza del libretto personale, la mancata annotazione dei dati obbligatori o la loro non esatta annotazione comportava l'irrogazione di una sanzione amministrativa pecuniaria di circa \u20ac 1.250.\nIl datore di lavoro era obbligato a versare i contributi sui compensi pattuiti e annotarli sul libretto del lavoratore.\nCertificato di agibilit\u00e0.\nUno dei compiti dell'Ente era la concessione del certificato di agibilit\u00e0. Il certificato di agibilit\u00e0 era una certificazione obbligatoria che andava richiesta all'Ente in occasione dell'organizzazione di un evento che preveda l'ingaggio di artisti, indipendentemente dal fatto che le prestazioni fossero retribuite o a titolo gratuito.\nL'art. 1 - comma 188 - della legge finanziaria 2007 n. 296, in vigore dal 27 dicembre 2006, aveva esentato dalla richiesta di agibilit\u00e0 i minori di 18 anni, gli studenti, i pensionati e coloro che svolgevano un'attivit\u00e0 lavorativa per la quale erano gi\u00e0 tenuti al versamento dei contributi ai fini della previdenza obbligatoria, a condizione che la somma annua lorda percepita per esibizioni artistiche non superasse l'importo annuo di 5.000 euro.\nSuccessivamente, la circolare ENPALS n. 6 del 20 aprile 2007, affermava che l'esenzione riguarda i soli soggetti che svolgevano prestazioni lavorative rese nell'ambito musicale e, pi\u00f9 specificamente, limitatamente a prestazioni rese nell'ambito di \"celebrazioni di tradizioni popolari e folcloristiche\" (Par. 2.2).\nL'aliquota di un singolo contributo ENPALS, da calcolarsi sulla retribuzione lorda del lavoratore, era del 33%; ed era molto pi\u00f9 alta rispetto alle aliquote applicate da altri enti per altre categorie professionali. Ci\u00f2 costituiva secondo molti, e anche secondo illustri artisti, motivo di problemi e sintomo di scollamento fra la realt\u00e0 complessa del lavoro nello spettacolo, e talune concezioni dell'ente.\nDate le complicazioni legali, stavano ultimamente fiorendo diverse associazioni no-profit capaci di fornire consulenze gratuite anche ai professionisti, sebbene mirate ad aiutare i giovani e gli studenti a ottenere l'esenzione, permettendo loro di esibirsi in regola.\nL'ENPALS aveva stipulato un accordo-convenzione con la SIAE per facilitare, da un lato, lo svolgimento delle pratiche agli utenti (dati i numerosi sportelli SIAE sul territorio italiano), e dall'altro per avere un maggiore controllo riguardo alla grande quantit\u00e0 del lavoro nero esistente nel lavoro dello spettacolo. In seguito a tale convenzione gli ispettori SIAE potevano compiere ispezioni anche in relazione agli obblighi contributivi durante esibizioni di qualsiasi genere. Restavano fermi i poteri e le sanzioni degli ispettori del lavoro, a cui competeva l'irrogazione della cosiddetta \"maxi sanzione\" per il lavoro irregolare.\nCritiche.\nSono tantissime le voci critiche che si sono levate nei confronti dell'ENPALS, soprattutto da parte dei musicisti classici, che hanno pi\u00f9 volte richiesto una riforma di quella che vedevano come un'ingiustizia tributaria. La petizione ideata nel 2007 dal noto violoncellista Enrico Dindo e sottoscritta da quasi 20.000 persone riassume cos\u00ec i motivi di questo disagio: \"Per ogni concerto tenuto in Italia, la legge ci obbliga a versare all'Enpals una percentuale del nostro cachet, e anche gli enti organizzatori devono pagare un'ulteriore quota. In totale, per ogni nostro concerto viene versato all'Enpals pi\u00f9 del 30% del nostro cachet, ma, in pratica, nessuno di noi avr\u00e0 mai diritto alla pensione da parte dell'Enpals. Infatti, la legge prevede che la pensione per la nostra categoria professionale venga erogata dopo almeno 20 anni di contributi, e per raggiungere un anno occorrono 120 giornate lavorative. Poich\u00e9 generalmente un concerto viene conteggiato come una giornata contributiva, per raggiungere un anno di contributi sarebbero necessari circa 120 concerti effettuati in Italia con regolari contributi versati. Per raggiungere la quota necessaria per la pensione, ossia 20 anni, sono quindi necessari 2.400 concerti effettuati in Italia: un traguardo che nella storia della Repubblica Italiana forse nessun concertista classico \u00e8 mai riuscito a raggiungere. Infatti la nostra professione prevede che i concerti siano preceduti da un lungo periodo di preparazione (che l'Enpals evidentemente ignora), e per di pi\u00f9 molti di noi svolgono la propria attivit\u00e0 principalmente all'estero, la quale di solito non rientra nei conteggi Enpals. Noi versiamo ogni anno all'Enpals molto di pi\u00f9 delle trattenute previdenziali di gran parte degli impiegati statali, e, se la legge non cambia, non solo non avremo mai la pensione pubblica, ma neanche ci verr\u00e0 restituita l'enorme cifra versata invano.\" "}
{"id": "2115318", "revid": "1272592", "url": "https://it.wikipedia.org/wiki?curid=2115318", "title": "Jerry Yang (giocatore di poker)", "text": "Yang cominci\u00f2 a giocare nel 2005. Entr\u00f2, ancora amatoriale, al Main Event delle World Series of Poker 2005 grazie a un satellite da 225$. Precedentemente aveva ottenuto quattro piazzamenti in eventi locali in California.\nAl tavolo finale, Yang partiva all'ottavo posto per poi risalire la classifica senza pi\u00f9 mollare il primo posto. Il laotiano elimin\u00f2 uno ad uno i suoi rivali, totalizzando sette eliminazioni su otto. Il testa a testa contro Tuan Lam fu vinto da Yang con la mano di partenza contro del rivale: sul board Yang leg\u00f2 una scala al river, dopo che Lam aveva legato la coppia di regine al flop. Dopo dodici ore di tavolo finale, Yang vinse il braccialetto e 8.250.000$.\nIl 10% del ricavato venne versato dal vincitore a tre fondazioni caritatevoli (\"Make-A-Wish Foundation\", \"Feed the Children\" e \"Ronald McDonald House\") oltre che alla Loma Linda University.\nVita personale.\nYang, nato nel Laos, appartiene alla etnia Hmong. Quando negli anni settanta i comunisti presero violentemente il potere, lui e la sua famiglia dovettero riparare in Thailandia, dove vissero per quattro anni in un campo di rifugiati, nel quale perse il fratello. Emigr\u00f2 nel 1979 negli Stati Uniti d'America.\nVive in California, ed \u00e8 in possesso di una laurea in psicologia ottenuta presso la Loma Linda University. Ha lavorato come terapista e assistente sociale: lasci\u00f2 questi impegni dopo aver vinto le WSOP. Sposato, ha 6 figli."}
{"id": "2115320", "revid": "729019", "url": "https://it.wikipedia.org/wiki?curid=2115320", "title": "Alfredo Malgeri", "text": "La Liberazione di Milano.\nDurante la fase finale della seconda guerra mondiale, Malgeri, allora colonnello, era il comandante della III Legione della Guardia di Finanza, situata nella caserma \"5 Giornate\" di Milano, in via Melchiorre Gioia. Tra il 1943 e il 1944, la Guardia di Finanza, a differenza di altri corpi delle forze armate italiane era riuscita, grazie ad un sottile lavoro diplomatico, a mantenere la propria integrit\u00e0. Se da un lato infatti aveva garantito ai tedeschi e ai fascisti che si sarebbe dedicata esclusivamente ai compiti d'istituto, d'altra parte aveva, soprattutto grazie a Malgeri, continui contatti con la Resistenza partigiana e il Corpo Volontari della Libert\u00e0. Spesso vennero addirittura simulati attacchi incruenti a formazioni partigiane di montagna al fine di rifornirle di armi e munizioni.\nNell'aprile del 1945 Malgeri prese accordi con il generale Raffaele Cadorna del CVL per affiancare i partigiani nell'insurrezione generale e ospitare, se necessario, il nuovo governo provvisorio. Il 24 aprile, un giorno prima dell'insurrezione, la caserma venne sbarrata e messa in stato di allerta; nel pomeriggio un piccolo gruppo di finanzieri si impossess\u00f2 di un deposito di armi automatiche della polizia ausiliaria.\nIl 25 aprile, il primo giorno dell'insurrezione di Milano, scorse abbastanza tranquillo per la Guardia di Finanza (ove si escluda l'occupazione con dieci finanzieri della redazione del Popolo d'Italia), tuttavia, nella notte tra il 25 e il 26 aprile, Malgeri ricevette dal tenente della Guardia di Finanza Augusto De Laurentiis - ufficiale di collegamento tra il comitato di Liberazione Alta Italia ed il reggimento di formazione della Guardia di Finanza che operava la liberazione di Milano - l'ordine di insurrezione generale, redatto a mano e firmato da Leo Valiani. In esso si ordinava alla Guardia di Finanza di \"impossessarsi della Prefettura di Milano e, condizioni militari permettendo, espugnare gli edifici della Muti, della Guardia Nazionale Repubblicana e della X Mas\". Si chiedeva inoltre di \"proteggere dai contrattacchi fascisti i principali stabilimenti industriali gi\u00e0 occupati dagli operai dietro ordine del CLNAI, e in particolare la O.M. di Milano, la Breda e la Pirelli di Sesto San Giovanni, e la Borletti\". L'ordine, di tipo politico, veniva affiancato da un altro ordine, di tipo militare del Comando Piazza, che assegnava, stante la limitatezza delle forze, la priorit\u00e0 alla conquista della Prefettura; illustrava inoltre le possibili modalit\u00e0 dell'azione.\n\u00c8 da notare che in quel momento la Guardia di Finanza di Malgeri, unica forza armata italiana favorevole ai partigiani, contava 407 militari e 23 ufficiali, a fronte di una presenza stimata di fascisti armati in citt\u00e0 ancora di oltre 20.000 unit\u00e0 e un numero imprecisato di tedeschi. Malgeri riun\u00ec gli ufficiali per discutere l'ordine ricevuto, poi, ottenuta alle 2:45 un'ulteriore conferma da parte del CVL, i militi lasciarono la caserma per eseguire l'ordine. Alle sei del mattino del 26 aprile, la Prefettura, gi\u00e0 quasi abbandonata dai fascisti venne conquistata dai finanzieri; nell'ora successiva Malgeri port\u00f2 il suo piccolo gruppo verso il Palazzo della Provincia, poi verso il Municipio, quindi il Comando Militare Repubblicano e la stazione radio: trovandoli pressoch\u00e9 sguarniti li occup\u00f2 quasi senza combattere.\nAlle 8 in punto, come convenuto, fece suonare per tre volte l'allarme antiaereo, per dare il segnale dell'avvenuta liberazione di Milano. Alle 8:30 Riccardo Lombardi, nuovo prefetto designato dal CLNAI, poteva prendere possesso della Prefettura. Il 6 maggio, le forze di Malgeri (ancora unico corpo organizzato delle forze armate in citt\u00e0) venivano passate in rassegna dal generale Crittenberger, comandante del IV corpo d'armata statunitense, giunto a Milano il 30 aprile.\nDopo la guerra Malgeri fu promosso generale e insignito della Medaglia d'oro al Valore della Guardia di Finanza.\n\u00c8 stato tumulato in un colombaro del Cimitero Monumentale di Milano. Il 2 novembre 2019 viene iscritto al Famedio, nel medesimo cimitero. A dicembre gli viene concesso un loculo nella cripta dello stesso Famedio, ma cinerario. Il figlio generale Vincenzo Malgeri provvede cos\u00ec alla cremazione della salma 42 anni e mezzo dopo il decesso."}
{"id": "2115323", "revid": "135224", "url": "https://it.wikipedia.org/wiki?curid=2115323", "title": "James Mason (scacchi)", "text": ""}
{"id": "2115331", "revid": "367445", "url": "https://it.wikipedia.org/wiki?curid=2115331", "title": "Villa Eremo", "text": "Villa Eremo sorge nella citt\u00e0 di Lecco, esattamente nel rione di Germanedo. \nLa villa, che oggi versa in cattive condizioni, fu fatta costruire nel 1690 dal marchese Serponti e fu acquisita dal comune nel 1949. La sua pianta \u00e8 a forma di H aprendo la facciata su quel che resta del suo vasto parco in cui fu costruito nel 1989-2000 l'ospedale Manzoni."}
{"id": "2115333", "revid": "15756", "url": "https://it.wikipedia.org/wiki?curid=2115333", "title": "Limes orientale", "text": "Per limes orientale (in latino \"limes Orientalis\"), si intendeva il sistema di fortificazioni a difesa dell'Oriente romano che collegava \"Trapezus\" (Trapezunte) con \"Aelana\" (Elat), dalle popolazioni seminomadi di Nabatei, Arabi e Palmireni, dal regno d'Armenia e soprattutto dall'Impero dei Parti prima, e Sasanidi poi.\nDivisione interna del \"limes\".\nTre erano i principali settori del \"limes\" romano orientale:\nStoria del \"limes\" orientale dell'Impero romano.\nLe difficolt\u00e0 di difendere tale \"limes\" erano da ricercarsi soprattutto nel fatto che si trattava di un sistema di fortificazioni assai discontinue, che si trovavano in paesi dove scarse erano le risorse idriche e di approvvigionamento.\nProvince/diocesi settentrionali-orientali.\nQui sotto andremo ad analizzare il settore settentrionale del \"limes\" orientale, che difendeva le coste del Pontus Euxinus, il protettorato o la provincia romana d'Armenia e la provincia di Cappadocia. Sar\u00e0, pertanto, opportuno, prima di effettuare un'accurata analisi della permanenza militare nell'area (con l'elencazione delle campagne militari, delle unit\u00e0 militari che soggiornarono nell'area e delle relative fortificazioni), cominciare con una breve sintesi della storia/formazione delle province sopra elencate.\nEpoca tardo-repubblicana (133-111 a.C.).\nIl primo intervento in Asia Minore da parte dei Romani era accaduto nel corso della guerra contro Antioco III degli anni 192-188 a.C. Oltre cinquant'anni pi\u00f9 tardi veniva creata la prima provincia \"asiatica\" (\"Asia\", tra il 132 ed il 129 a.C.), in seguito alla morte di Attalo III di Pergamo (avvenuta nel 133 a.C.), il quale aveva lasciato in eredit\u00e0 allo stato romano il suo regno, ampliato con i territori ceduti dai Seleucidi dopo la pace di Apamea (188 a.C.).\nIl senato romano fu costretto ad inviare il console Manio Aquilio per sedare una rivolta nell'ex-regno di Attalo III, e trasformare i suoi territori nella prima provincia romana dell'area asiatica (129 a.C.). Sbarcato in Caria si diresse in Mysia dove riusc\u00ec ad espugnare alcune fortezze ribelli, grazie anche all'aiuto di alcune citt\u00e0 greche. La successiva riorganizzazione vide:\nRoma non ratific\u00f2 mai la cessione dei territori, disposta da Manio Aquilio, tanto da generare una guerra tra i due regni \"clienti\" di Bitinia (Nicomede II) e del Ponto (Mitridate V Evergete) per la disputa della Frigia maggiore. In seguito, dopo la morte di Mitridate V, avvenuta nel 121-120 a.C., il senato dichiar\u00f2 la regione indipendente (nel 116 a.C.), mentre la \"Cilicia Trachea\" (ovvero la parte occidentale della regione), rimase priva di governo.\nEspansionismo del regno del Ponto (111-90 a.C.).\nPochi anni pi\u00f9 tardi (nel 111 a.C.), sal\u00ec al trono del regno del Ponto, Mitridate VI, figlio dello scomparso omonimo \"V\". Il nuovo sovrano mise subito in atto (fin dal 110 a.C.) una politica espansionistica nell'area del Mar Nero, conquistando tutte le regioni da Sinope alle foci del Danubio, compresa la Colchide, il Chersoneso Taurico e la Cimmeria (attuale Crimea), e poi sottomettendo le vicine popolazioni scitiche e dei sarmati Roxolani. Il giovane re volse, quindi, il suo interesse verso la penisola anatolica, dove la potenza romana era, per\u00f2, in costante crescita. Sapeva che uno scoontro con quest'ultima sarebbe risultato mortale per una delle due parti.\nAlleatosi nel 104 a.C. con il re di Bitinia Nicomede III, partecip\u00f2 alla spartizione della Paflagonia (regione che si trovava tra i due regni), ma pochi anni pi\u00f9 tardi, le crescenti mire espansionistiche portarono a scontrarsi con il nuovo alleato per il controllo del regno di Cappadocia (100 a.C. ca.). Mitridate, seppure fosse riuscito a sconfiggere Nicomede in alcune decisive battaglie, costrinse il sovrano della Bitinia a richiedere l'intervento dell'\"alleato\" romano, in almeno tre circostanze: \nCi\u00f2 port\u00f2 inevitabilmente alla successiva guerra tra Roma e il Ponto che dur\u00f2 dall'88 al 63 a.C., e che vide Mitridate soccombere di fronte alla crescente potenza romana nell'area orientale, giunta ormai fino all'Eufrate.\nE mentre accadevano questi fatti tra Mitridate VI e Nicomede III, nel 102 a.C. veniva inviato in Cilicia il pretore Marco Antonio a debellare i pirati della Cilicia (che facevano del mercato degli schiavi una fonte di profitti ragguardevole), i quali, capitanati da un certo \"Tryphon\", avevano posto la loro base principale a \"Coracesium\". Essi erano la conseguenza del declino nell'area delle potenze navali di Rodii, Seleucidi e Tolomei. Al termine delle campagne vittoriose condotte contro di loro (grazie anche all'aiuto dei marinai Rodii e di Side di Pamfilia), veniva costituita una nuova provincia (nel 101-100 a.C.), che comprendeva i territori di Licaonia, Pisidia, Panfilia, Frigia sud-orientale e parte della \"Cilicia Trachea\", con esclusione delle sue coste, infestate dai pirati.\nGuerre mitridatiche (90-63 a.C.).\nNel 111 a.C., sal\u00ec al trono del regno del Ponto, Mitridate VI, figlio dello scomparso omonimo \"V\". Il nuovo sovrano mise subito in atto (fin dal 110 a.C.) una politica espansionistica nell'area del Mar Nero, conquistando tutte le regioni da Sinope alle foci del Danubio, compresa la Colchide, il Chersoneso Taurico e la Cimmeria (attuale Crimea), e poi sottomettendo le vicine popolazioni scitiche e dei sarmati Roxolani. Il giovane re volse, quindi, il suo interesse verso la penisola anatolica, dove la potenza romana era, per\u00f2, in costante crescita. Sapeva che uno scontro con quest'ultima sarebbe risultato mortale per una delle due parti.\nLa prima guerra mitridatica inizi\u00f2 verso la fine dell'89 a.C.. Le ostilit\u00e0 si erano aperte con due vittorie del sovrano del Ponto sulle forze alleate dei Romani, prima del re di Bitinia, Nicomede IV e poi dello stesso inviato romano Manio Aquilio, a capo di una delegazione in Asia Minore. L'anno successivo Mitridate decise di continuare nel suo progetto di occupazione dell'intera penisola anatolica, ripartendo dalla Frigia. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nNon molto tempo dopo Mitridate riusc\u00ec a catturare il massimo esponente romano in Asia, il consolare Manio Aquilio e lo uccise barbaramente. Sembra che a questo punto, la maggior parte delle citt\u00e0 della Asia si arresero al conquistatore pontico, accogliendolo come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Rodi, invece, rimase fedele a Roma.\nNon appena queste notizie giunsero a Roma, il Senato dichiar\u00f2 contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (degli \"Optimates\" e dei \"Populares\") ed una guerra sociale non fosse stata del tutto condotta a termine. Si procedette, quindi, a decretare a quale dei due consoli, sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nMitridate, frattanto, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero barbaramente trucidati, non solo quindi i pochi soldati romani rimasti a presidio delle guarnigioni locali. 80.000 tra cittadini romani e non, furono massacrati nelle due ex-province romane d'Asia e Cilicia (episodio noto come \"Vespri asiatici\"). La situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia contro Roma. Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nCon l'arrivo di Lucio Cornelio Silla in Grecia nell'87 a.C. le sorti della guerra contro Mitridate erano quindi cambiate a favore dei Romani. Espugnata prima Atene ed il Pireo, il comandante romano ottenne due successi determinanti ai fini della guerra, prima a Cheronea, dove secondo Tito Livio caddero ben 100.000 armati del regno del Ponto, ed infine ad Orcomeno.\nContemporaneamente, agli inizi dell'85 a.C., il prefetto della cavalleria, Flavio Fimbria, a capo di un secondo esercito romano, si diresse anch'egli contro le armate di Mitridate, in Asia, uscendone pi\u00f9 volte vincitore, riuscendo a conquistare la nuova capitale di Mitridate, Pergamo, e poco manc\u00f2 che non riuscisse a far prigioniero lo stesso re. Intanto Silla avanzava dalla Macedonia, massacrando i Traci che sulla sua strada gli si erano opposti.\nDopo una serie di trattative iniziali, Mitridate e Silla si incontrarono a Dardano, dove si accordarono per un trattato di pace, che costringeva Mitridate a ritirarsi da tutti i domini antecedenti la guerra, ma ottenendo in cambio di essere ancora una volta considerato \"amico del popolo romano\". Un espediente per Silla, per poter tornare nella capitale a risolvere i suoi problemi personali, interni alla Repubblica romana.\nNel 74 a.C. divenne provincia romana la Bitinia (\"Bythinia\"), quando Nicomede IV lasci\u00f2 anch'egli in eredit\u00e0 allo stato romano, il proprio regno. Pochi anni pi\u00f9 tardi (nel 63 a.C.), al termine della terza guerra mitridatica, la sconfitta del regno del Ponto port\u00f2 alla creazione di una nuova nuova provincia (\"Bythinia et Pontus\" che univa i territori dei due regni ora sotto il dominio romano), grazie alle campagne militari condotte nell'area, da Lucio Licinio Lucullo (dal 74 al 67 a.C.).\nE mentre Lucullo era ancora impegnato con Mitridate e Tigrane II, Gneo Pompeo Magno riusciva nel 67 a.C. a ripulire l'intero bacino del Mediterraneo dai pirati, strappando loro l'isola di Creta, le coste della Licia, della Panfilia e della Cilicia, dimostrando straordinaria disciplina ed abilit\u00e0 organizzativa. La \"Cilicia\" vera e propria (\"Trachea\" e \"Pedias\"), che era stata covo di pirati per oltre quarant'anni, fu cos\u00ec definitivamente sottomessa. In seguito a questi eventi la citt\u00e0 di Tarso divenne la capitale dell'intera provincia romana. Furono poi fondate ben 39 nuove citt\u00e0. La rapidit\u00e0 della campagna indic\u00f2 che Pompeo aveva avuto talento, come generale, anche in mare, con forti capacit\u00e0 logistiche.\nFu allora incaricato Pompeo di condurre una nuova guerra contro Mitridate VI re del Ponto, in Oriente (nel 66 a.C.), grazie alla lex Manilia, proposta dal tribuno della plebe Gaio Manilio, ed appoggiata politicamente da Cesare e Cicerone. Questo comando gli affidava essenzialmente, la conquista e la riorganizzazione dell'intero Mediterraneo orientale, avendo il potere di proclamare quali fossero i popoli clienti e quali quelli nemici, con un potere illimitato mai prima d'ora conferito a nessuno, ed attribuendogli a tutte le forze militari al di l\u00e0 dei confini dell'Italia romana.\nSeguirono altri anni di guerra nell'area (dal 66 al 63 a.C.), al termine dei quali Pompeo, tornato quindi nella nuova nuova provincia di Siria, dopo aver sottomesso anche i Giudei, si apprest\u00f2 a riorganizzare l'intero Oriente romano, gestendo al meglio le alleanze che vi gravitavano attorno (si veda Regno cliente).\nNella nuova riorganizzazione, fu trovato un accordo tra la Repubblica ed il regno dei Parti, secondo il quale, il fiume Eufrate avrebbe costituito, d'ora in poi, il confine tra i due stati; lasci\u00f2 a Tigrane II l'Armenia; a Farnace il Bosforo; ad Ariobarzane la Cappadocia ed alcuni territori limitrofi; ad Antioco di Commagene aggiunse Seleucia e parti della Mesopotamia che aveva conquistato; a Deiotaro, tetrarca della Galazia, aggiunse i territori dell'Armenia Minore, confinanti con la Cappadocia; fece di Attalo il principe di Paflagonia e di Aristarco quello della Colchide; nomin\u00f2 Archelao sacerdote della dea venerata a Comana; ed infine fece di Castore di Phanagoria, un fedele alleato e amico del popolo romano.\nIl proconsole romano decise, inoltre, di fondare alcune nuove citt\u00e0 (sembra otto, secondo Cassio Dione Cocceiano), come Nicopoli al Lico in Armenia Minore, chiamata cos\u00ec in ricordo della vittoria ottenuta su Mitridate; poi \"Eupatoria\", costruita dal re pontico ed intitolata a se stesso, ma poi distrutta perch\u00e9 aveva ospitato i Romani, che Pompeo ricostru\u00ec e rinomin\u00f2 \"Magnopolis\". In Cappadocia ricostru\u00ec \"Mazaca\", che era stata completamente distrutta dalla guerra. Restaur\u00f2 poi molte altre citt\u00e0 in molte regioni, che erano state distrutte o danneggiate, nel Ponto, in Palestina, Siria Coele ed in Cilicia, dove aveva combattuto la maggior parte dei pirati, e dove la citt\u00e0, in precedenza chiamata Soli, fu ribattezzata \"Pompeiopolis\".\nPer questi successi il Senato gli decret\u00f2 il meritato trionfo il 29 settembre del 61 a.C. e fu acclamato da tutta l'assemblea con il nome di \"Magnus\".\nPompeo non solo era riuscito a distruggere Mitridate (nel 63 a.C.), ma anche a battere Tigrane il grande, re di Armenia, con cui in seguito fiss\u00f2 dei trattati. Pompeo impose una riorganizzazione generale ai re delle nuove province orientali, tenendo intelligentemente conto dei fattori geografici e politici connessi alla creazione di una nuova frontiera di Roma in oriente. Le ultime campagne militari avevano cos\u00ec ridotto il Ponto, la Cilicia campestre, la Siria (\"Fenicia\", \"Coele\" e \"Palestina\") a nuove province romane, mentre Gerusalemme era stata conquistata. La provincia d'Asia era stata a sue volta ampliata, sembra aggiungendo Frigia, parte della Misia adiacente alla Frigia, in aggiunta Lidia, Caria e Ionia. Il Ponto fu quindi aggregato alla Bitinia, venendo cos\u00ec a formare un'unica provincia di Ponto e Bitinia. A ci\u00f2 si aggiungeva un nuovo sistema di \"clientele\" che comprendevano dall'Armenia di Tigrane II, al Bosforo di Farnace, alla Cappadocia, Commagene, Galazia, Paflagonia, fino alla Colchide.\nDalla crisi partica ad Azio (53-31 a.C.).\nUn decennio pi\u00f9 tardi, per\u00f2, in seguito alla sconfitta subita dal console romano, Marco Licinio Crasso, a Carre nel 53 a.C., il regno d'Armenia fu teatro della contesa tra Roma e l'Impero Partico. Questi ultimi, infatti, costrinsero il regno d'Armenia alla sottomissione dal 47 a.C. al 37 a.C. E seppure le successive campagne in \"Partia\" si rivelarono fallimentari (con 30.000 armati lasciati sul campo), il regno d'Armenia torn\u00f2 ad essere \"cliente\" di Roma a partire dal 34/33 a.C. Tanto che lo stesso Antonio sembra abbia lasciato a presidio del regno un forte contingente militare romano. Egli infatti, in un sussulto di orgoglio, decise di regolare prima i conti con il re d'Armenia, Artavaside II, reo di averlo abbandonato nel corso della campagna del 36 a.C. Marci\u00f2, quindi, rapidamente sulla capitale armena, Artaxata, tanto che il suo arrivo sorprese lo stesso re che per evitare il peggio si consegn\u00f2 ad Antonio, insieme ai tesori depositati presso la fortezza reale. Il re fu messo in catene provocando l'ira del figlio Artaxias II, il quale gli rivolse contro un esercito ma fu sconfitto, e si rifugi\u00f2 presso i Parti. Antonio aveva raggiunto il primo dei suoi obiettivi: punire Artavaside ed affermare in Armenia l'autorit\u00e0 di Roma. Quanto al re dei Medi che da poco si era scontrato con i re dei Parti, a causa della ripartizione del bottino romano dopo la spedizione del 36 a.C., Antonio si accontent\u00f2 di stringere con lo stesso un trattato di alleanza (con il fidanzamento del figlio Alessandro con la figlia del re dei Medi, Iotape), in vista di una possibile nuova invasione della Partia da nord, discendendo il fiume Tigri dai monti della Media.\nDa Augusto ai Flavi (30 a.C. - 96 d.C.).\nIl punto cruciale in Oriente era costituito dal regno d'Armenia che, a causa della sua posizione geografica, era da un cinquantennio oggetto di contesa fra Roma e la Partia. Augusto mir\u00f2 a fare dell'Armenia uno stato cuscinetto-\"cliente\" di Roma, con l'insediamento di un re gradito a Roma, e se necessario imposto con la forza delle armi.\nAd occidente dell'Eufrate, Augusto prov\u00f2 a riorganizzare l'Oriente romano, sia inglobando alcuni stati vassalli e trasformandoli in province romane, come la Galazia di Aminta nel 25 a.C., sia rafforzando vecchie alleanze con re locali, divenuti \"re clienti di Roma\", come accadde ad Archelao, re di Cappadocia, ad Asandro re del Bosforo Cimmerio e a Polemone I re del Ponto, oltre ai sovrani di Iberia, Colchide e Albania. \u00c8 possibile che a protezione di questo settore di confine, sia stata posta una legione: la Legio VI Ferrata, ad \"Ancyra\" (l'odierna Ankara) in Galazia.\nA turbare la situazione orientale intervennero le morti del re della Cappadocia Archelao, che era venuto a Roma a rendere omaggio al nuovo \"princeps\", Tiberio, di Antioco III, re di Commagene, e di Filopatore, re di Cilicia: i tre stati, che erano vassalli di Roma, si trovavano cos\u00ec in una situazione di instabilit\u00e0 politica da non sottovalutare. La difficile situazione orientale rese cos\u00ec necessario un nuovo intervento romano, e Tiberio nel 18 invi\u00f2 il figlio adottivo, Germanico, a cui fu concesso l'\"imperium proconsolaris maius\" su tutte le province orientali. Giunto in Oriente, Germanico, con il consenso dei Parti, incoron\u00f2 ad Artaxata un nuovo sovrano d'Armenia al giovane Zenone, figlio del sovrano del Ponto Polemone I e soprattutto \"filoromano\". Stabil\u00ec, inoltre, che la Cappadocia fosse istituita come provincia a s\u00e9 stante, e che la Cilicia entrasse invece a far parte della provincia di Siria. Germanico aveva cos\u00ec brillantemente risolto tutti i problemi che avrebbero potuto far temere l'accendersi di nuove situazioni di conflitto nella regione orientale. In seguito all'annessione della provincia di Cappadocia sotto Tiberio (nel 17/18), furono posti lungo il fiume Eufrate alcuni forti militari a presidio del settore settentrionale del \"limes\" settentrionale orientale. E qui come in altre localit\u00e0 potrebbe essere sorto un primo sito di milizie ausiliarie.\nLa sistemazione dell'Oriente approntata da Germanico garant\u00ec la pace fino al 34: in quell'anno il re Artabano II di Partia, convinto che Tiberio, ormai vecchio, non avrebbe opposto resistenza da Capri, pose il figlio Arsace sul trono di Armenia dopo la morte di Artaxias. Tiberio, allora, decise di inviare Tiridate, discendente della dinastia arsacide a contendere il trono partico ad Artabano, e sostenne l'insediamento di Mitridate, fratello del re di Iberia, sul trono di Armenia. Mitridate riusc\u00ec ad impossessarsi del trono di Armenia. Artabano, temendo un nuovo massiccio intervento da parte dei Romani, rifiut\u00f2 di inviare altre truppe contro Mitridate, e abbandon\u00f2 le proprie pretese sul regno di Armenia.\nMorto Tiberio nel 37, i Parti costrinsero ancora una volta l'Armenia a sottomettersi, anche se sembra che i Romani nel 47 ottennero nuovamente il controllo del regno, a cui offrirono lo \"status\" di cliente. La situazione era in continuo divenire. Nerone, preoccupato dal fatto che il re della Partia, Vologese I, avesse posto sul trono del regno d'Armenia il proprio fratello Tiridate, decise di inviare un suo valente generale, Gneo Domizio Corbulone, a capo delle operazioni orientali. Quest'ultimo, una volta riorganizzato l'esercito, penetr\u00f2 nel 58 in Armenia e giunto fino alla capitale Artaxata riusc\u00ec ad impadronirsene dopo aver battuto lo stesso Tiridate. L'anno successivo fu la volta di Tigranocerta. Al termine delle operazioni, nel 60, pose Tigrane V sul trono di Armenia.\nScoppiata una nuova crisi nel 62, Corbulone fu costretto ad intervenire nuovamente. Egli infatti raggiunse un accordo definitivo con il \"re dei re\" nel 63, restaurando il prestigio di Roma, e concludendo con Tiridate I di Armenia (sostituitosi a Tigrane V) un accordo che riconosceva nell'Armenia un protettorato romano, che rimase pressoch\u00e9 invariato fino al principato di Traiano.\nUna volta terminata la guerra civile e volgendo ormai verso la conclusione la prima guerra giudaica, la legio XII \"Fulminata\" e la XVI \"Flavia Firma\" furono destinate alla provincia di Cappadocia dal 72/73, la prima con destinazione Melitene, la seconda fu posizionata a Satala, a protezione del confine dell'Eufrate.\nEntrambe le legioni (XII Fulminata e XVI Flavia) rimasero a presidio di questo tratto di \"limes\" fino alla fine del IV secolo come \u00e8 testimoniato dalla Notitia Dignitatum (databile al 387 circa).\nDa Traiano agli Antonini (114-166).\nNel 113, Traiano decise di procedere all'invasione del regno dei Parti. Il motivo era la necessit\u00e0 di ripristinare sul trono d'Armenia un re che non fosse un fantoccio nelle mani del re parto. E cos\u00ec l'Armenia fu invasa dall'esercito comandato dallo stesso imperatore Traiano nel 114, il quale ne conquist\u00f2 la sua capitale Artaxata. Deposto il suo re, un certo Partamasiri, annesse i suoi territori all'Impero romano, facendone per la prima volta, una nuova provincia. Le sue armate proseguirono da settentrione fino in Media ad est, ed in Mesopotamia settentrionale. L'Armenia fu, quindi, ordinata in provincia romana dall'imperatore e rimase tale fino alla sua morte (117), quando fu abbandonata dal successore Adriano. Quest'ultimo adott\u00f2 una politica di rafforzamento dei vecchi confini ad occidente dell'Eufrate, mentre le conquiste ad oriente del grande fiume furono abbandonate. Negli anni che seguirono, attorno al 141-143, l'imperatore Antonino Pio, padre adottivo dei futuri imperatori Marco Aurelio e Lucio Vero, pose sul trono d'Armenia un nuovo re filo-romano, Soemo.\nIl nuovo sovrano partico Vologase IV, divenuto re nel 148, poich\u00e9 nel 161 il trono del trono d'Armenia era divenuto vacante ed era stato reclamato da un certo Soemo, un principe di Emesa (che era pure senatore romano), reag\u00ec inviando in Armenia la propria cavalleria al comando del generale Osroe (\"Osrow\"), il quale inflisse una dura sconfitta ai Romani. Soemo fu deposto e dovette fuggire, mentre l'Armenia, in mano partica, ebbe un nuovo sovrano, di nome Pacoro.\nIl governatore della Cappadocia, Severiano, si mosse allora con l'esercito in Armenia, ma fu sconfitto ad Elegeia poco ad est dell'Eufrate. Le campagne militari che seguirono, condotte dal fratello di Marco Aurelio, Lucio Vero, portarono per\u00f2 all'annessione del regno all'impero romano insieme alla Mesopotamia settentrionale (162-166).\nDai Severi a Sapore I (230-252).\nNel 230, nonostante una soluzione diplomatica offerta dall'imperatore romano Alessandro Severo, i Persiani penetrarono in Mesopotamia cercando, senza riuscirvi, di conquistare \"Nisibi\" e mettendo in atto diverse incursioni in Siria e Cappadocia. La reazione romana, grazie al supporto del regno d'Armenia, permise loro di invadere con un'armata la Media (oggi Hamadan, Iran) nel 232, puntando dritti alla capitale Ctesifonte, gi\u00e0 diverse volte catturata al tempo dei Parti. Ardashir I riusc\u00ec a respingere l'assalto a prezzo di numerose perdite, il che lo convinse a mettere da parte temporaneamente le sue mire espansionistiche fino alla costa mediterranea, ed a concentrarsi nel consolidamento del suo potere ad oriente.\nNel 244, dopo la sconfitta romana subita a Mesiche, non lontano da Ctesifonte, il nuovo imperatore Filippo l'Arabo, per ottenere la pace da Sapore, e portare il proprio esercito fuori dal territorio nemico, dovette pagare 500.000 monete d'oro, ma sembra che il regno d'Armenia rimase ancora nella sfera di influenza romana, almeno fino alla morte del suo re, Cosroe II di Armenia (252 ca.).\nRiconquista romana (298-334).\nI Romani riuscirono a riconquistare il regno d'Armenia al termine di alcuni anni di guerra (296-298) ai tempi di Diocleziano (\"augusto\") e Galerio (\"cesare\"). La Mesopotamia torn\u00f2, anch'essa, sotto il controllo romano, mentre l'Armenia fu riconosciuta protettorato romano insieme all'Iberia, mentre a \"Nisibi\" furono accentrate le vie carovaniere dei commerci con l'estremo Oriente (Cina e India). Questa situazione rimase pressoch\u00e9 stabile per quasi un quarantennio. Sotto il re cristiano Tiridate III di Armenia, la maggior parte del regno si era convertita al cristianesimo. Ma nel 334 il re armeno fu fatto prigioniero e condotto in Persia, costringendo gli Armeni ad invocare l'aiuto di Costantino I. Quest'ultimo scrisse al grande re Sapore II, il quale al termine di una lunga trattativa, decise di annettere l'Armenia e mise sotto minaccia la vicina provincia romana di Mesopotamia. Costantino fu cos\u00ec costretto a prepararsi per la grande guerra contro la Persia, a partire dalla fine del 336. Giovanni Lido non nasconde che il desiderio di Costantino era anche quello di eguagliare imperatori come Traiano e Settimio Severo nella conquista della Persia.\nDopo la disfatta di Giuliano (363-384).\nDopo la campagna sasanide di Giuliano del 363, il nuovo imperatore, Gioviano, fu costretto a firmare con Sapore II un trattato che garant\u00ec ai Sasanidi forti guadagni territoriali, ed il ritorno alle basi orientali dell'armata romana senza ulteriori rischi di essere distrutta. Poco dopo lo stesso Sapore rivolse la propria attenzione al regno d'Armenia, riuscendo a catturare il suo re, Arsace II, fedele alleato dei Romani, costringendolo poi al suicidio. Tent\u00f2 anche di introdurre lo Zoroastrismo nel paese. La nobilt\u00e0 armena si oppose all'invasione e prese contatto con i Romani, che inviarono il re Papa, figlio di Arsace III. Sull'orlo di una nuova guerra, l'imperatore Valente decise di sacrificare Papa, facendolo assassinare a Tarso, dove si era rifugiato, dal generale Traiano (374).\nNel 384 il regno d'Armenia venne alla fine separato in due regioni, quella occidentale sotto l'Impero romano d'Oriente, e quella orientale, affidata ai Sasanidi. La regione occidentale divenne una provincia dell'Impero Romano con il nome di Armenia Minor, mentre la parte orientale rimase un regno all'interno della Persia fino al 428 quando i Sasanidi deposero il sovrano legittimo instaurando una loro dinastia.\nProvince/diocesi centrali-orientali (ad est Eufrate).\nQui sotto andremo ad analizzare il settore centrale del \"limes\" orientale, che difendeva i territori dell'alta Mesopotamia, tra i due corsi d'acqua principali: Eufrate e Tigri. Sar\u00e0, anche qui, opportuno evidenziare una breve sintesi della storia/formazione delle province sopra elencate.\nOffensive romane oltre l'Eufrate: Da Traiano a Caracalla (114-217).\nLe terre al di l\u00e0 dell'Eufrate furono conquistate per la prima volta da Traiano nel 115 durante le campagne contro i Parti. I territori di Mesopotamia ed Osroene furono, per\u00f2, abbandonati pochi anni pi\u00f9 tardi dal suo successore, Adriano, nel 117.\nLa Mesopotamia settentrionale torn\u00f2 di nuovo sotto il controllo romano in seguito alle campagne partiche di Lucio Vero del 163-166, almeno fino al regno di Commodo. A testimonianza dell'occupazione romana in Osroene, oltre l'Eufrate, un'iscrizione ad Edessa di quest'anno, ed una successiva a Dura Europos dell'epoca di Commodo (nel 183) riguardante la presenza della \"cohors II Ulpiae equitatae Commodianae\".\nLa Mesopotamia, perduta quindi attorno al 193, fu riconquistata da Settimio Severo nel 197-198 e posta sotto l'autorit\u00e0 del neocostituito \"praefectus Mesopotamiae\". Nella provincia furono dislocate due legioni appena formate: la I Parthica e la III Parthica. Le sedi delle legioni erano Singara e probabilmente Nisibi, con vexillationes a \"Dura Europos\".\nDifesa romana del \"limes\" della Mesopotamia settentrionale (231-260).\nTra il 224 e il 226/227 avvenne un episodio importante, che cambi\u00f2 le sorti dei rapporti tra Impero romano e Impero persiano: in Oriente l'ultimo imperatore dei Parti, Artabano IV, fu rovesciato dopo essere stato sconfitto in \"tre battaglie\" e il rivoltoso, Ardashir I, fond\u00f2 la dinastia sasanide, destinata a essere avversaria orientale dei Romani fino al VII secolo. In particolare, tra il 229 ed il 232 circa, Sasanidi e Romani si scontrarono per la prima volta, poich\u00e9 i primi, considerandosi discendenti dei Persiani, rivendicavano il possesso di tutto l'impero degli Achemenidi, ivi compresi i territori, ora romani, dell'Asia Minore e del Vicino Oriente, fino al mare Egeo.\nAd un iniziale sfondamento del fronte mesopotamico romano a pi\u00f9 riprese, da parte delle armate, prima di Ardashir I (dal 229 al 241) e poi del figlio Sapore I (dal 241 al 260), si susseguirono controffensive romane guidate dai suoi imperatori, come accadde nel caso di Alessandro Severo, Gordiano III e Valeriano. Quest'ultimo per\u00f2 fu sconfitto in battaglia nel 260 e fatto prigioniero dal \"Re dei Re\", permettendo che ancora una volta i territori romani di Mesopotamia, Siria e Cappadocia fossero razziati dalle armate sasanidi invasori, con conseguente demolizione del \"limes orientale\" in numerose sue postazioni (da forti e fortini a fortezze legionarie).\nNuove offensive romane in Mesopotamia (262-298).\nCon la morte di Valeriano, l'Impero romano, sebbene fosse sotto la costante pressione delle armate germano-sarmatiche del fronte settentrionale, fu costretto a reagire alla terribile disfatta subita nel 260, che aveva portato alla successiva occupazione di Antiochia, terza citt\u00e0 romana per numero di abitanti (dopo Roma ed Alessandria d'Egitto). Da questo momento in poi, per i quarant'anni successivi, le armate romane si spinsero, in almeno tre circostanze, \"in profondit\u00e0\" nei territori sasanidi, conquistando altrettante volte la loro capitale Ctesifonte: prima con il \"rector totius Orientis\", Odenato, poi con gli imperatori Caro e Numeriano, ed infine con Galerio, sotto la supervisione dell'Augusto, Diocleziano (fautore del progetto tetrarchico).\nAl termine di queste ultime campagne militari, la Mesopotamia ritorn\u00f2 sotto il controllo romano, l'Armenia fu riconosciuta protettorato romano, mentre a \"Nisibi\" furono accentrate le vie carovaniere dei commerci con l'estremo Oriente (Cina e India). Con il controllo di alcuni territori ad est del fiume Tigri, fu raggiunta la massima espansione dell'impero verso est (298). Fu, quindi, potenziato l'intero sistema di frontiere orientali, a partire dalla costruzione della \"Strata Diocletiana\" in Siria, e di nuove postazioni fortificate in tutta la Mesopotamia-Osroene; furono arruolate almeno cinque nuove legioni: la I \"Armeniaca\" e la II \"Armeniaca\" lungo l'Eufrate in Armenia; la IIII, V e VI \"Parthica\" in Mesopotamia ed Osroene.\nQuarant'anni di pace tra i due Imperi (298-334).\nIl trattato di pace tra Diocleziano ed il re sasanide Narsete dur\u00f2 quasi 40 anni. La sconfitta dei Sasanidi ad opera di Diocleziano e Galerio (pace del 298), aveva garantito all'Impero romano oltre un trentennio di relativa pace (fino al 334) e la Mesopotamia settentrionale tornava sotto il controllo romano. La frontiera fu, infatti, spostata fino al Khabur ed al Tigri settentrionale, passando per il Jebel Sinjar.\nUn nuovo conflitto (337-363).\nGli anni successivi alla morte di Costantino I (337), furono estremamente difficili per i due Imperi, coinvolti in una guerra di costante logoramento tra di loro, senza vinti, n\u00e9 vincitori: da una parte Costanzo II (che trascorse la maggior parte del suo tempo, tra il 337 ed il 350, ad Antiochia, trasformato per l'occasione in \"quartier generale\" delle armate orientali), dall'altra, Sapore II (nel tentativo assai improbabile di cacciare i Romani da tutti i territori asiatici ad occidente dell'Eufrate). I confini alla fine rimasero sostanzialmente stabili, con avanzate e ritirate, ora dell'uno ora dell'altro, almeno fino alla campagna sasanide di Giuliano del 363, quando le armate romane furono costrette a cedere buona parte dei territori ad est dell'Eufrate, rinunciando cos\u00ec a quasi due secoli e mezzo di conquiste.\nProvince/diocesi meridionali-orientali.\nQui sotto andremo ad analizzare il settore meridionale del \"limes\" orientale, che difendeva i territori romani di Siria, Commagene, Giudea e Arabia petrea o nabatea. Sar\u00e0, anche qui, opportuno evidenziare una breve sintesi della storia/formazione delle province sopra elencate.\nEpoca tardo repubblicana (67-31 a.C.).\nNel 67 a.C., Gneo Pompeo Magno fu nominato comandante di una flotta speciale per condurre una campagna contro i pirati che infestavano il Mar Mediterraneo, con un ampio potere che gli assicurava il controllo assoluto sul mare ed anche sulle coste per 50 miglia all'interno, ponendolo al di sopra di ogni capo militare in oriente. In soli tre brevi mesi (67 a.C.), le forze di Pompeo ripulirono letteralmente il Mediterraneo dai pirati, strappando loro l'isola di Creta e le coste della Licia, della Panfilia e della Cilicia, e dimostrando una straordinaria precisione, disciplina ed abilit\u00e0 organizzativa.\nFu allora incaricato di portare a termine la guerra contro Mitridate VI re del Ponto. Questo comando affidava essenzialmente a Pompeo la conquista e la riorganizzazione dell'intero Mediterraneo orientale. Egli condusse le campagne dal 65 a.C., riuscendo a distruggere le armate di Mitridate e Tigrane il grande, re d'Armenia, con i quali concluse una pace favorevole ai Romani. Occup\u00f2, quindi, la Siria, allora sotto il dominio di Antioco XIII (ultimo della dinastia dei Seleucidi), per poi muovere verso Gerusalemme, che occup\u00f2 in breve tempo. Pompeo impose una riorganizzazione generale dell'Oriente, istituendo nuove province e protettorati romani, tenendo conto sia dei fattori geografici sia di quelli politici, legati alla creazione di una nuova frontiera orientale, che vedeva in Tigrane un nuovo fondamentale punto di appoggio per vedere l'area di influenza romana estendersi ad est, fino al Mar Nero ed al Caucaso.\nDa Augusto a Nerone (30 a.C. - 66 d.C.).\nLa presenza di Augusto in Oriente subito dopo la battaglia di Azio, nel 30-29 a.C. poi dal 22 al 19 a.C., oltre a quella di Agrippa fra il 23-21 a.C. e ancora tra il 16-13 a.C., dimostrava l'importanza di questo settore strategico. Fu necessario raggiungere un \"modus vivendi\" con la Partia, l'unica potenza in grado di creare problemi a Roma lungo i confini orientali. Di fatto entrambi gli imperi avevano pi\u00f9 da perdere da una sconfitta, di quanto potessero realisticamente sperare di guadagnare da una vittoria. E cos\u00ec la Partia accett\u00f2 di fatto che ad ovest dell'Eufrate Roma organizzasse gli stati a suo piacimento: Augusto inglob\u00f2 cos\u00ec alcuni stati vassalli, trasformandoli in province romane (come la Giudea di Erode Archelao nel 6, dopo che vi erano stati dei primi disordini nel 4 a.C. alla morte di Erode il Grande) e rafforz\u00f2 vecchie alleanze con re locali, divenuti ora \"re clienti di Roma\" (come accadde per i sovrani di Emesa, Iturea, Commagene, Cilicia e Nabatea). \u00c8 possibile che a protezione dei questo settore di confine, siano state poste tre legioni in Siria: la IV \"Scythica\" a \"Cyrrhus\" (Khoros), la III \"Gallica\" ad \"Antiochia\" e la XII \"Fulminata\" a \"Raphaneae\" (Ch\u00e2ma).\nPrime rivolte in Giudea (66-74).\nAl termine della prima guerra giudaica degli anni 66-74, portata a termine dal figlio del nuovo Imperatore Vespasiano, Tito, fu lasciata per la prima volta nell'area giudea una legione, la X \"Fretensis\" a Gerusalemme, mentre con l'annessione della Commagene (nel 72), altre due legioni furono trasferite lungo il fiume Eufrate in Cappadocia (la XII \"Fulminata\" e la XVI \"Flavia Firma\").\nGiuseppe Flavio racconta che nel quarto anno di regno di Vespasiano (dal luglio del 72), Antioco, re della Commagene, fu implicato in vicende tali che lo portarono a dover rinunciare al trono del regno \"cliente\" di Commagene a vantaggio di un'annessione romana. Giuseppe Flavio racconta che il governatore di Siria, Lucio Cesennio Peto, non sappiamo se in buona o cattiva fede nei confronti di Antioco, mand\u00f2 una lettera a Vespasiano accusando lo stesso regnante, insieme suo figlio Epifane, di voler ribellarsi ai Romani e di aver gi\u00e0 preso accordi con il re dei Parti. Bisognava prevenirli per evitare una guerra che coinvolgesse l'impero romano.\nGiuntagli una simile denuncia, l'imperatore non pot\u00e9 non tenerne conto, tanto pi\u00f9 che la citt\u00e0 di \"Samosata\", la maggiore della Commagene, si trova sull'Eufrate, da dove i Parti avrebbero potuto passare il fiume ed entrare facilmente entro i confini imperiali. Cos\u00ec Peto venne autorizzato ad agire nel modo pi\u00f9 opportuno. Il comandante romano allora, senza che Antioco e i suoi se l'aspettassero, invase la Commagene alla testa della \"legio VI Ferrata\" insieme ad alcune coorti e \"ali\" di cavalleria ausiliaria, oltre ad un contingente di alleati del re Aristobulo di Calcide e di Soemo di Emesa.\nL'invasione avvenne senza colpo ferire, poich\u00e9 nessuno si oppose all'avanzata romana o resistette. Una volta venuto a sapere della notizia, Antioco non pens\u00f2 di far guerra ai Romani, al contrario prefer\u00ec abbandonare il regno, allontanandosi di nascosto su un carro con moglie e figli. Giunto a centoventi stadi dalla citt\u00e0 verso la pianura, si accamp\u00f2.\nFrattanto Peto invi\u00f2 un distaccamento a occupare \"Samosata\" con un presidio, mentre col resto dell'esercito si diresse alla ricerca di Antioco. I figli del re, Epifane e Callinico, che non si rassegnavano a perdere il regno, preferirono impugnare le armi, e tentarono di fermare l'armata romana. La battaglia divamp\u00f2 violenta per un'intera giornata; ma anche dopo questo scontro dall'esito incerto, Antioco prefer\u00ec fuggire con la moglie e le figlie in Cilicia. L'aver abbandonato figli e sudditi al loro destino, gener\u00f2 un tale sconcerto nel morale delle sue truppe che alla fine i soldati commageni preferirono consegnarsi ai Romani. Al contrario il figlio Epifane, accompagnato da una decina di soldati a cavallo, attravers\u00f2 l'Eufrate e si rifugi\u00f2 presso il re dei Parti Vologese, il quale lo accolse con tutti gli onori.\nAntioco giunse a Tarso in Cilicia, ma qui venne catturato da un centurione inviato da Peto a cercarlo. Arrestato fu mandato a Roma in catene. Vespasiano per\u00f2, non volendo vederlo in quelle condizioni, oltrech\u00e9 rispettoso dell'antica amicizia, durante il viaggio, ordin\u00f2 che fosse liberato dalle catene e lo fece fermare per il momento a Sparta. Qui gli concesse cospicue rendite, al fine di poter mantenere un tenore di vita da re. Quando queste informazioni giunsero al figlio, Epifane, che avevano temuto per la sorte del padre, si sentirono liberati da una grave peso e cominciarono a sperate di potersi riconciliare con l'imperatore. Chiesero pertanto a Vologese di potergli scrivere per perorare la loro causa. Essi, pur venendo trattati bene, non riuscivano ad adattarsi a vivere al di fuori dell'impero romano. Vespasiano concesse loro, generosamente, di trasferirsi senza paura a Roma insieme al padre, che sarebbero stati trattati con ogni riguardo.\nAssorbimento del regno Nabateo (105-106).\nLa Via Traiana Nova fu ricostruita dall'imperatore Traiano tra il 111 ed il 114. Era chiamata \"Via Traiana Nova\" per distinguerla dalla \"Via Traiana\" in Italia. Essa collegava Aelana sul Mar Rosso con la fortezza legionaria di Bostra, distante 267 miglia romane. Il suo proseguimento naturale fu dalla fine del III secolo, la \"Strata Diocletiana\", che congiungeva Bostra con il fiume Eufrate.\nRivolte giudaiche (115-135).\nVent'anni di guerre giudaiche (dal 115 al 135) portarono inevitabilmente ad insediare in tutta l'area giudea forti contingenti militari, per scongiurarne nuove ed eventuali. La seconda aveva costretto lo stesso Traiano, nel pieno della sua campagna militare contro i Parti a rivedere i piani di annessione delle nuove province d'oltre Eufrate, quali l'Armenia, l'Assiria e la Mesopotamia da parte del suo successore, Adriano. La terza, a riorganizzare l'intera area.\nOffensive sasanidi (230-260).\nA partire dal 230, le armate sasanidi avanzarono nella Mesopotamia romana ponendo sotto assedio molte guarnigioni romane lungo l'Eufrate, cercando inoltre, senza riuscirvi, di conquistare \"Nisibis\" (importante centro del commercio con l'Oriente e la Cina), e forse invadendo le province romane di Siria e Cappadocia. Vi \u00e8 da aggiungere che, in seguito a questa prima invasione sasanide, furono lasciati presso Hatra alcuni distaccamenti dell'esercito romano (della legio I Parthica e della \"Cohors IX Maurorum Gordiana\").\nPochi anni pi\u00f9 tardi una nuova invasione colp\u00ec sia la Mesopotamia, sia la stessa Siria, arrivando forse ad la stessa Antiochia nel 240, come sembra suggerire anche il fatto che la sua zecca smise di battere moneta nel 240 e 241.\nPoi fu la volta del figlio di Ardashir I, Sapore I, il quale, durante il regno di Treboniano Gallo (251-253), scaten\u00f2 una nuova offensiva contro le province orientali dell'impero romano. Le truppe persiane sfondarono il \"limes\" ed occuparono numerose citt\u00e0 della provincia di Mesopotamia (compresa la stessa Nisibis), per poi si spingersi ad ovest dell'Eufrate, in Cappadocia, Licaonia e Siria, dove batterono l'esercito romano accorrente a Barbalissos. Il successo in battaglia port\u00f2 le armate sasanidi ad impossessarsi della stessa Antiochia, dove ne distrussero numerosi edifici, razziarono un ingente bottino e trascinarono con loro numerosi prigionieri (253). Nel 256 una nuova invasione di Sapore I, sottraeva importanti roccaforti limitanee al dominio romano in Siria, come Dura Europos, che fu distrutta definitivamente insieme all'intera guarnigione romana: si trattava di una \"vexillatio\" della \"legio IIII Scythica\" oltre alla \"cohors XX Palmyrenorum sagittariorum equitata\".. Durante l'ultima invasione di Sapore I furono, inoltre, assediate Edessa e \"Carrhae\" tanto che il \"Cesare\" Valeriano fu obbligato a marciare contro le armate sasanidi, senza ottenere il successo sperato.\nNel corso di questi anni, pi\u00f9 volte gli imperatori romani furono, quindi, costretti ad intervenire per cacciare il nemico persiano dai territori romani di Siria, Cappadocia e Mesopotamia. Il primo fu Alessandro Severo, poi fu la volta di Gordiano III, ed infine Valeriano. Quest'ultimo per\u00f2 fu sconfitto in battaglia, catturato dal re Sapore I e costretto a trascorrere gli ultimi anni di vita, in prigionia, aprendo cos\u00ec le porte ad una nuova e devastante invasione dei territori siriaci, che culminarono con una nuova occupazione della \"metropolis\" di Antiochia (nel 260).\nProtezione della frontiera siriana: la \"Strata Diocletiana\" (298-300 ca.).\nAl termine delle campagne sasanidi di Galerio del 293-298, fu costruita una nuova linea di fortificazioni: la \"strata Diocletiana\". Si trattava di una \"via militaris\", lungo il cosiddetto tratto di \"limes arabicus\", e quindi comprendente forti, fortini e torri di avvistamento, e che rimase in uso fino al VI secolo.\nLa strada era munita di una lunga serie di fortificazioni, costruite tutte allo stesso modo: si trattava di \"castra\" rettangolari con mura molto spesse e con torri sporgenti verso l'esterno. Erano situate normalmente ad un giorno di marcia (ca. 20 miglia romane) le une dalle altre. Il percorso cominciava presso l'Eufrate a Sura, lungo il confine prospiciente il nemico sasanide, e continuava verso sud-ovest, passando prima per Palmira e poi per Damasco e congiungendosi, quindi, con la Via Traiana Nova. Vi era poi una diramazione che si spingeva ad est dell'Hauran, per Imtan, fino all'oasi di Qasr Azraq. Si trattava in sostanza di un sistema continuo di fortificazioni che dall'Eufrate collegava il Mar Rosso presso \"Aila\"."}
{"id": "2115335", "revid": "167080", "url": "https://it.wikipedia.org/wiki?curid=2115335", "title": "Mediolanum (citt\u00e0)", "text": ""}
{"id": "2115336", "revid": "125961163", "url": "https://it.wikipedia.org/wiki?curid=2115336", "title": "Artiglio", "text": "L'artiglio \u00e8 un elemento che si trova all'estremit\u00e0 delle zampe della maggior parte dei mammiferi, uccelli ed alcuni rettili. Sono delle fanere a forma di uncino.\nLa parola artiglio pu\u00f2 anche essere utilizzata riferendosi agli invertebrati, qualcosa di simile pu\u00f2 essere infatti trovato negli artropodi come gli scarafaggi o i ragni, i quali possiedono una struttura uncinata direttamente collegata alla zampa o al tarso in modo da aumentare la presa su una qualsiasi superficie.\nGli artigli possono essere utilizzati per catturare e tener salda una preda, scavare o arrampicarsi sugli alberi.\nGli artigli sono composti da una proteina resistente chiamata cheratina.\nEsistono appendici simili che per\u00f2 non essendo uncinate e taglienti prendono il nome di unghie.\nIn passato, artigli di leone, tigre ed orso venivano utilizzati nella costruzione di ornamenti, collane e fermagli. Oggi la produzione \u00e8 diventata illegale poich\u00e9 parti di animali protetti.\nNei tetrapodi.\nNei tetrapodi, gli artigli sono di cheratina suddivisi in due strati. L'unghia (\"unguis\") \u00e8 la parte esterna e pi\u00f9 dura, formata da fibre di cheratina disposte perpendicolarmente alla direzione di crescita e stratificate obliquamente. La parte sub-ungueale \u00e8 pi\u00f9 morbida, lamellare, la venatura \u00e8 parallela al verso di crescita. L'artiglio cresce al di fuori della matrice ungueale alla base dell'unghia, e la sub-unghia si sviluppa abbondantemente durante la propagazione attraverso il letto ungueale. L'unghia cresce pi\u00f9 velocemente della sub-unghia per produrre la tipica curvatura e i lati pi\u00f9 sottili si sfaldano pi\u00f9 velocemente e facilmente della parte centrale pi\u00f9 spessa, producendo zone pi\u00f9 o meno affilate.\nNei mammiferi.\nSono elementi alla fine delle dita delle zampe che servono per grattare, prendere e a difendersi. Sono di lunghezza variabile a seconda delle specie e formate da alfa cheratina. Nell'uomo l'equivalente sono le unghie, pi\u00f9 piatte e con un bordo pi\u00f9 curvo rispetto agli artigli. Un'unghia abbastanza grande da poter sorreggere un ingente peso \u00e8 chiamata zoccolo, ne sono provvisti gli ungulati. Gli artigli possono essere protrattili (celati a riposo ed estratti volontariamente dall'animale), semi-protrattili, non protrattili ne retrattili, semi retrattili o retrattili (estratti a riposo e rinfoderati volontariamente dall'animale). A volte la crescita degli artigli si ferma e riparte, come avviene nei peli. L'unica differenza \u00e8 che i peli cadono per poi essere sostituiti da nuovi, negli artigli, invece, si ha uno strato di abscissione ed il vecchio segmento viene perso. Il processo di sostituzione dell'unghia del pollice umano richiede diversi mesi. Molti animali vengono spesso visti nell'atto di \"farsi le unghie\" sopra un pezzo di legno o altro materiale, gli ungulati selvatici non ne hanno bisogno dato che i loro si consumano automaticamente al contatto con il terreno. Gli ungulati domestici (cavalli, asini e muli) spesso necessitano di una spuntata agli zoccoli effettuata da un maniscalco, a causa del loro scarso movimento su terreni duri.\nIn certi paesi si pratica l'onyxectomia (da greco \"onyx\", unghia) sugli animali da compagnia (gatti soprattutto). Si tratta di un'operazione chirurgica che consiste nella rimozione degli artigli. Questa operazione, compiuta per evitare che il gatto di casa graffi i mobili ad esempio, \u00e8 considerata come particolarmente crudele perch\u00e9 molto invalidante. In Italia e nell'Unione europea questa pratica \u00e8 illegale.\nNei primati.\nLe unghie dei primati sono formate solamente dalla \"unguis\", la sub-unghia \u00e8 completamente scomparsa. Con l'evoluzione di mani e piedi, gli artigli non sono pi\u00f9 necessari alla locomozione, per\u00f2 la maggior parte delle dita dei primati continua ad avere delle unghie. Comunque, unghie simili ad artigli possono esser trovate sulle Callitrichinae di piccola taglia, eccezione fatta per l'alluce, le proscimmie, che possiedono una o due unghie modificate a mo' di pettine per la toeletta, utilizzate per la pulizia personale. Questa particolare unghia pu\u00f2 essere trovata sull'indice dei Lemuri e sui Lorinae, sull'indice e sul medio dei Tarsius. Gli aye-aye hanno unghie funzionali su tutte le dita eccetto che sull'alluce, possiedono un'unghia da toelettatura su ambedue gli indici.\nNegli uccelli.\nGli uccelli di solito hanno degli artigli alle zampe. Nei rapaci sono gli strumenti di caccia primari, altri uccelli, tra cui il casuario, li utilizzano come difesa.\nLe specie di uccelli fossili come l\"\"Archeopterix\" ne avevano anche sulle ali. Si conosce solo una specie che attualmente abbia gli artigli sulle ali, l'Hoazin, il cui pulcino possiede due artigli che gli permettono di aggrapparsi ai rami; mentre l'oca armata (\"Plectropterus gambensis\") possiede uno sperone alare che usa nella lotta.\nNei rettili.\nLa maggior parte dei rettili possiede dita che terminano con robusti artigli che si formano partendo dall'ultima squama. Nei serpenti zampe ed artigli sono completamente scomparsi, ma nel Boa constrictor, resti di arti posteriori ridotti sono visibili, sotto forma di singolo artiglio (sperone), su ambedue i lati dell'apertura anale.\nI dinosauri sono conosciuti per avere posseduto degli artigli come quelli che si possono ritrovare sui resti del \"Velociraptor\".\nNegli anfibi.\nL'unico anfibio a possedere degli artigli \u00e8 lo Xenopus laevis, sembra che l'artiglio si sia evoluto diversamente nella linea anfibia e amniota.\nNegli artropodi.\nGli artigli sono delle espansioni di chitina sui segmenti terminali dei (tarsi) degli arti. Non sono equivalenti da un punto di vista filogenico agli artigli dei tetrapodi."}
{"id": "2115338", "revid": "1543377", "url": "https://it.wikipedia.org/wiki?curid=2115338", "title": "Guglielmo I di Bures", "text": "Arriv\u00f2 nel Regno di Gerusalemme prima del 1115 con suo fratello Goffredo, erano vassalli di Joscelin I di Edessa.\nNel 1119 presero parte ad una razzia in territorio turco, oltre il fiume Giordano, dove Goffredo fu ucciso.\nGuglielmo divenne Principe di Galilea quando Joscelin assunse il titolo di Conte di Edessa.\nQuando Eustachio I de Grenier mor\u00ec nel 1122, e mentre Baldovino II di Gerusalemme era tenuto prigioniero, egli divenne connestabile e reggente del Regno. \nNel 1127-8 egli fu inviato in Francia, insieme ad Ugo dei Pagani, con l'incarico di trovare un marito per l'erede al trono, la figlia di Baldovino, Melisenda di Gerusalemme.\nGuglielmo mor\u00ec senza figli e gli successe, come Principe di Galilea, Elinardo, il figlio di suo fratello Goffredo."}
{"id": "2115339", "revid": "154893", "url": "https://it.wikipedia.org/wiki?curid=2115339", "title": "SO.RI.MA.", "text": ""}
{"id": "2115340", "revid": "75435", "url": "https://it.wikipedia.org/wiki?curid=2115340", "title": "Kohen Gadol", "text": ""}
{"id": "2115341", "revid": "486946", "url": "https://it.wikipedia.org/wiki?curid=2115341", "title": "Canta che ti passa (film)", "text": ""}
{"id": "2115342", "revid": "106908", "url": "https://it.wikipedia.org/wiki?curid=2115342", "title": "Samuele Riva", "text": "Biografia.\nInizia la carriera di modello quando poco pi\u00f9 che diciassettenne viene scoperto in una discoteca di Milano, dove lavorava. All'et\u00e0 di diciannove anni ottiene la fama internazionale, dopo aver sostituito David Fumero, come volto principale della campagna pubblicitaria di \"Le M\u00e2le\" di Jean-Paul Gaultier, che lo vedeva nei panni di un sensuale marinaio d'altri tempi.\nDa quel momento la sua carriera subisce una svolta, diventando uno dei modelli pi\u00f9 richiesti del mondo della moda.\nLavora per le pi\u00f9 importanti e note firme, come Armani Jeans, Custo Barcelona, Gianfranco Ferr\u00e9, Moschino, Versace Classic, Carlo Pignatelli, Rocco Barocco e Jean Paul Gaultier, inoltre appare sulle copertine e in servizi fotografici per testate come \"L'Uomo Vogue\", \"GQ\", \"Arena Homme +\" e molte altre.\nNel 2001, dopo aver terminato gli studi ed aver conseguito il diploma, viene eletto modello dell'anno. Continua la sua carriera come testimonial per Giorgio Armani e Versace.\nNella pubblicit\u00e0 \u00e8 stato protagonista di uno spot per la fragranza di Christian Dior l\"'Eau sauvage\", sempre per la stessa maison appare al fianco di Monica Bellucci nello spot televisivo per il rossetto \"Rouge Dior\". Appare nello spot della Volkswagen Touran con ParkAssist.\nLegato profondamente alla sua citt\u00e0 natale, \u00e8 da sempre un tifoso del Milan. Ultimamente ha portato la sua esperienza nel mondo della moda come consulente per il programma televisivo \"Modeland\", in onda su All Music."}
{"id": "2115345", "revid": "1573940", "url": "https://it.wikipedia.org/wiki?curid=2115345", "title": "Fundulopanchax sjostedti", "text": "Fundulopanchax sjoestedti () \u00e8 un pesce osseo d'acqua dolce appartenente alla famiglia Nothobranchiidae. \u00c8 spesso noto con i sinonimi \"Aphyosemion sjostedti\" o \"Aphyosemion sjoestedti\".\nDistribuzione e habitat.\nQuesta specie \u00e8 endemica della regione del delta del Niger in Nigeria e Camerun; \u00e8 segnalato anche in Ghana. Vive in acque ferme e paludose nella foresta pluviale di pianura.\nCaratteristiche.\nMisura fino a 13\u00a0cm.\nBiologia.\nNon \u00e8 una specie stagionale.\nRiproduzione.\nDepone le uova sul fondo. La schiusa avviene dopo 2 mesi dalla deposizione.\nAcquariofilia.\nSi tratta di una specie facile da allevare in acquario.\nStato di conservazione.\nNon \u00e8 al momento considerata una specie minacciata dalla IUCN perch\u00e9 il suo areale \u00e8 abbastanza vasto e le cause di minaccia sono limitate ad ambiti marginali. Potenziali minacce sono la perdita dell'habitat causata dalla coltivazione della palma da olio, l'estrazione del petrolio e la creazione di nuovo suolo agrario e urbanizzato."}
{"id": "2115346", "revid": "599013", "url": "https://it.wikipedia.org/wiki?curid=2115346", "title": "Jason Collier", "text": "Alto 2,13 metri per 118\u00a0kg di peso, Collier giocava come centro nella NBA.\nCarriera.\nDopo quattro anni di college, venne scelto al primo turno del draft NBA del 2000 dagli Houston Rockets. Dopo le prime tre stagioni, durante le quali gioc\u00f2 pochi minuti e per poche partite, nel 2003-04 venne scambiato agli Atlanta Hawks, dove trov\u00f2 un notevole spazio, seppur relegato per la maggior parte della stagione in D-league, ed increment\u00f2 le sue cifre a 11,3 punti e 5,6 rimbalzi a partita. Durante la stagione successiva (2005) riusc\u00ec a giocare per 70 partite, quasi quante quelle disputate nei quattro anni precedenti.\nIl 15 ottobre 2005, poco prima dell'inizio del campionato, Jason fu colpito da un attacco cardiaco che lo uccise mentre dormiva nel suo letto. Gi\u00e0 da alcuni anni soffriva di cardiomiopatia dilatativa. La squadra lo commemor\u00f2 indossando durante la stagione una fascia nera alla spalla, e ritirando la sua maglia n.40."}
{"id": "2115360", "revid": "86599", "url": "https://it.wikipedia.org/wiki?curid=2115360", "title": "Cratere Marina", "text": "Marina \u00e8 un cratere d'impatto presente sulla superficie di Titania, il maggiore dei satelliti di Urano, a 15,5\u00b0 di latitudine sud e 316,0\u00b0 di longitudine est. Il suo diametro \u00e8 di circa 40\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio della commedia shakespeariana \"Pericle, principe di Tiro\", \"Marina\", la figlia di \"Pericle\"."}
{"id": "2115362", "revid": "82119094", "url": "https://it.wikipedia.org/wiki?curid=2115362", "title": "Pixidis nautica", "text": "La pixidis nautica o pisside nautica era uno strumento magnetico utilizzato per l'orientamento sul mare.\nA differenza dei pi\u00f9 antichi congegni marinari, costituiti da un ago di ferro magnetizzato galleggiante in un vaso d'acqua, la \"pixidis nautica\" era una scatola di vetro che conteneva un perno di bronzo nel quale era infilato un ago magnetico d'acciaio, e sul coperchio presentava 360 tacche, per indicare i 360 gradi goniometrici.\nLa \"pixidis nautica\" comparve in Italia meridionale verso la met\u00e0 del XIII secolo; essa permetteva di orientarsi in mare aperto anche quando questo era mosso.\nL'invenzione e la diffusione della \"piyidis nautica\".\nNel corso del Medioevo le tecniche di orientamento sul mare subirono notevoli innovazioni nel contesto mediterraneo ed europeo.\nA partire dalla seconda met\u00e0 del XII secolo sia in ambito cristiano che musulmano fece la sua apparizione sulle navi che solcavano il Mediterraneo uno strumento di orientamento costituito da un ago di ferro magnetizzato, infilato in una cannuccia, a sua volta galleggiante in un vaso colmo d'acqua. L'ago si allineava con il campo magnetico terrestre, indicando il nord e orientandosi verso la Stella Polare.\nAllo stato non si conosce ancora da dove sia partita l'idea basilare di questo nuovo congegno marinaro: di certo si sa che nella prima parte del XII secolo esso era gi\u00e0 in uso in Cina, ma non era impiegato nella marineria. \u00c8 probabile che, tramite gli Arabi, sia giunto a Baghdad, successivamente nel Medioriente e poi applicato nell'arte della navigazione, come vuole la tradizione bassomedievale ed umanistica, dai marinai di Amalfi che frequentavano i porti arabi africani e siro-palestinesi.\nTale strumento permetteva di mantenere la rotta anche quando il cielo era coperto, purch\u00e9 il mare fosse calmo; quando esso era mosso, la forza meccanica delle onde vinceva quella magnetica, per cui l'ago cominciava a girare, facendo smarrire la direzione. La navigazione in mare aperto in pieno inverno, pertanto, rimaneva ancora interdetta a causa delle incerte condizioni del mare (\"vernum mare serratum.\" Trad: chiusura del mare d'inverno).\nUn nuovo strumento a secco.\nNel 1268 re Carlo I d'Angi\u00f2 chiam\u00f2 all'assedio di Lucera, ultima roccaforte rimasta fedele alla causa sveva, il meccanico francese Pietro Peregrino de Maricourt, abile costruttore di macchine belliche d'assalto. Costui, durante la permanenza in quella terra, conobbe un \"novissimum instrumentum\" (uno strumento nuovissimo) impiegato nell'orientamento, specialmente sul mare. Quella conoscenza lo indusse a scrivere un trattato epistolare, il \"De Magnete\", nel quale egli passava in rassegna tutti i congegni di orientamento magnetico, per soffermarsi su questa nuova invenzione, alla quale attribu\u00ec, forse per primo, il nome di \"pixidis nautica\".\nIl nuovo strumento era differente dai precedenti perch\u00e9 non era \u201cad acqua\u201d, bens\u00ec \u201ca secco\u201d, cio\u00e8 non era costituito da un vaso colmo d'acqua, nel quale galleggiava un congegno. Esso era invece formato da una scatola, detta appunto \"pixidis\", di vetro, bassa e di sezione circolare, poco profonda ed alquanto ampia. Sul coperchio, anch'esso di vetro, erano segnate 360 tacche, per indicare i 360 gradi goniometrici; due linee ortogonali indicate come diametri sul coperchio rappresentavano il settentrione-meridione e l'oriente-occidente.\nTra il coperchio e la base della scatola era collocato un perno girevole in bronzo, nel quale erano infilati, in posizione perpendicolare tra loro, ma non complanare, due aghi, uno di bronzo e l'altro di ferro o di acciaio magnetizzato per induzione mediante un magnete (l'acciaio, in particolare, conserva meglio la magnetizzazione). La magnetite, di cui era fatto il magnete, era un minerale di colore azzurro, definito \"adamans\", e proveniva dall'Asia Minore per quanto riguarda l'area mediterranea e dalla Scandinavia per quanto concerne il Nord Europa.\nAvvicinando il polo nord o il polo sud del magnete alla \"pixidis\" vitrea, si doveva attendere che il moto dell'ago di ferro, magnetizzandosi, intanto, per induzione, si arrestasse e si stabilizzasse sulla linea del settentrione-meridione incisa sul coperchio. L'ago magnetizzato, infatti, si dispone lungo le linee del campo magnetico terrestre.\nUna \"regula\" in vetro, cio\u00e8 una diottra o righello, alle cui estremit\u00e0 erano posti due chiodini (\"stili\") in argento o in bronzo, completava la \"pixidis nautica\". La \"regula\" serviva, in particolare, per misurare l'azimuth del sole, della luna e delle stelle, per stabilire la latitudine della nave. Tale misurazione veniva effettuata ponendo la \"regula\" in asse con il sole; l'ombra formata dal chiodino anteriore della diottra segnava l'azimuth dell'astro sulla tacca del coperchio della \"pixidis\".\nLe \"cassule\" del Mare del Nord.\nNei mari del Nord, tra XII e XIII secolo, era in uso un congegno marinaro d'orientamento costituito da un vaso pieno d'acqua, nel quale galleggiavano due \"cassule\" di legno, cio\u00e8 due oggetti, di cui uno a forma di semisfera piena e l'altro, dello stesso diametro, dalle fattezze di un basso e largo cilindretto. Tra le due \"cassule\" era incollato un magnete, che indicava la direzione settentrionale. Sulla cassula superiore, che aveva la sezione circolare, erano incise 360 tacche, le quali rappresentavano i 360\u00b0 in cui \u00e8 divisa una circonferenza goniometrica.\nLo strumento, di ideazione danese, cos\u00ec composto costituiva una sorta di anticipazione della \"pixidis\" per quanto concerne approssimative misure dell'azimuth degli astri.\nUn frammento, costituito da un cerchio di legno, sul quale erano state incise 360 tacche, fu rinvenuto in Groenlandia negli anni '50 del XX secolo.\nL'idea dell'applicazione delle tacche, realizzata nei mari del Nord, pass\u00f2 poi nel Mediterraneo, dove fu impiegata nella costruzione della \"pixidis\", principalmente per la misurazione dell'azimuth.\nL'impiego della \"pixidis nautica\" nella marineria.\nL'impiego della \"pixidis nautica\" nella marineria permetteva la navigazione anche in inverno e in mare aperto; infatti l'ago magnetico imperniato resisteva molto bene alle sollecitazioni meccaniche delle onde del mare grosso.\nQuesto strumento era destinato a rivoluzionare le tecniche della navigazione, offrendo ai naviganti l'opportunit\u00e0 di muoversi sul mare con sufficiente sicurezza in tutti i periodi dell'anno, in una prima fase almeno in uno specchio d'acqua chiuso, come il Mediterraneo.\nUna prova indiretta, ma decisamente esaustiva, circa l'impiego della \"pixidis nautica\" dovrebbe necessariamente essere collegata a testimonianze di navigazione lungo rotte in mare aperto nel corso dei mesi invernali, cio\u00e8 tra novembre e febbraio, come affermano Heinrich Winter (1937) e Frederic C. Lane (1963). Di certo sappiamo che dovette essere proprio la \"pixidis nautica\" a favorire e incoraggiare quella pratica di navigazione, in quanto essa si diffuse proprio subito dopo l'apparizione del detto strumento, cio\u00e8 tra il 1270 e il 1300, tra febbraio e maggio e da agosto fino a Natale.\n1259: la testimonianza di un contratto.\nUn contratto di societ\u00e0 di mare del 1259 fornisce ulteriori informazioni circa l'applicazione del nuovo congegno in campo marittimo.\nL'atto in questione, stipulato tra nobili mercanti del Ducato di Amalfi, accerta la navigazione in mare aperto di un'imbarcazione amalfitana nella seconda met\u00e0 dell'inverno, cio\u00e8 a partire dal 20 febbraio.\nNon essendo noti, allo stato, altri documenti precedenti a questo che provino navigazioni in mare aperto in pieno inverno, \u00e8 possibile ritenere che i mercanti-marinai di Amalfi dovettero essere i primi in assoluto a compiere quell'impresa. Pertanto, quello fu un primo interessante passo in avanti, in quanto la partenza di navi per l'Africa e il Medioriente veniva anticipata dalla primavera al mese di febbraio. Ci\u00f2 costituirebbe una prova indiretta dell'impiego di uno strumento di orientamento nautico pi\u00f9 funzionale e sicuro rispetto a quelli precedenti, che potrebbe coincidere a giusta ragione con la \"pixidis\".\nLa \"pixidis nautica\" in Puglia e le attivit\u00e0 marinare degli amalfitani.\nDieci anni dopo questa prima navigazione invernale amalfitana Pietro Peregrino trova la \"pixidis nautica\" in Puglia e la descrive; ne risulta proprio uno strumento magnetico di orientamento \u201ca secco\u201d praticamente utile allo scopo predetto. Pertanto, questo congegno doveva essere in uso in area pugliese al tempo dell'assedio di Lucera (1268-1269). In quell'epoca le attivit\u00e0 marinare e fiscali, monetarie e giuridiche di quella regione erano sotto il quasi totale controllo delle famiglie nobili ravellesi, che si erano ormai consolidate, essendo ivi presenti ed attive nel settore mercantile sin dall'et\u00e0 normanna. I ravellesi, provenienti da una citt\u00e0 a mezza costa, posta su alture collinari situate alle spalle di Amalfi, sin dal regno di Federico II (1198-1250) erano soprattutto funzionari regi, per la maggior parte protontini (viceammiragli dipendenti dal grande ammiraglio del regno), portolani (responsabili dei porti), secreti (alti funzionari fiscali), maestri zecchieri.\nIl ritrovamento della \"pixidis nautica\" in Puglia, la partecipazione di un ravellese alla societ\u00e0 di mare del 1259 che prevedeva la navigazione invernale in mare aperto e il controllo delle attivit\u00e0 marinare pugliesi da parte dei ravellesi possono costituire prove a sostegno della tesi dell'ideazione di quel rivoluzionario strumento nautico magnetico da parte degli esperti navigatori della marineria amalfitana.\nGi\u00e0 nel 1080, infatti, il poeta normanno Guglielmo di Puglia confermava che la tradizione marinara e la fama in materia di navigazione degli amalfitani erano ormai note in tutto il mondo di allora.\nIn quella societ\u00e0 marinara medievale si formarono, da entrambi i punti di vista teorico e pratico, capitani, nocchieri e \"periti in arte maritima\", puntualmente menzionati nelle fonti. Alcuni di questi insegnarono nello Studio Napoletano fondato da Federico II nel 1224.\nIl \"bossolo\": perfezionamento della \"pixidis nautica\".\nNel corso della seconda parte del XIII secolo la \"pixidis nautica\" fu sottoposta ad una trasformazione per quanto concerne la scatola, la quale non fu pi\u00f9 fatta in vetro, bens\u00ec confezionata in legno di bosso. Questa scelta fu dettata dall'empirica scoperta della schermatura che tale qualit\u00e0 di legna offre all'influsso di campi magnetici esterni.\nNaturalmente gli esperti di quel tempo non erano affatto a conoscenza della vera causa dell'orientamento dell'ago magnetico verso settentrione, per cui essi pensavano che il magnete fosse una sorta di \u201cpietra magica\u201d (\"adamans\") che riceveva la virt\u00f9 di attrarre il ferro e di fornirgli quella forza per l'influsso della Stella Polare. I naviganti notarono che in alcune circostanze inspiegabili l'ago della \"pixidis\" impazziva, cominciando a girare con il perno in cui era conficcato; ci\u00f2 avveniva soprattutto quando la nave passava per determinati luoghi sottocosta. Essi per tentativi, provando a modificare il materiale di cui era fatta la scatola, scoprirono che il legno chiaro e pesante della pianta di bosso limitava molto quelle strane interferenze, che erano dovute al magnetismo delle rocce o a giacimenti di magnetite. \nIl \"bossolo\" e la Rosa dei venti.\nL'uso della scatola di bosso fece assumere al nuovo strumento perfezionato la denominazione di \u201cbussola\u201d, termine che utilizziamo ancora oggi per denotare strumenti di orientamento basati sulla forza magnetica. Questo vocabolo fece la sua prima apparizione a partire dal 1270 (\"bossolo\") e da allora in poi entr\u00f2 a far parte dapprima del gergo pseudo-scientifico e della letteratura in materia e poi di quello comune.\nTra quest'ultima data e il 1300 la \"pixidis nautica\", conosciuta ormai come \"bossolo\", fu sottoposta ad un altro perfezionamento ben pi\u00f9 significativo, questa volta riguardo alle tecniche di orientamento. Al perno girevole che conteneva i due aghi, di cui uno di ferro o acciaio magnetizzato e l'altro di bronzo o d'argento, fu applicata una \"rotula\" o \"rotella\" di carta a mano dalla grammatura grossa, sulla quale era disegnata una rosa con 16 o 32 venti.\nQuesta carta di forma rotonda era solidale all'ago magnetico, nel senso che quest'ultimo doveva restare sempre esattamente in linea con il settentrione, segnato sulla Rosa mediante un giglio angioino. Tale particolare indica che l'area geografica in cui fu ideato quel perfezionamento dovette essere il regno angioino di Napoli. Inoltre in quell'epoca le cartiere per la fabbricazione di tale tipo di carta erano diffuse lungo i fiumi dei centri amalfitani e ad Amalfi era attiva la pi\u00f9 antica ferriera pubblica del Meridione, che produceva anche l'acciaio.\nL'applicazione della Rosa nella bussola consentiva un orientamento pi\u00f9 preciso e una ricostruzione pi\u00f9 dettagliata della zona di mare in cui si trovava la nave, in previsione della segnatura di una rotta pi\u00f9 sicura.\nPositano, Flavio Gioia e gli errori di interpretazione.\nL'invenzione di questo nuovo strumento, evoluzione o perfezionamento della \"pixidis nautica\", viene attribuita dalla tradizione storiografica e letteraria alla terra marittima di Positano, appartenente al Ducato di Amalfi, e in particolare al suo illustre figlio Flavio Gioia. Costui, esperto in \"arte maritima\", avrebbe realizzato quel nuovo congegno verso l'anno 1300 o 1302.\nLe ricerche documentarie condotte per dimostrarne l'esistenza, perpetuatesi nel corso di vari decenni, hanno recentemente dimostrato che nel territorio amalfitano non \u00e8 mai esistito un personaggio denominato Flavio Gioia. Egli, comunque, non \u00e8 frutto di un'invenzione popolare, bens\u00ec di un errore di interpretazione rinascimentale, avvenuta tra scrittori dell'Emilia-Romagna. Tutto parte dall'affermazione di Giambattista Pio di Bologna, il quale nel 1511 scrive: \"Amalphi, in Campania veteri, magnetis usus inventus a Flavio traditur; cuius adminiculo navigantes ad arcton diriguntur; quod auxilium priscis erat incognitum\".\nIl suo conterraneo Lilio Gregorio Giraldi circa trent'anni dopo interpret\u00f2 la prima parte di quel passo in questo modo: \"Si tramanda che l'uso del magnete sia stato inventato da Flavio ad Amalfi, nella vecchia Campania\".\nCos\u00ec il Giraldi fu il primo a creare l'equivoco, affermando nei suoi scritti: \"Sed non multis retro saeculis, in Campaniae oppido, antiquis navigandi usus incognitus, per magnetem et chalibem quorum indicio nautae ad polos diriguntur; a Flavio quodam excogitatus traditur\" (\"escogitato da un certo Flavio\"); \"quae res nunc vulgari voce nautarum pyxis, sei pyxidecula magnetis appellatur\".\nDa queste riflessioni si evidenzia il termine classico \"pyxis\", trasformato nel Medioevo in \"pixidis\", usato per indicare lo strumento di orientamento magnetico (\"pyxidecula magnetis\"). Al nome Flavio in seguito fu associato il cognome \"Gioia\", come sostengono Scipione Mazzella (1601) e le cronache ecclesiastiche amalfitane risalenti al XVI secolo.\nAnalizzando meglio l'asserzione di Giambattista Pio, si giunge alla seguente conclusione: l'interpretazione di quel testo latino va intesa in altro modo; pertanto la corretta e letterale traduzione sarebbe: \"Si tramanda da Flavio l'uso del magnete inventato ad Amalfi, nella vecchia Campania\". Il Flavio in oggetto non sarebbe, allora, il presunto amalfitano inventore, bens\u00ec Flavio Biondo, lo scrittore forlivense che nel 1450 attribuiva agli amalfitani l'invenzione di uno strumento magnetico utile nell'orientamento marittimo. Ci\u00f2 \u00e8 ulteriormente provato dalla frase \"cuius adminiculo navigantes ad arcton diriguntur, quod auxilium priscis erat incognitum\" presa letteralmente in prestito dal Pio proprio dall'opera del Biondo.\nUna parte della letteratura storiografica dei secoli XVII e XVIII, riferendosi ad una tradizione prettamente amalfitana, riporta che l'inventore dell'uso del magnete nella navigazione, sotto forma di \"pixidis nautica\" o di \"bossolo\", si sarebbe chiamato Giovanni Gioia. La ricerca nelle fonti documentarie amalfitane, effettuata da alcuni studiosi, ha confermato l'esistenza nel territorio dell'antica repubblica marinara di una famiglia Gioia: in particolare, essa viene attestata, nel corso del XVI secolo, a Ravello. Questo dato assume una rilevante importanza, poich\u00e9 si aggiunge a quanto dichiarato nella sezione I a proposito della tesi dell'invenzione della \"pixidis nautica\" da parte di qualche esperto in \"arte maritima\" originario proprio di quella citt\u00e0 del Ducato di Amalfi. In effetti, il cognome \"Gioia\" richiama toponimi prettamente pugliesi, denotando nel suo significato il possedimento terriero in genere.\nPertanto, la consistente ed antica frequentazione ravellese della Puglia avrebbe potuto tranquillamente trasferire quel cognome in area amalfitana, dove una famiglia Gioia si sarebbe impegnata nella marineria e nella navigazione ed un suo esponente, in et\u00e0 sveva (1194-1265), avrebbe ideato quel prezioso strumento nautico.\nIl perfezionamento della \"pixidis nautica\", avvenuto mediante l'impianto della Rosa dei venti nella sua nuova forma di \"bossolo\", \u00e8 da attribuire effettivamente alla marineria positanese, particolarmente attiva nel corso del XIII secolo angioino. Tale asserzione sarebbe dimostrata dall'applicazione nella bandiera della flotta di galee di Positano di un \"signum novum, atque insolitum\", cio\u00e8 proprio della \"pixidis nautica\" o bossolo che dir si voglia a partire dai primi anni del XIV secolo.\nLa \"charta da navegare\": un prodotto della \"pixidis nautica\".\nL'invenzione della \"pixidis nautica\" e il suo perfezionamento rappresentato dal \"bossolo\" con la Rosa dei Venti contribuirono notevolmente alla produzione delle prime carte nautiche, denominate \"chartae da navegare\", nonch\u00e9 dei \"compassi\" o \"portolani\".\nCi\u00f2 \u00e8 stato possibile soprattutto grazie alla capacit\u00e0 di tale congegno di individuare la rotta e di misurare l'azimuth degli astri per stabilire l'esatta posizione della nave.\nLa carta nautica e il portolano.\nCos\u00ec, quando una nave lasciava il porto, il \"nauclerius\" (nocchiero o pilota) procedeva ad orientare la carta con la \"pixidis\", in maniera che le quattro direzioni principali o \u201clinea settentrionale-meridionale\u201d e \u201clinea dell'oriente e dell'occidente\u201d coincidessero con i punti cardinali; quindi tracciava con il piombino una linea che univa il punto di partenza con quello di arrivo segnati sulla carta: quella linea cos\u00ec segnata rappresentava la rotta da seguire. Durante la navigazione il nocchiero dirigeva l'asse della nave lungo tale linea; aiutandosi sempre con la \"pixidis\", fissava sulla carta il cammino percorso e con il compasso indicava le direzioni e misurava le distanze.\nSulla carta nautica erano indicati i contorni delle coste e i nomi dei luoghi costieri; alla sua realizzazione contribuirono i naviganti con le loro conoscenze. Essa non presentava la rete di meridiani e paralleli, poich\u00e9 era costruita senza l'aiuto delle determinazioni astronomiche. Nel Medioevo, infatti, non si usavano ancora i gradi di latitudine e di longitudine.\nIl portolano, invece, era un libro di istruzioni marinare, una sorta di descrizione delle coste, erede diretto dei peripli classici.\nLa cartografia medievale.\nLa cartografia altomedievale (X-XI secolo), relativa a carte d'interesse terrestre, si svilupp\u00f2 specialmente presso la scuola di geografia di Baghdad: da quella citt\u00e0 giunse per visitare l'Italia meridionale il geografo arabo Ibn Havqal verso il 977. In una sua opera egli descrisse molte citt\u00e0 del Meridione, tra cui anche Amalfi.\nLa pi\u00f9 antica carta nautica conosciuta fu ritrovata nel 1957; ora \u00e8 conservata presso la biblioteca dell'Accademia Etrusca di Cortona. Secondo l'opinione di alcuni studiosi essa sarebbe stata disegnata dopo il 1232 e prima del 1258, in quanto non riporta ancora la citt\u00e0 di Manfredonia, fondata nella prima data dal re Manfredi, bens\u00ec la citt\u00e0 di Agusta, ricostruita nella seconda data. Questa carta, in precedenza attribuita erroneamente al secolo XIV, fu di certo realizzata mediante l'applicazione della \"pixidis nautica\", la quale favor\u00ec, in particolar modo dopo l'inserimento in essa della Rosa dei venti, la produzione di molte altre carte nautiche. Genova divenne, tra XIII e XIV secolo, il principale centro di realizzazione.\nLa \"Carta Pisana\" del XIII secolo.\nUna nuova carta perfezionata e pi\u00f9 precisa della precedente fu disegnata entro il 1275. Essa viene comunemente detta \"Carta Pisana\", perch\u00e9 fu posseduta da una famiglia di Pisa; secondo il parere dell'eminente studioso Revelli (1923) l'autore della stessa sarebbe stato un genovese. La \"Carta Pisana\" rappresenta il Mediterraneo, una sezione dell'Atlantico ad occidente e ad oriente il Mar Nero appena delineato. Essa fu prodotta grazie alla \"pixidis nautica\" perfezionata mediante la Rosa dei Venti.\nIn particolare, la Carta Pisana fu realizzata mediante due circonferenze di grande raggio centrate una sul Mar di Sardegna e l'altra sulla costa dell'Asia Minore. Tali circonferenze erano suddivise da 16 raggi, che indicavano i 16 venti della Rosa, di cui, nella carta, otto recavano le denominazioni attribuite in precedenza dagli amalfitani (Tramontana, Grecale, Levante, Scirocco, Mezzogiorno, Libeccio, Ponente, Maestrale). I 16 punti d'incontro dei raggi con le circonferenze diventavano a loro volta centri di altri cerchi minori, suddivisi in 32 direzioni. Al di fuori di questo intricato reticolato ve n'era un altro a maglie quadrate. Inoltre erano segnate due scale con suddivisioni decimali.\nPer costruire questo reticolato si tracciava un rettangolo, nel cui centro si disegnava un cerchio del diametro uguale al lato corto del rettangolo; sulla circonferenza di quel cerchio si indicavano 16 punti equidistanti. Ciascuno di essi era unito a tutti gli altri punti della circonferenza mediante linee; queste erano prolungate sino ad incontrare il perimetro del rettangolo. Era su questa fitta rete di linee che si disegnavano i contorni delle coste, dopo aver trovato il loro giusto orientamento con l'ausilio dello strumento nautico magnetico provvisto di Rosa dei Venti, cio\u00e8 la \"pixidis\" perfezionata.\nIl contributo dei genovesi.\nUna carta ancor migliore \u00e8 certamente quella raffigurante il Mediterraneo orientale, prodotta dal genovese Pietro Vesconte nel 1311. La Rosa centrale \u00e8 segnata sull'Egeo; sulla sua circonferenza si diramano altre 16 rose tutte equidistanti tra di loro, alcune con 16 raggi e altre con 32.\nAltre carte nautiche furono realizzate, verso il 1325, dai genovesi Giovanni da Carignano e Angelino Dalorto. Fra i migliori cartografi del XIV secolo vi erano anche due veneziani, Marco e Francesco Pizzigani.\nNon \u00e8 da escludere che la scuola cartografica di Genova sia nata grazie alla frequentazione assidua e numerosa di navigatori e mercanti genovesi della terra di Positano, appartenente al Ducato di Amalfi, in special modo nel corso del Duecento angioino (1265-1300). In quel centro marinaro, infatti, essi avrebbero conosciuto la \"pixidis nautica\" nella nuova versione con l'imperniata Rosa dei Venti, perfezionamento realizzato proprio in quegli anni dall'esperta marineria locale (v. Sezione II).\n\u00c8 molto probabile, in aggiunta, che l'inventore della pi\u00f9 antica versione della \"pixidis nautica\", il quale potrebbe essere stato l'amalfitano-ravellese Giovanni Gioia (v. Sezione II), abbia anche ideato la prima \"charta da navegare\" e, forse, contribuito alla stesura del primo portolano medievale. Costui doveva necessariamente possedere una solida formazione matematico-trigonometrica e astronomica appresa dai continui ed intensi contatti col mondo arabo, che furono, tra l'altro, alla base delle fortune non solo marinare e mercantili, ma anche artistiche, architettoniche e culturali dell'area amalfitana.\nA bordo delle caravelle di Colombo, agili e alquanto sicure navi d'invenzione spagnola, provviste di velatura quadrata e triangolare, la \"pixidis nautica\" o \"bossolo\" assunse un ruolo fondamentale per solcare l'ignoto \u201cMare Oceano\u201d."}
{"id": "2115364", "revid": "339392", "url": "https://it.wikipedia.org/wiki?curid=2115364", "title": "Slava Kalistratovi\u010d Metreveli", "text": ""}
{"id": "2115365", "revid": "125382043", "url": "https://it.wikipedia.org/wiki?curid=2115365", "title": "Honda CBX", "text": "Con la sigla CBX la casa motociclistica giapponese Honda ha messo in vendita numerosi modelli di motocicletta a partire dal 1978.\nDescrizione.\nLe Honda CBX sono moto stradali sportive, che per le loro caratteristiche si inseriscono tra le Honda CBF e le Honda CBR.\nI propulsori sono tutti in configurazione in linea ma con il numero dei cilindri che arrivavano fino all'esacilindrico della 1000\u00a0cm\u00b3. Quest'ultima in particolare, oltre ad essere stata la prima utilizzante la sigla \"CBX\" \u00e8 stata quella maggiormente pubblicizzata all'epoca della presentazione, mettendola in diretta concorrenza con l'unico altro modello di produzione con motore a 6 cilindri, la Benelli Sei.\nAnche per quanto riguarda la presentazione estetica le differenze sono state notevoli; dai primi modelli sprovvisti protezioni aerodinamiche che potevano essere definiti \"naked\", si \u00e8 passato, per i modelli successivi, anche alle versioni provviste di carenatura, riconoscibili perlopi\u00f9 dalla sigla \"F\".\n125.\nQuesta cilindrata venne prodotta dal 1984 al 1987, questa cilindrata venne presentata nella versione semicarenata (CBX 125F) e presentata anche nella versione custom (CBX 125J)\n250.\nProdotta dal 1983 al 1986\n400.\nProdotta dal 1981 al 1989\n550.\nProdotta dal 1982 al 1984.\n650.\nProdotta dal 1982 al 1984, questa cilindrata venne presentate nella versione chopper, che ha una sella a doppia altezza con una maniglia per il passeggero posta subito dietro alla sella, le ruote sono in lega a 6 razze sdoppiate, il faro \u00e8 rettangolare, con due clacson sotto al faro, gli specchietti retrovisori sono rettangolari e bilaterali.\n750.\nProdotta dal 1983 al 1986\n1000.\nProdotta dal 1978 al 1982."}
{"id": "2115366", "revid": "188323", "url": "https://it.wikipedia.org/wiki?curid=2115366", "title": "Honda CBX 125", "text": ""}
{"id": "2115367", "revid": "123567", "url": "https://it.wikipedia.org/wiki?curid=2115367", "title": "Mashabei Sad\u00e8", "text": ""}
{"id": "2115368", "revid": "188323", "url": "https://it.wikipedia.org/wiki?curid=2115368", "title": "Honda CBX 250", "text": ""}
{"id": "2115369", "revid": "188323", "url": "https://it.wikipedia.org/wiki?curid=2115369", "title": "Honda CBX 400", "text": ""}
{"id": "2115370", "revid": "188323", "url": "https://it.wikipedia.org/wiki?curid=2115370", "title": "Honda CBX 550", "text": ""}
{"id": "2115371", "revid": "188323", "url": "https://it.wikipedia.org/wiki?curid=2115371", "title": "Honda CBX 650", "text": ""}
{"id": "2115372", "revid": "188323", "url": "https://it.wikipedia.org/wiki?curid=2115372", "title": "Honda CBX 750", "text": ""}
{"id": "2115373", "revid": "188323", "url": "https://it.wikipedia.org/wiki?curid=2115373", "title": "Honda CBX 1000", "text": ""}
{"id": "2115374", "revid": "486946", "url": "https://it.wikipedia.org/wiki?curid=2115374", "title": "Limes britannico", "text": ""}
{"id": "2115375", "revid": "101175", "url": "https://it.wikipedia.org/wiki?curid=2115375", "title": "BMW S1000RR", "text": ""}
{"id": "2115378", "revid": "767487", "url": "https://it.wikipedia.org/wiki?curid=2115378", "title": "Amore che vieni, amore che vai (film)", "text": "Amore che vieni, amore che vai \u00e8 un film italiano del 2008, diretto da Daniele Costantini e tratto dal romanzo \"Un destino ridicolo\" di Fabrizio De Andr\u00e9 e Alessandro Gennari. Il titolo \u00e8 ispirato all'omonimo brano musicale.\nTrama.\nNella Genova del 1963, Carlo, un barista, viene licenziato per aver aiutato la prostituta Luciana a salvarsi dall'aggressione del suo protettore. In seguito la ragazza gli propone di diventare il pappone di lei e di altre due colleghe. Pertanto Carlo chiede - e dopo un'iniziale ostilit\u00e0, ottiene - il beneplacito di sua madre Lina per questo suo nuovo lavoro.\nAllo stesso tempo Carlo si innamora di Maritza, una ragazza arrivata di recente in citt\u00e0.\nMentre Salvatore, un sardo appena uscito di galera, s'innamora a sua volta di una delle protette di Carlo, i due si trovano a commettere un colpo grosso per conto di Bernard, uno dei boss malavitosi della zona.\nIl giorno dopo aver intercettato e sottratto con astuzia un carico di contrabbando travestendosi da carabinieri, Carlo e Bernard trovano Salvatore cadavere e si accorgono che il carico \u00e8 stato rubato.\nCarlo nel frattempo va fuori di testa, dato che non riesce pi\u00f9 a trovare la sua Maritza, ed inizia a sospettare tutti del suo rapimento.\nA sorpresa, si scopre che a impossessarsi del malloppo \u00e8 stato Salvatore, che ha colto l'occasione per uccidere un suo fratello gemello a causa del quale aveva scontato cinque anni di prigione.\nDurante la fuga in treno insieme con la sua amante Salvatore per\u00f2 ha un rimorso, confessa il furto e l'omicidio a quello che erroneamente ritiene sia un prete incontrato nello scompartimento, ne riceve l'assoluzione e gli dona tutto il denaro rubato."}
{"id": "2115381", "revid": "18323", "url": "https://it.wikipedia.org/wiki?curid=2115381", "title": "Lasciami sognare", "text": "Lasciami sognare \u00e8 un film del 1952 diretto da Joseph Pevney, con Frank Sinatra e Shelley Winters.\nTrama.\nDanny Wilson \u00e8 un giovane cantante in cerca di successo, Mike \u00e8 il suo pianista e il suo inseparabile amico. La vita dei due cambia quando conoscono Joy Carroll, che li presenta a Nick Driscoll, proprietario del locale dove ella canta la sera. Nick, un pregiudicato con pochi scrupoli, scrittura Danny Wilson ma il contratto prevede che questi debba versargli il 50% dei guadagni.\nBen presto Danny si fa conoscere e acquista popolarit\u00e0 e agiatezza, ma non ha altrettanta fortuna nella vita sentimentale: \u00e8 innamorato di Joy, ma lei \u00e8 innamorata di Mike. Un giorno Danny sorprende i due che si baciano e, sentendosi tradito, li caccia e impone a Mike di lasciare l'appartamento che condividevano.\nLa mattina dopo, mentre Mike si dispone a traslocare, arriva Nick a pretendere una grossa somma di denaro in base al contratto stipulato con il cantante. Danny si rifiuta e presto la situazione degenera: Nick estrae la pistola e spara, ma colpisce Mike corso in difesa dell'amico.\nColpito dalla generosit\u00e0 del gesto, Danny corre sulle tracce di Nick e lo uccide.\nLe canzoni di Frank Sinatra.\nNel film, Frank Sinatra interpreta otto canzoni da solo e una in duetto con Shelley Winters. Le canzoni sono:\nCuriosit\u00e0.\nLo stesso anno di questo film, il 1952, Virgilio Panzuti present\u00f2 una canzone napoletana, col testo di C. Deani, intitolata \"Lassame sunna\u2019\", tradotta in italiano con il titolo \"Lasciami sognar...\"."}
{"id": "2115384", "revid": "486946", "url": "https://it.wikipedia.org/wiki?curid=2115384", "title": "San Bassano (santo)", "text": ""}
{"id": "2115388", "revid": "486946", "url": "https://it.wikipedia.org/wiki?curid=2115388", "title": "Bassano (santo)", "text": ""}
{"id": "2115389", "revid": "767487", "url": "https://it.wikipedia.org/wiki?curid=2115389", "title": "Shottas", "text": "Shottas \u00e8 un film del 2002 diretto da Cess Silvera.\nTrama.\nDue giovani ragazzi originari della Giamaica, nati in mezzo alla violenza e povert\u00e0 di Kingston, per elevarsi nella scala sociale, cercano di divenire \"Shottas\", ovvero dei gangster.\nDopo aver fermato con l'inganno il conducente di un furgoncino, i due lo scoprono pieno di soldi, cogliendo cos\u00ec l'opportunit\u00e0 di andare in America e tentare di gestire il traffico di droga tra Miami e Kingston. Nasce per\u00f2 in breve un problema con i boss locali."}
{"id": "2115392", "revid": "20622143", "url": "https://it.wikipedia.org/wiki?curid=2115392", "title": "Joe Barbera", "text": ""}
{"id": "2115393", "revid": "122396058", "url": "https://it.wikipedia.org/wiki?curid=2115393", "title": "Memorie di un soldato bambino", "text": "Memorie di un soldato bambino (2007) \u00e8 il primo romanzo di Ishmael Beah, in cui racconta la sua terribile esperienza di bambino soldato nella Sierra Leone, costretto ad arruolarsi nell'esercito."}
{"id": "2115400", "revid": "1936164", "url": "https://it.wikipedia.org/wiki?curid=2115400", "title": "Eruzione di tipo pliniano", "text": "L'eruzione di tipo pliniano prende il nome da Plinio il Vecchio, che per primo ne descrisse il fenomeno. \u00c8 un tipo di eruzione che si produce dai vulcani esplosivi, caratterizzati dall'emissione di lava molto viscosa che non fluisce dal cratere, impedendo ai gas di liberarsi; questo provoca l'aumento della pressione interna che porta a far esplodere parzialmente o, nei casi pi\u00f9 disastrosi, totalmente il vulcano.\nCaratteristiche.\nDurante l'esplosione una grande colonna di ceneri, lapilli e gas detta colonna eruttiva si eleva per decine di chilometri nell'atmosfera. Terminata la spinta dei gas le ceneri e i lapilli ricadono formando colate piroclastiche devastanti per le regioni adiacenti all'eruzione. L'eruzione pliniana pi\u00f9 famosa \u00e8 quella del Vesuvio nel 79 d.C. che sommerse di ceneri Pompei ed Ercolano.\nUna variante di questo tipo d'eruzione \u00e8 la Pel\u00e9eana: se durante un'eruzione di tipo pliniano il corpo principale della nube ardente esce dal cratere sommitale e va verso l'alto, durante un'eruzione di tipo pel\u00e9eano (che prende il nome dal vulcano Pel\u00e9e della Martinica), il vulcano erutta non centralmente dal cratere ma lateralmente smembrando parte dell'edificio vulcanico. Tale eruzione ha effetti devastanti concentrati nella direzione di eruzione della nube ardente principale che pu\u00f2 arrivare fino ad oltre 20\u00a0km dall'edificio vulcanico (come accaduto nel 1980 nell'eruzione del Monte St. Helens).\nAltre varianti di questa tipologia sono le eruzioni Krakatoiane e Ultra-Pliniane: queste tipologie eruttive si caratterizzano sia per avere un indice di esplosivit\u00e0 ancora maggiore, che pu\u00f2 arrivare a distruggere completamente l'edificio vulcanico (ne sono un esempio il Krakatoa o il Santorini), sia soprattutto per le enormi quantit\u00e0 di ceneri vulcaniche che vengono emesse. Le esplosioni di questo tipo, in base alla grande quantit\u00e0 di cenere che rimane in sospensione in atmosfera, possono avere ripercussioni pi\u00f9 o meno grandi sul clima mondiale negli anni successivi all'eruzione, come fu il caso del Tambora o del Samalas."}
{"id": "2115403", "revid": "196390", "url": "https://it.wikipedia.org/wiki?curid=2115403", "title": "Pliniana", "text": ""}
{"id": "2115404", "revid": "309819", "url": "https://it.wikipedia.org/wiki?curid=2115404", "title": "Tignoletta della vite", "text": ""}
{"id": "2115405", "revid": "309819", "url": "https://it.wikipedia.org/wiki?curid=2115405", "title": "Tignoletta dell'uva", "text": ""}
{"id": "2115406", "revid": "287204", "url": "https://it.wikipedia.org/wiki?curid=2115406", "title": "Quando si ama non scende mai la notte", "text": "Quando si ama non scende mai la notte \u00e8 un romanzo del 2007 di Guillaume Musso, pubblicato in Italia dalla Rizzoli"}
{"id": "2115408", "revid": "466539", "url": "https://it.wikipedia.org/wiki?curid=2115408", "title": "60\u00aa Mostra internazionale d'arte cinematografica di Venezia", "text": "La 60\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 27 agosto al 6 settembre 2003: direttore della Mostra \u00e8 ancora Moritz De Hadeln."}
{"id": "2115409", "revid": "1573940", "url": "https://it.wikipedia.org/wiki?curid=2115409", "title": "Knights Of The Apocalypse", "text": " \u00e8 un manga di Ko Ya Sung, autore sudcoreano naturalizzato giapponese.\nTrama.\nLa storia tratta di chierici, detti Stigmaster, che possiedono il cosiddetto \"potere divino\". Il potere divino permette agli Stigmaster di combattere i demoni e difendere le persone.\nIl Radem, avendo perduto le tracce del suo pi\u00f9 famoso Stigmaster, padre Gabriel Iota, invia sorella Rosa a cercarlo, per far fronte all'imminente attacco dei demoni. Una volta trovato Iota, Rosa si accorge che egli ha perso la memoria e non riesce pi\u00f9 a controllare il potere divino. Inizier\u00e0 cos\u00ec un viaggio che porter\u00e0 loro ed altri personaggi che subentreranno durante la storia combattere contro una vecchia conoscenza di Iota.\nPersonaggi.\nPadre Gabriel Iota: \u00c8 uno Stigamster, uno tra i pi\u00f9 forti che parteciparono alla guerra santa. Attualmente ha perso la memoria e non ricorda nulla del suo passato.\nSorella Rosa: \u00c8 una suora che fa parte del Radem. Investir\u00e0 per errore Iota con la sua macchina facendogli perdere la memoria. Da quel momento, diventa la sua assistente.\nPadre Hizel: \u00c8 il direttore del Radem. Fu un compagno di Iota durante la guerra santa e anche lui \u00e8 uno Stigamster. \u00c8 molto protettivo nei confronti di Rosa e Iota.\nMaria Ester: Detta la santa nera, \u00e8 un cavaliere del regno di Sion. Aiuter\u00e0 Iota e il Radem in varie occasioni.\nAzazer: \u00c8 un demone, il braccio destro di Katan. Si presenta sotto forma di un ragazzo con il cappello ed i capelli lunghi, mentre la sua vera forma \u00e8 quella di un mostro infuocato.\nSauzel Katan: Era un amico di Iota con il quale aveva anche trascorso l'addestramento per Stigmaster. Aveva un carattere dolce e una grande fede, ma dopo un incidente in cui la Chiesa aveva condannato a morte una donna accusandola di stregoneria divent\u00f2 un demone. Adesso ha intenzione di distruggere Sion, anche a costo di combattere contro il suo amico Iota."}
{"id": "2115410", "revid": "110157", "url": "https://it.wikipedia.org/wiki?curid=2115410", "title": "Ti vengo a cercare", "text": "Ti vengo a cercare \u00e8 un romanzo del 2008 di Guillaume Musso, pubblicato in Italia da Rizzoli.\nTrama.\nEthan Whitaker \u00e8 uno psicologo di grande successo: pubblica libri best seller, viene regolarmente invitato come esperto in TV, i suoi pazienti sono celebrit\u00e0 e pu\u00f2 permettersi una vita agiata, ben diversa da quella che conduceva prima. Ethan, infatti, \u00e8 un ex ragazzo di provincia, arrivato a New York per caso ma rimasto l\u00ec per scelta: nel giorno del suo compleanno, tanti anni prima del successo, in vacanza nella Grande Mela con il suo amico Jimmy e la fidanzata Marisa, Ethan capisce che l'unico modo per avere la vita che ha sempre sognato \u00e8 tagliare ogni ponte col passato, e scompare senza dare spiegazioni. Negli anni compie una scalata al successo senza pari, e per un periodo trova anche l'amore: la bellissima C\u00e9line, l'unica donna che abbia mai amato. Ma anche a C\u00e9line, un giorno, Ethan volta inspiegabilmente le spalle, gettandosi in un gorgo di solitudine e autodistruzione che, nel giorno di Halloween di molti anni dopo Jimmy, Marisa e anche C\u00e9line, gli presenta il conto: una ragazzina, Jessie, si presenta nel suo studio e, dopo poche domande, si toglie la vita, sparandosi; un misterioso tassista lo conduce al matrimonio di C\u00e9line con un altro uomo, Sebastien; e la giornata non \u00e8 ancora finita...\nSolo cos\u00ec, forse, Ethan potr\u00e0 capire come rimediare agli sbagli del passato, e a come costruire un futuro felice, perdonandosi e facendosi perdonare da chi lo ha amato incondizionatamente."}
{"id": "2115413", "revid": "106677125", "url": "https://it.wikipedia.org/wiki?curid=2115413", "title": "L'uomo che credeva di non avere pi\u00f9 tempo", "text": "L'uomo che credeva di non avere pi\u00f9 tempo \u00e8 un romanzo del 2005 di Guillaume Musso, pubblicato in Italia dalla Sonzogno Editore. Dal libro \u00e8 stato tratto il film Afterwards di Gilles Bourdos, con Romain Duris, John Malkovich, Evangeline Lilly.\nTrama.\nIl protagonista del romanzo (Nathan Del Amico) nonostante provenga da una famiglia umile \u00e8 riuscito a diventare un illustre avvocato.\nDedica gran parte della sua vita al lavoro e con molte probabilit\u00e0 questa \u00e8 stata la causa del suo divorzio dalla moglie Mallory.\nTutto cambia il giorno in cui incontra un medico, Garret Goodrich, che si presenta nel suo ufficio sostenendo di riconoscere le persone che sono prossime alla morte."}
{"id": "2115416", "revid": "287204", "url": "https://it.wikipedia.org/wiki?curid=2115416", "title": "Mandvi", "text": " \nMandvi \u00e8 una suddivisione dell'India, classificata come \"municipality\", di 42.355 abitanti, situata nel distretto del Kutch, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 49' 60 N e 69\u00b0 22' 0 E e ha un'altitudine di 15 .\nSociet\u00e0.\nEvoluzione demografica.\nAl censimento del 2001 la popolazione di Mandvi assommava a 42.355 persone, delle quali 21.620 maschi e 20.735 femmine, per un totale di 8.045 nuclei familiari."}
{"id": "2115440", "revid": "254634", "url": "https://it.wikipedia.org/wiki?curid=2115440", "title": "Brigata alpina Julia", "text": ""}
{"id": "2115441", "revid": "767487", "url": "https://it.wikipedia.org/wiki?curid=2115441", "title": "Mel'nica", "text": "Mel'nica () \u00e8 un gruppo musicale russo di genere neo-folk rock. \u00c8 stato creato nel 1999 da Natalia O'Shea (Natalia Nikola\u00efeva), la cantante principale nota con lo pseudonimo di \"Hellawes\" (\"\u0425\u0435\u043b\u0430\u0432\u0438\u0441\u0430\"), e da Alexe\u00ef Sapkov (\"Chus\"). La band deriva da un precedente gruppo il cui nome era \"Till Eulenspiegel\"."}
{"id": "2115443", "revid": "125095482", "url": "https://it.wikipedia.org/wiki?curid=2115443", "title": "Leverage - Consulenze illegali", "text": "Leverage \u2013 Consulenze illegali (\"Leverage\") \u00e8 una serie televisiva statunitense di genere dramma/thriller. Trasmesso a partire da dicembre del 2008 negli Stati Uniti sul canale TNT, la serie segue le azioni di un gruppo di truffatori professionisti capeggiati da un ex investigatore assicurativo il cui unico scopo \u00e8 aiutare le persone che non riescono a ottenere giustizia da soli. \"Leverage\", termine usato anche in economia, tradotto in italiano significa \"leva finanziaria\": come sottolineato nell'episodio pilota, \u00e8 la metafora che indica come il gruppo di criminali dal cuore d'oro presta soccorso alle vittime delle potenti societ\u00e0 multinazionali.\nIn Italia la serie viene trasmessa in prima visione assoluta a partire dal 17 aprile 2009 su Joi, canale pay della piattaforma Mediaset Premium. La serie ha debuttato in chiaro il 5 novembre 2009 su LA7 che l'ha per\u00f2 trasmessa in maniera discontinua e confusionaria mescolando spesso episodi di stagioni diverse; in seguito la serie \u00e8 stata replicata in maniera regolare sul canale in chiaro LA7d a partire dal 28 marzo 2010 in prima serata, trasmettendo anche gli episodi inediti saltati durante la prima tv gratuita.\nDal 26 giugno 2011 negli Stati Uniti and\u00f2 in onda la quarta stagione; la serie venne anche rinnovata per una quinta stagione, in seguito rivelatasi l'ultima, visto che la TNT ha cancellato la serie il 22 dicembre 2012, assicurando per\u00f2 che il finale in onda tre giorni dopo, la notte di Natale, sarebbe stato un finale di serie appropriato, cos\u00ec come pensato dagli autori fin dal principio.\nTrama.\nIl gruppo nasce quando un dirigente di una famosa multinazionale assume, in maniera separata, questa squadra di supercriminali formato da Alec Hardison, un famosissimo hacker con la capacit\u00e0 di infiltrarsi in qualunque sistema; Parker, considerata la pi\u00f9 brava ladra acrobata del mondo, esperta in furto con scasso; Elliot Spencer, picchiatore ed esperto in recuperi con un passato di militare; e Nathan Ford, gi\u00e0 agente assicurativo che accetta di guidare l'eterogeneo quartetto di malfattori per potersi vendicare della compagnia assicurativa che caus\u00f2 la morte di suo figlio, rifiutandogli le cure mediche. Incaricati di recuperare alcuni progetti rubati (a detta del dirigente che ha assoldato la squadra) da un'azienda rivale, il gruppo organizza un piano infallibile e riesce nell'impresa, salvo poi scoprire che il loro mandante \u00e8 in realt\u00e0 il vero ladro, che punta ai progetti del rivale e che tenta perfino di eliminare i quattro subito dopo il furto. Scoperto il tranello, i protagonisti della serie si riuniscono un'altra volta, chiedendo l'aiuto di Sophie Deveraux, truffatrice e vecchia conoscenza di Nathan, stavolta per organizzare una vera e propria contro-truffa ai danni del traditore. Dopo esser riusciti, tramite un piano sommamente ingegnoso, a recuperare i progetti all'avido dirigente aziendale, scoprono che, grazie a una vendita allo scoperto delle azioni della compagnia Bersaglio da parte di Hardison, ogni membro del gruppo ha guadagnato un assegno superiore ai 32 milioni di dollari. Invece di ritirarsi per\u00f2 definitivamente (come dava a intendere il finale della prima puntata), gli eroi decidono di sfruttare le proprie eterogenee abilit\u00e0, guidate dall'intelletto e dai piani geniali di Nathan, per aiutare tutti gli innocenti truffati dalle grandi multinazionali e dalle compagnie senza scrupoli a pareggiare i conti.\nIn ogni episodio si evince una precisa struttura della storia: dopo l'incontro con il cliente, la squadra organizza la truffa ai danni dei cattivi, ai quali carpiscono qualsiasi informazione disponibile grazie alle abilit\u00e0 informatiche di Hardison; ogni truffa, sia che si svolga secondo i piani prestabiliti, sia che incontri complicazioni, in genere richiede sempre tutte le abilit\u00e0 specifiche dei membri del gruppo (l'abilit\u00e0 di hacker e \"creatore di profili\" di Hardison, l'abilit\u00e0 da ginnasta e ladra di Parker, la forza bruta e le abilit\u00e0 di Elliot, le abilit\u00e0 di \"attrice truffatrice\" di Sophie e i piani geniali di Nathan); anche se di solito, a un certo punto della puntata, il gruppo sembra essere messo nel sacco dagli avversari, alla fine i buoni riescono sempre a prevalere e a vendicare il proprio assistito, che solitamente alla fine della puntata ringrazia il gruppo e ottiene anche un assegno o una somma di denaro pari alle perdite degli avversari della squadra Leverage, risorse solitamente utilizzate per opere buone o utili mentre il cattivo della situazione capisce di essere stato imbrogliato quando vede tutta la squadra al completo. Dato che la maggior parte della narrazione avviene dal punto di vista della squadra, all'inizio il pubblico \u00e8 all'oscuro di cosa accadr\u00e0 durante la puntata e inizia a scoprire gli indizi che portano alla comprensione del piano a mano a mano che la puntata prosegue, come se guardasse attraverso gli occhi della squadra.\nProduzione.\n\"Leverage\" \u00e8 girato con videocamere Red One; un uso estensivo della Steadicam favorisce il coinvolgimento del pubblico nel racconto; riprese, montaggio, e tutti i lavori di post-produzione si avvalgono della tecnica digitale, e in nessuna scena della serie si \u00e8 fatto ricorso alla pellicola o alla registrazione con videocassetta. Apple Final Cut Studio Pro 7 \u00e8 il programma informatico utilizzato dagli autori per il montaggio e la post-produzione."}
{"id": "2115444", "revid": "287204", "url": "https://it.wikipedia.org/wiki?curid=2115444", "title": "Morvi", "text": " \nMorvi \u00e8 una suddivisione dell'India, classificata come \"municipality\", di 145.719 abitanti, situata nel distretto di Morvi, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su). Con l'agglomerato urbano raggiunge i 178.055 abitanti.\nGeografia fisica.\nLa citt\u00e0 \u00e8 situata a 22\u00b0 49' 0 N e 70\u00b0 49' 60 E e ha un'altitudine di 54 .\nSociet\u00e0.\nEvoluzione demografica.\nAl censimento del 2001 la popolazione di Morvi assommava a 145.719 persone, delle quali 75.745 maschi e 69.974 femmine, mentre l'agglomerato urbano raggiungeva le 178.055 persone, delle quali 92.639 maschi e 85.416 femmine. L'agglomerato urbano \u00e8 formato, oltre che dalla municipalit\u00e0 di Morvi, anche da 6 borgate (\"outgrowths\") di nome Madhapar (ma solo in parte), Amreli (anch'essa solo in parte), Mahendranagar (in parte), Trajpar, Bhadiyad (in parte) e Ravapara: la borgata di Madhapar aveva al 2001 4.622 abitanti (2.371 maschi e 2.251 femmine), Amreli 2.174 (1.154 maschi e 1.020 femmine), Mahendranagar 4.438 (2.392 maschi e 2.046 femmine), Trajpar 11.438 (5.964 maschi e 5.474 femmine), Bhadiyad 1.313 (661 maschi e 652 femmine) e Ravapara 8.351 (4.352 maschi e 3.999 femmine)."}
{"id": "2115445", "revid": "1782831", "url": "https://it.wikipedia.org/wiki?curid=2115445", "title": "Rockin' Heaven - Alla conquista del Paradiso", "text": " \u00e8 un manga di Mayu Sakai, pubblicato sulla rivista giapponese \"Ribon\" e raccolto in otto \"tank\u014dbon\" dalla Sh\u016beisha. In Italia, il manga \u00e8 distribuito dalla Panini Comics.\nTrama.\nKonishi Sawa, una bella ragazza di quindici anni, si \u00e8 appena trasferita con la sua famiglia, composta da madre, padre e Sachi, la sorellina. Dopo aver passato una mezz'oretta davanti allo specchio, Sawa si reca a scuola. Appena arrivata fa amicizia con Nagashima Akira, una compagna di scuola. Ma all'arrivo in classe scopre qualcosa di sconvolgente: \u00e8 composta solamente da ragazzi! Con l'aiuto di Akira viene a sapere che era stata, fino all'anno precedente, prettamente maschile e che loro due sono le uniche ragazze dell'istituto Amabane. Ma un altro avvenimento la turba: mentre lei e Akira si trovano in corridoio, incontrano un ragazzo veramente attraente che, appena vede Sawa, le d\u00e0 un bacio sulla fronte. Il ragazzo si chiama Matsuyuku Ran, figlio del preside, compagno di classe di Sawa. Dopo un primo giorno scoraggiante, Sawa decide di impegnarsi per risolvere la difficile situazione presente nella sua classe. Sar\u00e0 proprio la sua determinazione a condurre lo svolgimento della storia e a portare alla nascita di amori, litigi, incomprensioni, compromessi e interessanti svolgimenti che coinvolgeranno anche le ragazze dell'Eika, scuola femminile con cui L'Amabane \u00e8 gemellato.\nPersonaggi.\nSawa \u00e8 la protagonista di questo manga. Ha 15 anni, \u00e8 del segno dei Pesci e il suo gruppo sanguigno \u00e8 A. Si \u00e8 trasferita ad aprile in una nuova citt\u00e0 con la sua famiglia. \u00c8 bella, simpatica, solare e aperta a tutto e a tutti anche se molte volte si caccia nei guai.\nRan vive da solo in una casa che sembra una reggia. Sua madre \u00e8 morta e suo padre \u00e8 il direttore dell'istituto Amabane, anche se tra i due i rapporti non sono tra i migliori. \u00c8 il boss del 1\u00baG anche se i suoi compagni (praticamente tutti quelli delle medie) gli stanno dietro per motivi molto pi\u00f9 seri. Odia mangiare cibi troppo dolci. \nAkira \u00e8 l'altra ragazza dell'Amabane. \u00c8 totalmente diversa da Sawa, perch\u00e9 \u00e8 cupa, tende a stare da sola ed \u00e8 sempre informata su tutto e su tutti, anche se molte volte si rivela essere pi\u00f9 aperta.Vuole diventare una mangaka.\nEs el mejor amigo de Ran y est\u00e1 muy cuidado de todo el mundo. \u00c9l estaba en el club de baloncesto con Ran y Kido hasta el segundo semestre de su segundo a\u00f1o de la escuela media. Lleva gafas redondas y se considera madura y muy inteligente.\nKido \u00e8 il classico esemplare di nullafacente. Simpatico e dolce come un cucciolo, passa il suo tempo principalmente a giocare con le console a casa di Ran. \u00c8 nato il 14 ottobre sotto il segno della Bilancia.\nOgawa \u00e8 il figlio dei proprietari di un parrucchiere, gestito dai genitori e dalla sorella. Porta sempre una pettinatura molto attraente e alla moda, ed \u00e8 molto bravo ad aggiustare i piccoli danni con i capelli che possono sempre capitare (come quelli di Sawa). \u00c8 nato il 24 agosto ed \u00e8 della Vergine.\nTaguchi fa i suoi anni il giorno 17 settembre ed anche lui \u00e8 della Vergine. \u00c8 un Otaku come Nagashima, anche se pi\u00f9 di tutto adora il computer. \u00c8 molto bravo nel calcio.\nYuri \u00e8 la ex di Ran, anche se molte volte si trova all'Amabane per via del comitato scolastico di cui fa parte. \u00c8 ancora innamorata di Ran, anche se proprio lui la rifiuta.\nAyaka \u00e8 la sorella minore di Satoshi, frequenta il terzo anno della scuola media ed \u00e8 innamorata di Ran. Cerca in tutti i modi di convincere - ricattando anche - il fratello a sabotare la coppia Ran-Sawa per poter cos\u00ec uscire con il ragazzo dei suoi sogni ma, poi ci rinuncia.\nHaruki \u00e8 un attore molto famoso nella scuola di Sawa, che molte persone vorrebbero avere come fidanzato... o anche amico.\nAnche lui per\u00f2 vuole dividere la coppietta per mettersi con Sawa, che molte volte bacia facendosi vedere da Ran.\nPur essendo un attore \u00e8 obbligato di venire a scuola, anche se lui la pensa diversamente.\nSachi \u00e8 la sorella pi\u00f9 piccola di Sawa. Ha tre anni ed \u00e8 molto simile alla sorella sia nel carattere che nell'aspetto.\nTra le due sorelle, infatti, c'\u00e8 una amicizia stupenda che va volersi bene alle litigate che, poi, finiscono con dei sorrisi.\nSae e Kazumoto sono i genitori di Sawa e di Sachi. Si sono conosciuti all'universit\u00e0, facolt\u00e0 di veterinaria nella citt\u00e0 di Tokyo. Subito a Kazumoto \u00e8 piaciuta Sae, anche se aveva paura di rivelarle i propri sentimenti per via della solita domanda proposta da Sae a tutte le persone che volevano fidanzarsi con lei. Nessuno \u00e8 mai riuscito a rispondere correttamente alla domanda di Sae, Kazumoto finalmente le ha rivelato i suoi veri sentimenti senza pensare alla domanda e Sae non ci ha fatto caso.\nAmbientazione.\nLa scuola, dove \u00e8 ambientato principalmente il manga, \u00e8 l'istituto maschile Amabane (Ten = Cielo, Paradiso e Hane = Ali, ma per motivi grammaticali si legge Amabane). Proprio in quell'anno, per\u00f2, diventa una scuola mista, anche se ancora gemellato con l'istituto femminile Eika, con il quale svolgono molte attivit\u00e0 scolastiche ed extrascolastiche. Il direttore dell'Amabane \u00e8 il padre di Ran, e per questo si pensa che Ran sia il favorito di tutti i professori."}
{"id": "2115447", "revid": "1543377", "url": "https://it.wikipedia.org/wiki?curid=2115447", "title": "Nikolaj Apollonovi\u010d Bajkov", "text": "Ufficiale dello zar, \u00e8 stato un esploratore nei primi anni del '900 della Manciuria situata tra Harbin, la Corea e la Siberia Russa.\nHa scritto libri tradotti dal russo in francese: \"Les b\u00eates sauvages de la Mandchourie\" (Payot, Paris, 1939) e \"Le Grand Van, la vie d'un tigre de Mandchourie\" (Paris, Payot, 1952; edito anche come \"Les tigres et les hommes\") in particolare sulla tigre nel nord-est della Cina agli inizi del ventesimo secolo."}
{"id": "2115451", "revid": "287204", "url": "https://it.wikipedia.org/wiki?curid=2115451", "title": "Mundra", "text": " \nMundra \u00e8 una suddivisione dell'India, classificata come \"census town\", di 12.931 abitanti, situata nel distretto del Kutch, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 51' 0 N e 69\u00b0 43' 60 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Mundra assommava a 12.931 persone, delle quali 6.650 maschi e 6.281 femmine, per un totale di 2.680 nuclei familiari."}
{"id": "2115456", "revid": "718859", "url": "https://it.wikipedia.org/wiki?curid=2115456", "title": "Hans Erwin von Spreti-Weilbach", "text": "Biografia.\nVon Spreti \u00e8 noto anche per la sua relazione di natura omosessuale intrattenuta con Ernst R\u00f6hm, di cui era aiutante di campo nelle SA. Fu ucciso dalle SS nella notte dei lunghi coltelli."}
{"id": "2115458", "revid": "124123", "url": "https://it.wikipedia.org/wiki?curid=2115458", "title": "Nerazio Prisco", "text": "Biografia.\nNato a Saepinum l'attuale Sepino in Molise dalla famiglia dei Neratii, che aveva rivestito sin dall'et\u00e0 repubblicana magistrature locali e nota da fonti epigrafiche e letterarie. Percorrendo velocemente il \"cursus honorum\", divenne famoso sulla scena politica romana con l'incarico di \"consul suffectus\" del 97 durante il breve regno di Nerva e poi come funzionario di fiducia dell'imperatore Traiano e membro del \"consilium principis\" del suo successore, Adriano.\nL'opera di giurista.\nBen poco ci resta della sua opera giuridica, a parte i titoli dei suoi lavori e qualche estratto di alcuni di essi recepito nel Digesto giustinianeo. Fu contemporaneo di Giuvenzio Celso Figlio ed insieme a lui fu a capo della scuola giuridica proculiana ispirata da Labeone. \nConformemente alla sua idea di uno \"\"ius\" che pu\u00f2 e deve essere concluso\" (D. XXII,6,2) compil\u00f2 quindici libri di \"Regulae\", tre di \"Responsa\" e sette di \"Membranae\" (un'opera in cui l'analisi delle disposizioni del \"ius civile\" e del \"ius honorarium\" \u00e8 interpolata da riflessioni dogmatiche e dalla casistica correlata), di cui abbiamo parziale testimonianza nel Digesto. Da citazioni in altri autori apprendiamo inoltre che scrisse anche un \"De Nuptiis\", tre libri \"Ex Plautio\" e una raccolta di \"Epistulae\" in quattro libri.\nLa sua opera appare di minor rilievo rispetto a quella del suo contemporaneo Celso figlio."}
{"id": "2115459", "revid": "287204", "url": "https://it.wikipedia.org/wiki?curid=2115459", "title": "Rapar", "text": " \nRapar \u00e8 una suddivisione dell'India, classificata come \"municipality\", di 23.057 abitanti, situata nel distretto del Kutch, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 34' 0 N e 70\u00b0 37' 60 E e ha un'altitudine di 78 .\nSociet\u00e0.\nEvoluzione demografica.\nAl censimento del 2001 la popolazione di Rapar assommava a 23.057 persone, delle quali 11.857 maschi e 11.200 femmine, per un totale di 4.327 nuclei familiari."}
{"id": "2115462", "revid": "767487", "url": "https://it.wikipedia.org/wiki?curid=2115462", "title": "Cifrario a flusso", "text": "In crittografia un cifrario a flusso (detto anche cifrario a caratteri) \u00e8 un cifrario simmetrico nel quale i simboli (i bit) che codificano il testo in chiaro sono cifrati indipendentemente l'uno dall'altro e nel quale la trasformazione dei simboli successivi varia con il procedere della cifratura. Un altro termine usato per tale cifrario \u00e8 cifrario a stati, termine che ricorda che la cifratura di ogni simbolo dipende da uno stato corrente. Tipicamente nella pratica, i simboli sono singoli bit o byte.\nCaratteristiche.\nI cifrari a flusso costituiscono un approccio alla cifratura simmetrica differente da quello dei cifrari a blocchi: questi prevedono che si effettui su successivi estesi blocchi di simboli una determinata trasformazione che non cambia da blocco a blocco. Questa distinzione in realt\u00e0 non \u00e8 sempre netta: alcune modalit\u00e0 operative dei cifrari a blocchi effettuano una cifratura a blocchi primitiva in un modo tale che il suo effetto corrisponde a quello di un cifrario a flusso. Tipicamente i cifrari a flusso sono eseguiti a velocit\u00e0 superiori a quelle dei cifrari a blocchi e si servono di hardware meno complesso. Per contro i cifrari a flusso possono essere suscettibili a seri problemi di sicurezza, se non sono utilizzati correttamente: ad esempio si veda l'articolo Attacchi ai cifrari a flusso; in particolare non deve mai essere usato due volte lo stesso stato di partenza.\nI documenti della National Security Agency talora usano il termine combiner-type algorithms (algoritmi di tipo combinatore) per denotare algoritmi che si servono di qualche opportuna funzione per combinare un flusso di testo in chiaro con un generatore di numeri pseudo-casuali (pseudo-random number generator o PRNG).\nVaga ispirazione dal \"one-time pad\".\nI cifrari a flusso possono essere visti come approssimazioni di un cifrario teoricamente non compromissibile, l\"'one-time pad\" (OTP), di cui un noto esempio \u00e8 il cifrario di Vernam. L'OTP usa una \"sequenza chiave\" di simboli completamente casuali. La sequenza chiave \u00e8 combinata con il testo in chiaro un simbolo alla volta per formare il testo cifrato. Claude E. Shannon ha dimostrato nel 1949 che questo sistema \u00e8 teoricamente sicuro. Comunque, la sequenza chiave deve avere (almeno) la stessa lunghezza del testo in chiaro, e deve essere generata in maniera casuale. Questo rende il sistema molto oneroso da implementare in pratica, e di conseguenza l'OTP non \u00e8 largamente usato, tranne per applicazioni di importanza critica.\nUn cifrario a flusso usa una chiave molto pi\u00f9 piccola e molto pi\u00f9 comoda, 128 bit ad esempio. Sulla base di questa chiave, genera una sequenza chiave pseudo-casuale che pu\u00f2 essere combinata con i simboli del testo in chiaro allo stesso modo dell'OTP. Per\u00f2, questo ha un costo: poich\u00e9 la sequenza chiave \u00e8 solo pseudo-casuale, e non veramente casuale, la prova di sicurezza associata all'OTP non ha pi\u00f9 valore: \u00e8 anzi possibile che un cifrario a flusso sia completamente insicuro.\nTipologie di cifrario a flusso.\nUn cifrario a flusso genera elementi successivi della sequenza chiave in base allo stato interno. Questo stato \u00e8 aggiornato essenzialmente in due modi: se lo stato cambia indipendentemente dal messaggio in chiaro o cifrato, il cifrario \u00e8 classificato come \"sincrono\". In contrasto, un cifrario a flusso \"auto-sincronizzante\" aggiorna lo stato in base ai precedenti simboli di testo cifrato.\nCifrari a flusso sincroni.\nIn un cifrario a flusso sincrono una sequenza di simboli pseudo-casuale viene generata indipendentemente dai messaggi in chiaro e cifrato, e poi combinata con il testo in chiaro (per cifrare) o quello cifrato (per decifrare). Nella forma pi\u00f9 comune, si usano simboli binari (bit), e la sequenza chiave \u00e8 combinata con il testo in chiaro usando l'operazione di or esclusivo (XOR) applicata bit a bit, che \u00e8 un'operazione nota essere simmetrica e reversibile. Questo \u00e8 definito cifrario a flusso sincrono additivo.\nIn un cifrario a flusso sincrono, il mittente e il ricevitore devono stare perfettamente al passo perch\u00e9 la decifratura sia corretta. Se i simboli sono aggiunti o rimossi dal messaggio durante la trasmissione, si perde la sincronizzazione. Per recuperare la sincronizzazione, si pu\u00f2 tentare varie posizioni nel testo fino ad ottenere la decifratura corretta. Un altro approccio \u00e8 di marchiare il testo cifrato con dei marcatori in posizioni prefissate nel testo.\nSe, infine, un simbolo \u00e8 corrotto durante la trasmissione, invece che aggiunto o perduto, un solo simbolo nel testo in chiaro ne \u00e8 affetto e l'errore non si propaga ad altre parti del messaggio. Questa propriet\u00e0 \u00e8 utile quando la frequenza di errori nella comunicazione \u00e8 alta; per\u00f2, ci\u00f2 rende pi\u00f9 difficile rilevare l'errore senza ulteriori meccanismi. Inoltre, a causa di questa propriet\u00e0 i cifrari a flusso sincroni sono particolarmente sensibili agli attacchi attivi \u2014 se un attaccante pu\u00f2 riuscire a cambiare un simbolo nel testo cifrato, potrebbe essere in grado di indurre cambiamenti prevedibili al corrispondente simbolo di testo in chiaro; infatti, a causa delle caratteristiche dell'operatore XOR, l'inversione di un bit nel testo cifrato provoca automaticamente l'inversione dello stesso bit nel testo in chiaro.\nCifrari a flusso auto-sincronizzanti.\nUn altro approccio usa alcuni dei precedenti \"N\" simboli di testo cifrato per calcolare la sequenza chiave. Tali schemi sono noti come cifrari a flusso auto-sincronizzanti, cifrari a flusso asincroni o ciphertext autokey (CTAK). L'idea dell'auto-sincronizzazione fu brevettata nel 1946 (), ed ha il vantaggio che il ricevitore si sincronizzer\u00e0 automaticamente con il generatore della sequenza chiave dopo aver ricevuto \"N\" simboli di testo cifrato, rendendo pi\u00f9 semplice il recupero in caso di simboli persi o aggiunti al messaggio. Errori su un solo simbolo hanno un effetto limitato, poich\u00e9 riguardano al pi\u00f9 \"N\" simboli di testo in chiaro. \u00c8 anche pi\u00f9 difficile lanciare attacchi attivi sui cifrari a flusso auto-sincronizzanti che sulle loro controparti sincrone.\nUn esempio di cifrario a flusso auto-sincronizzante \u00e8 il cifrario a blocchi in modalit\u00e0 cipher-feedback (CFB).\nImplementazioni.\nL'approccio pi\u00f9 seguito \u00e8 usare come generatore di numeri pseudo-casuali un LFSR, opportunamente modificato in modo da ridurre il pi\u00f9 possibile le sue intrinseche linearit\u00e0: il notevole vantaggio di questa implementazione \u00e8 la sua notevole economicit\u00e0.\nInvece di un dispositivo a guida lineare, un altro modo \u00e8 usare una funzione di aggiornamento non-lineare. Ad esempio, Klimov e Shamir hanno proposto una funzione triangolare (Funzioni-T) con un singolo ciclo su blocchi di \"n\" bit.\nSicurezza.\nPer essere sicuro, il periodo della sequenza chiave, cio\u00e8 il numero di simboli in uscita prima che la sequenza si ripeta, deve essere sufficientemente grande. Se la sequenza si ripete, allora i testi cifrati che si sovrappongono possono essere allineati uno contro l'altro \"in profondit\u00e0\", e ci sono tecniche con cui in queste condizioni si pu\u00f2 estrarre il testo in chiaro. Questo \u00e8 un pericolo reale: ad esempio, il cifrario a blocchi Data Encryption Standard (DES) poteva inizialmente operare in una modalit\u00e0 (OFB) con parametri variabili. Per\u00f2, per molte scelte di tali parametri, la sequenza risultante aveva un periodo di solo 232 \u2014 per molte applicazioni, questo periodo \u00e8 troppo piccolo. Ad esempio, se la cifratura \u00e8 eseguita alla frequenza di 1 megabyte al secondo, una sequenza di periodo 232 si ripeter\u00e0 dopo circa 8,5 minuti.\nAdozione.\nI cifrari a flusso sono spesso utilizzati in applicazioni in cui il testo in chiaro ha una lunghezza sconosciuta a priori - ad esempio, in una rete wireless. Se un cifrario a blocchi venisse usato in questo tipo di applicazioni, il progettista dovrebbe scegliere tra l'efficienza della trasmissione e la complessit\u00e0 dell'implementazione, poich\u00e9 i cifrari a blocchi non possono lavorare naturalmente su blocchi pi\u00f9 piccoli della dimensione prefissata di un blocco. Per esempio, se un cifrario a blocchi a 128-bits ricevesse delle raffiche separate di testo in chiaro a 32-bit, tre quarti dei dati trasmessi sarebbe aggiunta per espandere il testo alla lunghezza necessaria (\"padding\"). I cifrari a blocchi devono essere utilizzati nelle modalit\u00e0 ciphertext stealing o residual block termination per evitare il padding, mentre i cifrari a flusso eliminano il problema operando naturalmente sull'unit\u00e0 pi\u00f9 piccola trasmissibile (generalmente bytes).\nUn altro vantaggio dei cifrari a flusso nella crittografia militare sta nel fatto che il flusso delle cifre pu\u00f2 essere generato in una unit\u00e0 fisica separata che pu\u00f2 essere sottoposta a misure di sicurezza stringenti ed essere fornito ad altri dispositivi, ad es. ad un apparecchio radio, che, tra le sue altre funzioni, si fa carico dell'esecuzione della operazione XOR. Un tale dispositivo a valle pu\u00f2 essere progettato e tenuto in esercizio secondo modalit\u00e0 di sicurezza meno stringenti.\nTra i cifrari a flusso implementati in software RC4 \u00e8 il pi\u00f9 estesamente usato; alcuni altri sono: \nA5/1,\nA5/2,\nChameleon, \nFISH, \nHelix,\nISAAC, \nMUGI,\nPanama,\nPhelix, \nPike,\nSEAL, \nSOBER,\nSOBER-128 e\nWAKE."}
{"id": "2115463", "revid": "287204", "url": "https://it.wikipedia.org/wiki?curid=2115463", "title": "Wankaner", "text": " \nWankaner \u00e8 una suddivisione dell'India, classificata come \"municipality\", di 40.191 abitanti, situata nel distretto di Rajkot, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 37' 0 N e 70\u00b0 55' 60 E e ha un'altitudine di 80 .\nSociet\u00e0.\nEvoluzione demografica.\nAl censimento del 2001 la popolazione di Wankaner assommava a 40.191 persone, delle quali 20.765 maschi e 19.426 femmine, per un totale di 7.674 nuclei familiari."}
{"id": "2115465", "revid": "767487", "url": "https://it.wikipedia.org/wiki?curid=2115465", "title": "Gr\u00fcnow (Brandeburgo)", "text": "Gr\u00fcnow \u00e8 un comune di 977 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Gramzow.\nSuddivisione amministrativa.\nIl territorio comunale si divide in 4 zone (\"Ortsteil\"), corrispondenti al centro abitato di Gr\u00fcnow e a 3 frazioni:"}
{"id": "2115468", "revid": "149727", "url": "https://it.wikipedia.org/wiki?curid=2115468", "title": "Dreesch", "text": ""}
{"id": "2115469", "revid": "149727", "url": "https://it.wikipedia.org/wiki?curid=2115469", "title": "Drense", "text": ""}
{"id": "2115476", "revid": "3115", "url": "https://it.wikipedia.org/wiki?curid=2115476", "title": "Anthony de Jasay", "text": "Vita.\nAnthony de Jasay nasce ad Aba in Ungheria nel 1925 (il cognome\nungherese originale \u00e8 Jaszay). Dopo studi scientifici, nell'immediato dopoguerra lavora come giornalista \"free-lance\", ma \u00e8 costretto a fuggire nel 1948, quando il suo paese diventa definitivamente un satellite dell'Unione Sovietica. \nDopo due anni in Austria, studia economia in Australia e nel Regno Unito, e diventa infine ricercatore a Oxford, dove rimane fino al 1962. Si trasferisce quindi a Parigi, lavorando come banchiere e imprenditore finanziario sia in Europa sia negli Stati Uniti. Nel 1979, si ritira in Normandia dove ha vissuto sino alla morte.\nPensiero.\nDe Jasay si segnala per i suoi studi di filosofia politica nell'ambito della cornice teorica del liberalismo classico e l'anarco-capitalismo.\nIl suo approccio \u00e8 influenzato sia dalla formazione economica sia dall'esperienza nel mondo dell'impresa e della finanza, che gli consentono uno sguardo originale e innovativo sui problemi teorici tradizionali della filosofia politica.\nTemi di particolare rilevanza nelle opere di de Jasay sono l'analisi del potere politico e dello stato, dell'emergere del diritto, delle norme e delle convenzioni sociali, del concetto di giustizia e del problema dei beni pubblici. \nA questa analisi de Jasay applica vaste conoscenze storiche ed economiche, oltre a strumenti tecnici quali la teoria dei giochi e la teoria delle scelte pubbliche.\nDe Jasay \u00e8 noto per la severa critica che ha rivolto al pensiero politico di John Stuart Mill e a quello di liberali novecenteschi quali John Rawls e Ronald Dworkin, da lui chiamato \"liberalismo debole\" (\"loose liberalism\").\nOpere.\nA temi di filosofia politica de Jasay ha dedicato cinque libri, dei quali uno solo tradotto in italiano. Nel 1985 appare la sua opera pi\u00f9 nota, \"The State\", dedicato alla logica del potere politico e ripubblicato nel 1998 dalla Liberty Fund di Indianapolis (il libro \u00e8 anche disponibile online nella Library of Economics and Liberty). Seguono \"Social Contract, Free Ride\" (Oxford University Press, 1989), dedicato al problema dei beni pubblici, e \"Choice, Contract, Consent\", del 1991 e tradotto in italiano nel 2008.\nNel 1997 esce per la Routledge \"Against Politics: on Government, Anarchy and Order\", che comprende anche un precedente libretto, Before resorting to Politics (Edward Edgar Publishing, 1996).\nInfine, Justice and its Surroundings (Liberty Fund, 2002) raccoglie alcuni dei principali articoli di de Jasay dedicati al tema della libert\u00e0 nell'\u00e0mbito delle principali teorie della giustizia.\nI suoi articoli su temi economici e politici, senza contare quelli apparsi su quotidiani, sono almeno una cinquantina; una bibliografia completa e altre informazioni possono trovarsi sul suo sito personale."}
{"id": "2115478", "revid": "1305772", "url": "https://it.wikipedia.org/wiki?curid=2115478", "title": "Gr\u00fcnow", "text": ""}
{"id": "2115483", "revid": "599013", "url": "https://it.wikipedia.org/wiki?curid=2115483", "title": "Dick Garrett", "text": ""}
{"id": "2115484", "revid": "339392", "url": "https://it.wikipedia.org/wiki?curid=2115484", "title": "Confraternita di Maria Santissima del Monte Carmelo e della misericordia, orazione e morte", "text": ""}
{"id": "2115490", "revid": "300067", "url": "https://it.wikipedia.org/wiki?curid=2115490", "title": "Mike Davis (cestista 1946)", "text": ""}
{"id": "2115493", "revid": "287204", "url": "https://it.wikipedia.org/wiki?curid=2115493", "title": "Michael Davis", "text": ""}
{"id": "2115496", "revid": "767487", "url": "https://it.wikipedia.org/wiki?curid=2115496", "title": "Odontaspis", "text": "Il genere Odontaspis comprende due specie di squali appartenenti alla famiglia Odontaspididae.\nDistribuzione e habitat.\nQueste specie sono diffuse nella fascia tropicale e temperata di tutti gli oceani.\nDescrizione.\nLa forma del corpo \u00e8 quella tipicamente squaliforme, allungato e idrodinamico, poco compresso ai fianchi, con naso appuntito e grossa apertura boccale. Presentano pinne carnose dalla forma triangolare, la coda (lunga quasi 1/3 dell'intero corpo) \u00e8 formata da una pinna allungata intorno al prolungamento della spina dorsale. \nLe dimensioni massime si attestano sui 360\u2013400\u00a0cm.\nRiproduzione.\nSono specie ovovivipare: partoriscono piccoli vivi di dimensioni gi\u00e0 impressionanti (circa 105\u00a0cm per \"O. ferox\").\nSpecie.\nIl genere comprende due specie esistenti\ne tre specie oggi estinte, di cui sono stati rinvenuti fossili:"}
{"id": "2115500", "revid": "123833714", "url": "https://it.wikipedia.org/wiki?curid=2115500", "title": "Daniela Bello", "text": "Biografia.\nBallerina professionista, debutta nel 1994 come ballerina a \"Scherzi a parte\" sulle reti Mediaset. Nel 1995 \u00e8 nel corpo di ballo di \"La sai l'ultima?\" con Gerry Scotti e Paola Barale su Canale 5 e l'anno successivo partecipa a \"Tutti in piazza\" e ad \"Una sera ci incontrammo\" in onda sempre sulla rete ammiraglia Mediaset, in qualit\u00e0 di ballerina. Nell'estate 1997 partecipa a \"Sotto a chi tocca\" con Pippo Franco e Pamela Prati, mentre la stagione televisiva 1997-1998 la vede valletta a \"Ok, il prezzo \u00e8 giusto!\" su Rete 4. \nSempre con Iva Zanicchi, partecipa a \"Ballo amore e fantasia\" nell'estate 1998 e nell'autunno dello stesso anno \u00e8 nel cast di \"Superboll\", preserale condotto da Fiorello che, rivelatosi di scarso successo, sar\u00e0 sostituito da \"Passaparola\". Ed \u00e8 proprio a \"Passaparola\" che trover\u00e0 la popolarit\u00e0 grazie al ruolo di letterina ricoperto per tre stagioni dal 1999 al 2002. Subito dopo l'esperienza da letterina, Daniela recita nella soap opera di Canale 5 \"Vivere\" e presenta alcuni programmi comici per il canale satellitare Happy Channel fino alla sua chiusura nel 2006. Tra i programmi condotti, \"Risate doni e panettoni\", speciale natalizio del 2002 della rete per la regia di Riccardo Recchia, e \"Chi ha rubato la cometa\", speciale per l'epifania del 2003, sempre di Riccardo Recchia.\nDal 2007 al 2009 sostituisce Gabriella Carlucci alla conduzione di \"Melaverde\" su Rete 4, in coppia con Edoardo Raspelli.Attualmente fa parte dei presenter di QVC (Italia)."}
{"id": "2115501", "revid": "300067", "url": "https://it.wikipedia.org/wiki?curid=2115501", "title": "Marvin Barnes", "text": ""}
{"id": "2115502", "revid": "115018467", "url": "https://it.wikipedia.org/wiki?curid=2115502", "title": "Sans logique", "text": "Sans logique \u00e8 il quarto singolo dell'album Ainsi soit je... della cantautrice francese Myl\u00e8ne Farmer, pubblicato il 20 febbraio 1989.\nIl singolo viene pubblicato qualche mese prima dell'inizio della tourn\u00e9e 1989. Ha venduto 250.000 copie, raggiunto la #10 posizione della classifica francese ed \u00e8 stato certificato disco d'argento.\nIl singolo presenta una traccia inedita, \"Dernier sourire\" dedicata al padre deceduto.\nVideo musicale.\nIl videoclip \u00e8 la rappresentazione di un quadro di Francisco Goya (\"Il grande caprone\") in cui si illustra una corrida umana."}
{"id": "2115503", "revid": "1305772", "url": "https://it.wikipedia.org/wiki?curid=2115503", "title": "A5/1", "text": "In crittografia l'A5/1 \u00e8 un cifrario a flusso utilizzato per cifrare le comunicazioni effettuate con i telefoni cellulari GSM in Europa e Stati Uniti. L'algoritmo ha gravi vulnerabilit\u00e0 ed \u00e8 stato pi\u00f9 volte dimostrato come sia facile violarne la sicurezza. Inizialmente tenuto segreto, \u00e8 stato reingegnerizzato nel 1999 da Marc Briceno lavorando su un telefonino GSM.\nStoria e utilizzo.\nL'A5/1 fu sviluppato alla fine degli anni ottanta per proteggere le comunicazioni vocali della nascente telefonia mobile. Fu sviluppato nel 1987 e destinato inizialmente all'uso nella sola Europa; in seguito fu poi adottato anche negli USA. Nel 1989 ne fu sviluppata una versione deliberatamente pi\u00f9 insicura denominata A5/2 e destinata all'uso in alcuni Paesi asiatici ritenuti pericolosi (un esempio \u00e8 l'Iraq dove governava Saddam Hussein). Nel 1994 la struttura generale degli algoritmi divenne di pubblico dominio mentre nel 1999 gli algoritmi furono completamente reingegnerizzati da Marc Briceno tramite l'uso di un telefono GSM. Nel 2000 si stimava che circa 130 milioni di clienti GSM facevano affidamento sull'A5/1 per proteggere la confidenzialit\u00e0 delle loro comunicazioni vocali.\nIl ricercatore sulla sicurezza Ross Anderson dichiar\u00f2 nel 1994 che \"ci fu una forte diatriba fra le SIGINT (le agenzie di intelligence preposte all'intercettazione dei segnali) di diversi Paesi della NATO alla met\u00e0 degli anni '80 circa il fatto che la cifratura GSM dovesse essere forte o meno. Quelle tedesche affermavano di s\u00ec, dato che confinavano con diversi Paesi del Patto di Varsavia, ma molti altri Paesi non condividevano questa idea. Vinse quest'ultima linea di pensiero e fu adottato per l'algoritmo un progetto francese\"\nDescrizione.\nUna trasmissione GSM \u00e8 composta da pacchetti di dati definiti burst. Su un normale canale ed in ogni direzione viene spedito un \"burst\" ogni 4,615 millisecondi: questo \"burst\" viene generato dall'A5/1. L'algoritmo produce 114 bit di dati cifrati tramite un'operazione di XOR tra 114 bit di dati in chiaro ed altrettanti bit di keystream. L'A5/1 viene inizializzato utilizzando una chiave a 64 bit combinata con un numero di sessione a 22 bit pubblicamente noto. Nelle implementazioni dei campi GSM 10 bit della chiave sono fissati a 0 (zero) per cui l'effettiva lunghezza della chiave \u00e8 di 54 bit.\nL'A5/1 si basa su una combinazione di tre registri a scorrimento a retroazione lineare (LFSR) con sincronizzazioni irregolari. I tre registri sono specificati come segue:\nI bit sono indicizzati con il bit meno significativo (\"least significant bit\", o LSB) assunto essere lo 0.\nI registri sono sincronizzati in una specie di \"avvio/arresto\" basato su una regola della maggioranza. Ogni registro ha un proprio bit di sincronizzazione: ad ogni ciclo il bit di sincronizzazione di tutti e tre i registri viene esaminato e viene determinato un bit di maggioranza. Un registro \u00e8 sincronizzato se il suo bit di sincronizzazione coincide con il bit di maggioranza. Quindi ad ogni passaggio due o tre registri sono sincronizzazione, ed ogni registro avanza con una probabilit\u00e0 di 3/4.\nInizializzazione.\nInizialmente i registri sono impostati a zero. Poi, per 64 passaggi, i 64 bit della chiave segreta sono mescolati secondo lo schema seguente: nel ciclo formula_1, l\"'i\"-esimo bit della chiave \u00e8 aggiunto al bit meno significativo di ogni registro utilizzando uno XOR.\nAd ogni registro viene poi dato un colpo di clock. Similarmente, i 22 bit del numero di sessione sono aggiunti durante 22 cicli. Dopodich\u00e9 per 100 cicli il clock viene gestito dalla funzione di maggioranza, alla fine dei quali i dati generati vengono scartati. Dopo questa operazione il cifrario \u00e8 pronto per produrre in uscita 2 sequenze da 114 bit di keystream: i primi 114 bit sono utilizzati per le trasmissioni in ingresso, gli altri 114 per le trasmissioni in uscita.\nSicurezza.\nSono stati pubblicati diversi attacchi all'A5/1. Alcuni di essi richiedono un processo iniziale altamente oneroso in termini di risorse ma dopo di esso il cifrario pu\u00f2 essere attaccato in minuti o secondi. Fino a poco tempo fa le debolezze note erano state trovate utilizzando attacchi con testo in chiaro noto ma nel 2003 sono state scoperte delle vulnerabilit\u00e0 pi\u00f9 serie che possono essere violate con attacchi con solo testo cifrato. Nel 2006 Elad Barkan, Eli Biham e Nathan Keller hanno mostrato una serie di attacchi agli algoritmi della serie A5 (A5/1 ed A5/3), ma anche del GPRS, che permettono agli attaccanti di captare le conversazioni dei telefoni GSM e decifrarle sia in tempo reale che in un secondo tempo.\nAttacchi con testo in chiaro noto.\nNel 1997 Jovan Golic present\u00f2 un attacco basato sulla risoluzione di un sistema di equazioni lineari che ha una complessit\u00e0 temporale di 240,16 (le unit\u00e0 sono in termini di numero di soluzioni di un sistema di equazioni lineari).\nNel 2000 Alex Biryukov, Adi Shamir e David Wagner mostrarono che L'A5/1 pu\u00f2 essere crittanalizzato in tempo reale usando un attacco basato sul compromesso tempo-memoria; questo lavoro era basato su un precedente scritto di Jovan Golic. Il compromesso permette all'attaccante di ricostruire le chiave in 1 secondo nel caso si abbiano a disposizione 2 minuti di testo in chiaro noto oppure in pochi minuti se si hanno solo 2 secondi di testo in chiaro noto: in ogni caso, l'attaccante devo prima completare un processo molto complesso che richiede 248 passaggi e che genera circa 300 GB di dati. Sono comunque possibili diversi compromessi in questo processo iniziale fra i requisiti dei dati, il tempo di attacco ed impegno di memoria.\nLo stesso anno anche Eli Biham e Orr Dunkelman pubblicarono un attacco all'A5/1 con una complessit\u00e0 totale di 239,91 sincronizzazioni dell'algoritmo dati 220,8 bit of testo in chiaro noto. L'attacco richiede un processo iniziale con complessit\u00e0 238 al termine del quale sono generati 32 GB di dati..\nEkdahl e Johannson pubblicarono un attacco alla procedura di inizializzazione dell'algoritmo che viola l'A5/1 in pochi minuti usando da 2 a 5 minuti di conversazione trascritta; questo attacco non richiede un processo iniziale. Nel 2004 un gruppo capitanato da Maximov miglior\u00f2 questo risultato con un attacco che richiedeva meno di 1 minuto di calcoli e pochi secondi di conversazione trascritta; l'attacco fu ulteriormente affinato da Elad Barkan e Eli Biham nel 2005.\nAttacchi all'A5/1 implementato nel GSM.\nNel 2003 Elad Barkan, Eli Biham e Nathan Keller pubblicarono diversi attacchi alla cifratura GSM. Il primo \u00e8 un attacco attivo: i telefoni GSM possono essere indotti ad utilizzare il meno robusto algoritmo A5/2, che pu\u00f2 essere violato molto pi\u00f9 facilmente, dato che utilizza la stessa chiave del pi\u00f9 robusto A5/1. Il secondo attacco all'A5/1 \u00e8 del tipo con solo testo cifrato basato sul compromesso tempo-memoria: \u00e8 solo a livello teorico, per\u00f2, dato che il processo iniziale porta alla generazione di un'enorme quantit\u00e0 di dati precomputati.\nNel 2006 Elad Barkan, Eli Biham e Nathan Keller hanno pubblicato la versione integrale dei loro scritti del 2003, con attacchi a tutti gli algoritmi della serie A5/X. Gli autori hanno dichiarato:\nNel 2007 le universit\u00e0 di Bochum e Kiel hanno avviato un progetto di ricerca per creare il progetto COPACOBANA, un'apparecchiatura decifrante basata su dispositivi FPGA nota per essere la prima del genere a livello commerciale ad utilizzare tecniche basate sul compromesso tempo-memoria che possono essere utilizzate per attaccare i sistemi crittografici quali gli algoritmi A5/1 ed A5/2 ma anche il DES od i sistemi basati sulle curve ellittiche.\nNel 2008 il gruppo \"The Hackers Choice\" ha lanciato un progetto per sviluppare un attacco pratico all'A5/1. L'attacco richiede la costruzione di una gigantesca tabella di associazione di circa 3 terabyte. La costruzione di questa tabella si \u00e8 rivelata per ora un'impresa troppo grande per chiunque ci abbia provato ma il gruppo sembra comunque intenzionato a portare avanti il progetto. Una volta che la tabella sar\u00e0 costruita e con le capacit\u00e0 di scansione sviluppate come parte di un progetto satellite, il gruppo pensa che sar\u00e0 possibile di registrare qualunque conversazione GSM o SMS cifrati con l'A5/1 e di derivarne la chiave di cifratura in circa 3-5 minuti, in modo da poter ascoltare la conversazione o leggere l'SMS in chiaro."}
{"id": "2115504", "revid": "599013", "url": "https://it.wikipedia.org/wiki?curid=2115504", "title": "Tony Leung", "text": "Tony Leung"}
{"id": "2115505", "revid": "125918443", "url": "https://it.wikipedia.org/wiki?curid=2115505", "title": "Tony Leung Chiu-Wai", "text": "Per distinguerlo da Tony Leung Ka-Fai, ad Hong Kong lo si chiama spesso \"Little Tony\" (l'altro \u00e8 chiamato \"Big Tony\"). Ha vinto il Prix d'interpr\u00e9tation masculine al Festival di Cannes per \"In the Mood for Love\".\nBiografia.\nLeung \u00e8 nato ad Hong Kong il 27 giugno del 1962 da una famiglia originaria di Taishan, nella vicina provincia del Guangdong. Ha trascorso un'infanzia difficile, caratterizzata dalla negativa figura del padre, alcolizzato ed abituale giocatore d'azzardo, e dai litigi dei genitori per questioni di soldi. Suo padre abbandon\u00f2 la famiglia quando Leung aveva solo otto anni. \nLeung ha frequentato una scuola privata, che lasci\u00f2 all'et\u00e0 di 15 anni per problemi economici. Sua madre \u00e8 sempre stata un punto di riferimento; in un'intervista ha affermato che vede sua madre come un eroe, poich\u00e9 ha cresciuto da sola due bambini (lui e sua sorella).\nDopo aver lasciato la scuola, Leung ha svolto varie professioni, tra cui il fattorino e il commesso in un centro commerciale di Hong Kong. Il suo incontro con l'attore Stephen Chow, con cui ha stabilito un grande rapporto di amicizia, \u00e8 stato l'evento decisivo per iniziare la carriera da attore. Nel 1982 ha frequentato i corsi di formazione televisiva del canale tv cinese TVB e ha iniziato la carriera in tv come ospite in un programma per bambini, intitolato \"430 Space Shuttle\". Dopo aver continuato a fare carriera in commedie e serie tv e con piccoli ruoli in film cinematografici, ha raggiunto la notoriet\u00e0 internazionale nel 1989 con il film \"Citt\u00e0 dolente\", vincitore di un leone d'oro alla mostra internazionale d'arte cinematografica di Venezia.\nNegli anni '90 ha scelto di non entrare nel cinema hollywoodiano perch\u00e9, cos\u00ec facendo, avrebbe cambiato la sua immagine a Hong Kong. Nel 2014 \u00e8 stato scelto come membro della giuria per il 64\u00ba Festival internazionale del cinema di Berlino. Nel luglio del 2019, durante il San Diego Comic-Con, viene annunciato ufficialmente il suo ingaggio nel Marvel Cinematic Universe per il ruolo del \"villain\" Mandarino nel film \"Shang-Chi e la leggenda dei Dieci Anelli\" in uscita il 2021.\nVita privata.\nIl 21 luglio 2008 Leung ha sposato l'attrice cinese Carina Lau, conosciuta nel 1984. Il matrimonio, celebrato e festeggiato in stile reale, ha suscitato molto interesse nei media cinesi."}
{"id": "2115506", "revid": "246675", "url": "https://it.wikipedia.org/wiki?curid=2115506", "title": "Leung Chiu-Wai", "text": ""}
{"id": "2115509", "revid": "599013", "url": "https://it.wikipedia.org/wiki?curid=2115509", "title": "Drk", "text": ""}
{"id": "2115510", "revid": "1543377", "url": "https://it.wikipedia.org/wiki?curid=2115510", "title": "Miguel \u00c1ngel Zotto", "text": "Biografia.\nIl suo cognome originale era Zotta, cambiato in Zotto da un errore di trascrizione nel registro argentino degli immigrati.\nProveniente da una famiglia di immigrati italiani in Argentina dal paesino lucano di Campomaggiore, Zotto inizia a ballare il tango con Michele Arcangelo Zotta, suo nonno paterno (nato a Campomaggiore il 1\u00ba aprile 1884) e successivamente con il padre che era un attore argentino.\nInizia lo studio professionale del tango a diciassette anni, con il suo primo maestro Rodolfo Dinzel che dal 1979 lo segue nella sua scuola.\nNel 1984 inizia ad insegnare tango alla \"Belgrano University\" di Buenos Aires, l'anno successivo entra nel professionismo grazie anche alla sua partecipazione a Broadway dove ha un ruolo in \"Tango Argentino\" di Segovia e Orezzoli, spettacolo con il quale gira il mondo.\nTango x 2.\nNel 1988 fonda la \"Tango x 2 Company\".\nAnni 2000.\nNel 2007 in gennaio la Compagnia ha presentato \"Miguel Angel Zotto's Buenos Aires Tango\" con una nuova ballerina, compagna di Zotto, Daiana Guspero, al New York City Center. A Settembre ha iniziato la tourn\u00e9e in Italia toccando i maggiori teatri nazionali con date a Torino, Milano, Roma, Bologna e Cremona.\nNel 2008 in gennaio la compagnia \u00e8 ritornata a New York, e in aprile in Inghilterra sempre con lo spettacolo \"Miguel Angel Zotto's\" per poi tornare in Italia per la seconda parte della tourn\u00e9e italiana, con una grande performance a Torino all'8\u00b0 Tango Torino Festival.\nNel 2011 \u00e8 stato ospite al Festival di San Remo dove si \u00e8 esibito in un numero di danza assieme alla connazionale showgirl Bel\u00e9n Rodr\u00edguez, co-conduttrice della rassegna canora.\nRiconoscimenti.\nInoltre Tango X2, nell'aprile del 2000, viene eletto in Argentina come uno dei tre migliori ballerini di tango del secolo, e nel 2002 viene nominato \"Accademico\" dalla \"National Tango Academy\" di Buenos Aires."}
{"id": "2115513", "revid": "23672707", "url": "https://it.wikipedia.org/wiki?curid=2115513", "title": "Tony Leung Chiu Wai", "text": ""}
{"id": "2115514", "revid": "938", "url": "https://it.wikipedia.org/wiki?curid=2115514", "title": "Lust, Caution (film)", "text": ""}
{"id": "2115517", "revid": "7969", "url": "https://it.wikipedia.org/wiki?curid=2115517", "title": "Tesla trooper", "text": ""}
{"id": "2115520", "revid": "1226", "url": "https://it.wikipedia.org/wiki?curid=2115520", "title": "Secessione Viennese", "text": ""}
{"id": "2115526", "revid": "1573940", "url": "https://it.wikipedia.org/wiki?curid=2115526", "title": "Dicroglossidae", "text": "Dicroglossidae \u00e8 una famiglia di anfibi anuri.\nTassonomia.\nComprende 218 specie raggruppate in 14 generi e 2 sottofamiglie:"}
{"id": "2115527", "revid": "767487", "url": "https://it.wikipedia.org/wiki?curid=2115527", "title": "Billy Knight", "text": ""}
{"id": "2115528", "revid": "1654770", "url": "https://it.wikipedia.org/wiki?curid=2115528", "title": "Campioni del mondo dei pesi massimi di pugilato", "text": "Qui viene mostrata la cronolista dei campioni del mondo di pugilato, nella categoria pesi massimi, riconosciuti dalle maggiori federazioni mondiali:\nImportanti organizzazioni internazionali del passato sono state:\nFino al 1921, i campioni del mondo venivano sanciti tali per acclamazione dal pubblico, in quanto non esisteva alcun ente ufficiale a ci\u00f2 preposto.\nRiconoscimenti.\nLe WBA, WBC e IBF hanno riconosciuto solo dal 2007 la WBO, da allora per fregiarsi del titolo di \"campione del mondo assoluto dei pesi massimi\" (\"undisputed world heavyweight champion\") un pugile deve detenere contemporaneamente tutte le quattro cinture di tali federazioni mondiali, l'IBO invece, sebbene di pari livello e prestigio, non \u00e8 ancora universalmente riconosciuta. Vi \u00e8 poi il \"The Ring\", un titolo non federale bens\u00ec giornalistico, una storica cintura indipendente assegnata dall'omonima rivista specializzata, secondo propri criteri, al campione ritenuto migliore del momento, a prescindere da quali e quante delle maggiori federazioni esso risulti detentore delle corrispondenti corone mondiali. Con medesime autonomia e tradizione, infine, viene conferito il titolo Lineal, fino a met\u00e0 2018 gestito dal \"Transnational Boxing Rankings Board\" (TBRB), poi dal \"Lineal Boxing Championship\" (LBC), privilegiando i concetti di unicit\u00e0, continuit\u00e0 e non destituibilit\u00e0 del campione (tranne nei casi di irregolarit\u00e0, ritiro, decesso o cambio categoria), seguendo una linea di successione diretta, ossia determinata esclusivamente battendo il detentore. Ognuna di queste cinture \u00e8 caratterizzata da una grande placca centrale dorata, di forma grossomodo circolare, recante il nome e lo stemma della federazione o dell'ente di appartenenza ed altre decorazioni, affiancata da altre placche pi\u00f9 semplici e di minori dimensioni, utilizzate per incidervi scritte o per alloggiarvi le immagini di gloriosi predecessori, applicate su un corpo in cuoio di colore distintivo: nero per entrambe le versioni WBA (regolare e \"Super\"), verde chiaro per la WBC, marrone per la WBO, rosso per l'IBF, verde scuro per l'IBO, rosso/bianco/blu per quella \"The Ring\", nero/oro per il titolo Lineal."}
{"id": "2115530", "revid": "938", "url": "https://it.wikipedia.org/wiki?curid=2115530", "title": "Fa yeung nin wa", "text": ""}
{"id": "2115533", "revid": "1573940", "url": "https://it.wikipedia.org/wiki?curid=2115533", "title": "Sternula balaenarum", "text": "Il fraticello di Damara (Sternula balaenarum, ), \u00e8 un uccello della sottofamiglia Sterninae nella famiglia Laridae.\nSistematica.\n\"Sternula balaenarum\" non ha sottospecie, \u00e8 monotipica.\nDistribuzione e habitat.\nQuesta sterna nidifica principalmente lungo le coste della Namibia tra le foci dei fiumi Cunene e Orange, ma anche nelle tre province del Capo in Sudafrica e in Angola fino alla regione di Cabinda. Dopo la stagione riproduttiva migra a nord e la si incontra nelle acque costiere della Repubblica Democratica del Congo, Repubblica del Congo, Gabon, Camerun, Nigeria, Benin, Togo, Ghana e Costa d'Avorio."}
{"id": "2115534", "revid": "869733", "url": "https://it.wikipedia.org/wiki?curid=2115534", "title": "L'amico degli animali", "text": "L'amico degli animali \u00e8 un programma televisivo diffuso dall'allora Programma Nazionale della Rai dal 7 febbraio 1956 fino al 1964, per un totale di settantotto puntate.\nIrradiata in bianco e nero al marted\u00ec sera alle ore 22, la trasmissione era condotta dallo studioso di zoologia Angelo Lombardi, padre della divulgazione scientifica attraverso il media televisivo, divenuto uno dei primi volti popolari della tv italiana.\nLa trasmissione risult\u00f2 una delle prime rubriche televisive di grande successo. Lombardi era affiancato, nella conduzione del programma, dalla giornalista Bianca Maria Piccinino, dall'aiutante ascaro Andal\u00f9 Ghezzali, e dalla fida scimmia \"Dolly.\" Ad alcune puntate collabor\u00f2 anche una delle prime \"signorine buonasera\", Nicoletta Orsomando.\nAmici dei miei amici....\nCeleberrima \u00e8 divenuta la frase con cui il divulgatore apriva il programma: \"Amici dei miei amici, buonasera...\".\nLa trasmissione si proponeva, con spirito scientifico-educativo, di far conoscere alla gente - in una sorta di viaggio nel regno animale - varie specie viventi ancora allo stato selvatico, mostrandole dal vivo ed educando ad un rispetto per un mondo per molti versi ancora misterioso. \nLo zoologo spiegava come si catturano ed addomesticano belve feroci come leoni o tigri e come si estrae il veleno dai serpenti per trasformare il liquido letale in una medicina. Ma sul proscenio dello studio televisivo non salivano solo animali della savana o delle foreste d'Africa ma anche i piccoli compagni dell'uomo, come cani, gatti, pappagalli, ecc.\nLa trasmissione era corredata da filmati acquisiti da reti televisive estere."}
{"id": "2115538", "revid": "599013", "url": "https://it.wikipedia.org/wiki?curid=2115538", "title": "Zis", "text": ""}
{"id": "2115539", "revid": "1573940", "url": "https://it.wikipedia.org/wiki?curid=2115539", "title": "Sternula lorata", "text": "La sterna del Cile (Sternula lorata, ), \u00e8 un uccello della sottofamiglia Sterninae nella famiglia Laridae.\nTassonomia.\n\"Sternula lorata\" non ha sottospecie, \u00e8 monotipica.\nDistribuzione e habitat.\nQuesta sterna \u00e8 molto legata alle regioni lambite dalla Corrente di Humboldt, per cui il suo areale \u00e8 molto ristretto e va dal Cile settentrionale all'Ecuador meridionale, passando naturalmente per il Per\u00f9 in cui si trovano il maggior numero di siti riproduttivi."}
{"id": "2115540", "revid": "1573940", "url": "https://it.wikipedia.org/wiki?curid=2115540", "title": "Hoplobatrachus tigerinus", "text": "Hoplobatrachus tigerinus \u00e8 un anfibio anuro appartenente alla famiglia Dicroglossidae, diffuso in Asia e introdotto in Madagascar.\nDistribuzione e habitat.\nQuesta specie \u00e8 diffusa in quasi tutto il subcontinente indiano: India, Bangladesh, Pakistan settentrionale, Nepal meridionale, Myanmar e Afghanistan. \u00c8 stata introdotta in Madagascar, dove \u00e8 presente anche sull'isola di Nosy Be, e alle Maldive."}
{"id": "2115542", "revid": "599013", "url": "https://it.wikipedia.org/wiki?curid=2115542", "title": "Cincinnatus Powell", "text": ""}
{"id": "2115544", "revid": "599013", "url": "https://it.wikipedia.org/wiki?curid=2115544", "title": "Glen Combs", "text": ""}
{"id": "2115547", "revid": "767487", "url": "https://it.wikipedia.org/wiki?curid=2115547", "title": "Julius Keye", "text": ""}
{"id": "2115549", "revid": "21880", "url": "https://it.wikipedia.org/wiki?curid=2115549", "title": "Rana tigerina", "text": ""}
{"id": "2115550", "revid": "21880", "url": "https://it.wikipedia.org/wiki?curid=2115550", "title": "Rana tigrina", "text": ""}
{"id": "2115551", "revid": "74801", "url": "https://it.wikipedia.org/wiki?curid=2115551", "title": "Wendell Ladner", "text": ""}
{"id": "2115554", "revid": "1573940", "url": "https://it.wikipedia.org/wiki?curid=2115554", "title": "Sternula nereis", "text": "La sterna delle fate o fraticello australiano (Sternula nereis, ) \u00e8 un uccello della famiglia Laridae (sottofamiglia Sterninae).\nTassonomia.\n\"Sternula nereis\" ha tre sottospecie:\nDistribuzione e habitat.\nLa sottospecie \"S. n. nereis\" \u00e8 la pi\u00f9 diffusa e la si trova nell'Australia meridionale (Victoria, Australia Meridionale e Tasmania) e occidentale (Australia Occidentale), e sembra stia espandendo il suo areale anche al Nuovo Galles del Sud e alla regione rurale dello Gippsland. \"S. n. davisae\" vive invece in Nuova Zelanda, mentre \"S. n. exsul\" vive in Nuova Caledonia."}
{"id": "2115555", "revid": "614400", "url": "https://it.wikipedia.org/wiki?curid=2115555", "title": "Paul Kennedy", "text": "Biografia.\nPaul Kennedy nacque nel 1945 a Wallsend, nell'Inghilterra del nord-est, \"\"esattamente a met\u00e0 tra il giorno della vittoria in Europa\" (8 maggio) \"e il giorno della vittoria sul Giappone\" (15 agosto), in una famiglia operaia irlandese. Suo padre lavorava infatti presso cantieri navali e gli zii erano pescatori.\nStudi\u00f2 presso la Newcastle University risultando essere \"non soltanto il primo della mia famiglia ad andare all'Universit\u00e0, ma anche il primo a continuare la scuola dopo i sedici anni\"\".\nDurante questi anni lavor\u00f2 anche come allibratore, dimostrando una certa competenza nelle corse di cavalli. Questa esperienza lo spinse a provare ad intraprendere la strada di giornalista sportivo. Scrisse dunque al magnate della stampa Kenneth Thomson per proporre la sua candidatura per un posto allo Sporting Chronicle. Ed inaspettatamente gli venne offerto il ruolo di vice caporedattore e corrispondente dagli ippodromi.\nNel frattempo Kennedy si mise in luce nel suo corso di studi evidenziando spiccate doti nel campo della Storia. Infatti si classific\u00f2 come migliore studente di Storia della Newcastle University, vedendosi offrire una borsa di studio per un dottorato al St Antony's College di Oxford.\nDichiar\u00f2 in seguito che l'ambiente internazionale di Oxford contribu\u00ec notevolmente alla sua formazione.\nTerminato il dottorato, gli venne offerto un posto alla University of East Anglia, sempre in Inghilterra, divenendo quindi il pi\u00f9 giovane professore di sempre di questa Universit\u00e0.\nKennedy descrisse per\u00f2 questa esperienza come problematica, a causa dei numerosi tagli all'istruzione imposti dal governo Thatcher:\nLa cosa non avvenne per\u00f2 fino al 1983. Quando ricevette una proposta dalla Yale University, che gli offriva una cattedra di \"Storia internazionale\" appena creata.\nKennedy parl\u00f2 della decisione di lasciare il paese natale sottolineando la sofferenza ed al tempo stesso la necessit\u00e0 della stessa:\nAssunse quindi l'incarico di \"Dilworth Professor\" di Storia in questa Universit\u00e0, ruolo che tuttora ricopre.\nSaggista e scrittore.\nTra i pi\u00f9 rispettati e conosciuti storici del mondo, \u00e8 internazionalmente noto per i suoi saggi ed articoli di economia politica e storia.\n\u00c8 membro dell'Institute for Advanced Studies (Princeton University) e dell\"'Alexander von Humboldt-Stiftung\" (Bonn).\nHa ottenuto numerose Lauree ad honorem, ed \u00e8 un membro della Royal Historical Society, dell'American Philosophical Society, e della American Academy of Arts and Sciences.\n\u00c8 autore di numerosi saggi, di cui solo pochi tradotti in italiano.\nAscesa e declino delle grandi potenze, il suo saggio pi\u00f9 noto, tradotto in oltre venti lingue differenti.\n\u00c8 collaboratore del New York Times, The Atlantic, The New Republic, The Washington Post, The Economist, oltre a moltissime riviste e quotidiani di lingua non inglese. Redige mensilmente una rubrica sul Los Angeles Times su tematiche di economia globale.\nIn Italia, alcuni suoi articoli sono pubblicati dalla rivista Internazionale.\nVive attualmente ad Hamden, nel Connecticut.\nRiconoscimenti.\nNel 1988 vince il Wolfson History Prize con il libro \"The Rise and Fall of the Great Powers: Economic Change and Military Conflict from 1500 To 2000\".&lt;br&gt;\nNel 2001 \u00e8 stato insignito dell'onorificenza di Commendatore dell'Ordine dell'Impero Britannico, per il lavoro svolto nel campo della Storia ed eletto membro della British Academy nel giugno del 2003.\nHa ricevuto la \"Caird Medal\" nel 2005 dal \"National Maritime Museum\" per il suo contributo alla Storia navale."}
{"id": "2115558", "revid": "1573940", "url": "https://it.wikipedia.org/wiki?curid=2115558", "title": "Sternula saundersi", "text": "Il fraticello di Saunders (Sternula saundersi, ), \u00e8 un uccello della sottofamiglia Sterninae nella famiglia Laridae.\nSistematica.\n\"Sternula saundersi\" non ha sottospecie, \u00e8 monotipica.\nDistribuzione e habitat.\nQuesta sterna vive lungo le coste del Mar Rosso e poi a sud fino alla Tanzania e sulle coste del Golfo Persico e di qui a est fino all'India e lo Sri Lanka. Vive anche sulle Maldive, in Madagascar e probabilmente anche sulle Seychelles. Alcune popolazioni migrano anche pi\u00f9 ad est, fino alla Malaysia."}
{"id": "2115560", "revid": "1573940", "url": "https://it.wikipedia.org/wiki?curid=2115560", "title": "Sternula superciliaris", "text": "Il fraticello dell'Amazzonia o sterna beccogiallo (Sternula superciliaris, ), \u00e8 un uccello della sottofamiglia Sterninae nella famiglia Laridae.\nSistematica.\n\"Sternula superciliaris\" non ha sottospecie, \u00e8 monotipica.\nDistribuzione e habitat.\nQuesta sterna vive in tutto il Sudamerica (escluso il Cile), soprattutto nelle regioni amazzoniche ricche di fiumi, laghi o paludi."}
{"id": "2115561", "revid": "123339968", "url": "https://it.wikipedia.org/wiki?curid=2115561", "title": "Giannina Facio", "text": "\u00c8 anche nota come Gianina Facio.\nBiografia.\nInizia la sua carriera di attrice negli anni '80 in Italia, recitando in film come \"Il cielo \u00e8 sempre pi\u00f9 blu\" di Antonello Grimaldi, \"Torta di mele\" e \"Nessuno mi crede\" di Anna Carlucci, \"Vacanze di Natale '90\" di Enrico Oldoini.\nNel 1989 diventa nota presso il pubblico italiano per la partecipazione nel programma televisivo comico di Italia 1 \"Emilio\". \nDal 2000 \u00e8 compagna del regista e produttore cinematografico Ridley Scott e ha preso parte a diversi suoi film, per lo pi\u00f9 in piccoli ruoli o cameo, come ne \"Il gladiatore\" nel ruolo della moglie del protagonista, \"Un'ottima annata - A Good Year\", \"Le crociate - Kingdom of Heaven\", \"Il genio della truffa\", \"Hannibal\", \"Exodus - Dei e re, Black Hawk Down e\" \"Prometheus\". Nel 2015 si sono sposati."}
{"id": "2115562", "revid": "1573940", "url": "https://it.wikipedia.org/wiki?curid=2115562", "title": "Thalasseus bernsteini", "text": "La sterna di Bernstein (Thalasseus bernsteini, ) \u00e8 un raro uccello della sottofamiglia Sterninae, nella famiglia Laridae.\nDistribuzione e habitat.\nQuesta rara sterna nidifica sulle coste cinesi delle province di Guangdong, Hebei, Fujian e Shandong e probabilmente anche su Taiwan e isole limitrofe. Fuori dal periodo riproduttivo si sposta su Halmahera (Indonesia), in Thailandia, Sarawak (Malaysia) e nelle Filippine."}
{"id": "2115563", "revid": "1543377", "url": "https://it.wikipedia.org/wiki?curid=2115563", "title": "Alopias superciliosus", "text": "Lo squalo volpe occhione o squalo volpe occhiogrosso (Alopias superciliosus ) \u00e8 uno squalo lamniforme appartenente alla famiglia degli Alopiidae.\nDeve sia il nome comune che il nome scientifico sia alla lunga pinna caudale (che ricord\u00f2 ai primi osservatori della specie la coda di una volpe) che ai grandi occhi, che trovano posto in orbite che ne permettono la rotazione verso l'alto e sono sormontati da particolari solchi che partono dalla sommit\u00e0 del capo.\nSi tratta di una delle poche specie di squalo moderno di cui siano stati reperiti resti fossili: essi sono stati rinvenuti nella regione di Hokuriku, in Giappone, e a questa specie appartengono probabilmente anche dei resti fossili ritrovati nel Mediterraneo.\nTassonomia.\nLa specie venne descritta per la prima volta dal biologo inglese Richard Thomas Lowe nel 1840, nei \"Proceedings of the Royal Society of London\" ed in seguito nelle \"Transactions of the Zoological Society of London\" (1849): la descrizione si bas\u00f2 su un esemplare catturato al largo di Madeira ed il nome scientifico della specie, \"superciliosus\", venne scelto dallo scienziato per sottolineare la presenza di due caratteristici solchi al di sopra degli occhi, che sembravano appunto delle sopracciglia.\nLa descrizione effettuata da Lowe, tuttavia, cadde nel dimenticatoio e la specie venne classificata con altri nomi (come \"Alopias profundus\" ), finch\u00e9 negli anni quaranta venne fatta chiarezza e a prevalere fu, secondo le convenzioni scientifiche, il nome assegnato per primo in ordine cronologico.\nL'analisi degli allozimi ha dimostrato che questo squalo \u00e8 strettamente imparentato col congenere \"Alopias pelagicus\", col quale forma un clade fratello rispetto al pi\u00f9 basale \"Alopias vulpinus\".\nDescrizione.\nMisura fino a 4,9 m di lunghezza, per un peso di 364\u00a0kg (dimensioni del pi\u00f9 grande esemplare finora pescato, catturato in Nuova Zelanda nel febbraio 1981): la maggior parte degli esemplari, tuttavia, rimane al di sotto dei 4 m di lunghezza, per un peso di 160\u00a0kg.\nLa colorazione \u00e8 di un caratteristico violetto-porpora con riflessi metallici sul dorso e bianco-grigiastro sul ventre: dopo la morte dell'animale, tuttavia, la colorazione perde i riflessi metallici e vira velocemente verso il grigio.\nIl corpo appare fusiforme e molto idrodinamico, con muso abbastanza tozzo e di forma bulbosa nel quale trova posto una bocca con piccoli denti muniti di un'unica cuspide. I denti sono disposti in file di 19-24 nella mascella e 20-24 nella mandibola. Gli occhi sono molto grandi (fino a 10\u00a0cm di diametro) e sono leggermente pi\u00f9 alti che larghi: l'orbita oculare si estende al di sotto dell'occhio, permettendo all'animale di guardare verso l'alto piuttosto che verso il basso. Al di sopra degli occhi passa un solco che passa anche al di sopra degli archi branchiali, dando l'impressione all'osservatore che la testa sia attraversata da una grossa cicatrice. Fra gli occhi ed il cervello \u00e8 presente una rete mirabile di vasi sanguigni che consente all'animale uno scambio molto veloce di sangue e calore. Questa caratteristica \u00e8 un adattamento allo stile di vita dell'animale, che lo porta a salire e scendere quotidianamente nella colonna d'acqua, al di sopra e al di sotto del termoclino: la rete mirabile gli consente di non risentire negativamente a livello degli occhi (fondamentali per la ricerca del cibo) dei continui sbalzi di pressione e specialmente di temperatura (anche 15-16\u00a0\u00b0C fra le acque profonde e quelle superficiali).\nCome tutti gli alopidi, anche nello squalo volpe occhione \u00e8 presente la caratteristica pinna caudale eterocerca estremamente allungata (quasi la met\u00e0 della lunghezza totale dell'animale), che in questa specie appare per\u00f2 meno sottile e filiforme. Le pinne pettorali sono a forma di falce ma hanno la punta arrotondata, come nell'affine \"Alopias pelagicus\": la prima pinna dorsale \u00e8 posta in posizione abbastanza arretrata rispetto alle specie congeneri (quasi al livello delle pinne pelviche) e presente la base parzialmente libera in posizione posteriore.\nBiologia.\nLo squalo volpe occhione \u00e8 un instancabile nuotatore, che solca gli oceani percorrendo lunghe distanze alla ricerca di cibo. Si tratta di una delle poche specie di squalo che compia migrazione verticale: mentre durante il giorno si muove a profondit\u00e0 comprese fra i 300 e i 500 m, al calare delle tenebre risale la colonna d'acqua risalendo a meno di 100 m di profondit\u00e0, seguendo percorsi zigzaganti che li portano a lente risalite e veloci ridiscese. Con ogni probabilit\u00e0, questa migrazione \u00e8 correlata alla ricerca di cibo, che l'animale caccia guardando verso la superficie con gli occhi appositamente modificati, cercando di riconoscere le sagome delle potenziali prede che spiccano nella luce notturna.\nNonostante si tratti di un predatore specializzato, con pochi nemici in natura, lo squalo volpe occhione cade talvolta preda di altri squali di grosse dimensioni e dei grandi odontoceti, come l'orca. Esso inoltre risente della competizione per il cibo con la verdesca, in quanto la distribuzione delle due specie \u00e8 caratterizzata da rapporto di proporzionalit\u00e0 inversa (dove abbondano le verdesche lo squalo volpe occhione \u00e8 quasi assente e viceversa).\nQuesta specie viene inoltre parassitata a livello gastrointestinale dai cestodi del genere \"Litobothrium\" (che parassitano anche le specie congeneri) e a livello della pelle dai copepodi della specie \"Pagina tunica\". Un esemplare venne inoltre osservato con una lampreda della specie \"Petromyzon marinus\" attaccata al corpo al livello della cloaca.\nNon \u00e8 ancora chiaro se questa specie sia o meno endoterma, come la congenere \"Alopias vulpinus\" (\"A. pelagicus\" non \u00e8 invece in grado di mantenere la propria temperatura corporea costante): se da un lato, degli studi effettuati all'inizio degli anni settanta evidenziarono che la temperatura muscolare risultava pi\u00f9 alta di quella ambientale di un valore compreso fra gli 1,8 e i 4,3 gradi centigradi, studi pi\u00f9 recenti hanno messo in evidenza che sebbene la muscolatura striata di \"A. superciliosus\" sia in grado di generare calore con respirazione aerobica, essa \u00e8 posta troppo in superficie perch\u00e9 il calore prodotto non si dissipi. Inoltre, in questa specie \u00e8 assente la rete mirabile che invece \u00e8 riscontrabile nel tronco di \"A. vulpinus\".\nAlimentazione.\nRispetto alle specie congeneri, lo squalo volpe occhione possiede denti di maggiori dimensioni, e ci\u00f2 gli consente di nutrirsi di una gamma di prede pi\u00f9 vasta: fra le specie che costituiscono il cibo di questo animale, vi sono i piccoli pesci pelagici che formano banchi, come l'aringa e lo sgombro, cos\u00ec come alcune specie di maggiori dimensioni come sauri e giovani marlin e addirittura pesci bentonici come merlani, musdee e naselli. Questa specie si nutre inoltre di varie specie di calamari delle famiglie Lycoteuthidae ed Ommastrephidae, e forse anche di grossi granchi. Nel Mar Mediterraneo, la specie nella massima parte dei casi viene osservata in associazione con specie come il tombarello, il che lascia supporre che l'estrema mobilit\u00e0 di questi animali sia correlata allo spostamento delle prede.\nPer cacciare, questa specie, similmente alle congeneri, stordisce le proprie prede con precisi fendenti della lunga coda, per poi nutrirsene.\nRiproduzione.\nCome gli altri lamniformi, questi animali mostrano ovoviviparit\u00e0: la femmina tende a partorire due piccoli per volta (uno per utero), sebbene in rari casi il numero di piccoli possa essere di uno, tre o quattro. Il ritrovamento di femmine gravide in tutti i periodi dell'anno lascia intendere che non c'\u00e8 un periodo riproduttivo preciso, ma l'accoppiamento pu\u00f2 avvenire in qualsiasi periodo dell'anno.\nLa durata precisa della gravidanza \u00e8 sconosciuta: tuttavia si ritiene che, similmente al congenere \"Alopias vulpinus\", la gestazione duri poco meno di un anno. I piccoli inizialmente si cibano del proprio sacco vitellino: quando questo si esaurisce, essi vengono nutriti dalla femmina con uova non fecondate, comportamento questo noto anche in altre specie di squalo e conosciuto come ovofagia. A differenza delle altre specie di alopidi, nello squalo volpe occhione i piccoli nell'utero sono ricoperti da un sottile strato di epitelio che impedisce loro di danneggiare le pareti uterine materne con la pelle assai ruvida.\nI piccoli appena nati sono una copia in miniatura (con occhi e teste in proporzione pi\u00f9 grandi) dell'adulto: essi stupiscono per le grandi dimensioni (fino a 140\u00a0cm, quasi la met\u00e0 dell'adulto, anche se bisogna tener conto della coda, lunga quanto il corpo). La maturit\u00e0 sessuale viene raggiunta fra i 9 e i 10 anni dai maschi (2,7-2,9 m di lunghezza), mentre le femmine sono pi\u00f9 tardive e maturano completamente fra i 12 e i 14 anni (3,3-3,6 m di lunghezza).\nLa speranza di vita di questa specie si ritiene che si aggiri attorno ai 19 anni per i maschi e poco pi\u00f9 per le femmine.\nDistribuzione e habitat.\nSi tratta di una specie a distribuzione circumtropicale: la si trova nell'Atlantico (da New York al Venezuela ed in Brasile meridionale e ad est dal Portogallo alla Sierra Leone e in Angola), nell'Oceano Indiano occidentale (Sudafrica, Madagascar e Mare Arabico), nel Pacifico (Giappone meridionale, Taiwan, Nuova Caledonia, Australia orientale e Nuova Zelanda ad ovest, Golfo di California e Gal\u00e1pagos a est).\nNel Mar Mediterraneo la specie pu\u00f2 essere avvistata dallo stretto di Gibilterra al Canale di Sicilia.\nLe varie popolazioni sono molto mobili (un individuo marcato venne osservato migrare per 2767\u00a0km dalle acque antistanti la baia di New York al Golfo del Messico), e recenti analisi del DNA mitocondriale hanno dimostrato che fra di esse sussiste una certa diversit\u00e0 genetica.\nQuesta specie \u00e8 diffusa nelle aree a ridosso della piattaforma continentale e nella zona pelagica, sebbene sia possibile osservarla anche in acque meno profonde: sebbene preferisca le acque temperate (16-25\u00a0\u00b0C), pu\u00f2 spingersi fino a 723 m di profondit\u00e0, dove la temperatura si aggira attorno ai 5\u00a0\u00b0C.\nRapporti con l'uomo.\nLo squalo volpe occhione \u00e8 un animale schivo e considerando che abita acque profonde risulta piuttosto difficile da incontrare in acqua, dove peraltro non costituisce un pericolo in quanto le dimensioni, la conformazione dei denti e la dieta fanno s\u00ec che l'uomo non venga considerato una potenziale preda per questi animali.\nLa specie viene pescata accidentalmente o intenzionalmente in numerosi paesi: essa costituisce circa il 10% del pescato mondiale (considerando unicamente gli squali pelagici), con punte del 20% a Cuba e Taiwan, dove la si cattura di notte utilizzando luci chimiche come esca. La carne viene commercializzata sia fresca che affumicata o salata, la pelle viene utilizzata per ricavarne cuoio, l'olio del fegato in cosmetica e farmaceutica: sono tuttavia le pinne, utilizzate nella zuppa, ad avere il pi\u00f9 alto valore commerciale.\nLa maggior parte delle catture avviene tuttavia accidentalmente, ad esempio sui palamiti. In alcuni paesi (come Stati Uniti, Sudafrica e Nuova Zelanda), la specie rappresenta un'ambita preda per i pescatori sportivi.\nSe a tutte queste fonti di pericolo si aggiunge la natalit\u00e0 piuttosto bassa di questi animali (ogni femmina difficilmente mette al mondo pi\u00f9 di 20 piccoli in tutta la sua vita), diventa chiaro come mai la specie venga classificata come \"vulnerabile\" dall'IUCN."}
{"id": "2115565", "revid": "115743462", "url": "https://it.wikipedia.org/wiki?curid=2115565", "title": "Alopias", "text": "Alopias \u00e8 un genere di squali lamniformi, l'unico ascritto alla famiglia Alopiidae .\nDescrizione.\nSi tratta di squali di dimensioni medio-grandi (dai 6 metri e 500\u00a0kg di peso dello squalo volpe comune ai 3 metri dello squalo volpe pelagico), con colorazione bruna o bluastra sul dorso e pi\u00f9 chiara sul ventre, pinne dorsali piccole, pinne pettorali a forma di falce ed una caratteristica pinna caudale eterocerca nella parte superiore e lunga quanto il corpo.\nBiologia.\nSi tratta di animali solitari che solcano senza sosta gli oceani alla ricerca di cibo, costituito da cefalopodi e pesci pelagici che vivono in gruppi (calamari, sgombri). Per catturare la preda, questi squali fendono l'acqua con la lunga pinna caudale, portando le prede a raggrupparsi e stordendole a colpi di coda.\nQuesti squali sono in grado di saltare completamente fuori dall'acqua, compiendo anche evoluzioni aeree in maniera simile ai delfini (\"breaching\").\nLa fecondazione \u00e8 interna, cos\u00ec come lo sviluppo embrionale: i piccoli (da 2 a 4) durante la gestazione si nutrono delle altre uova non fecondate che la madre continua a produrre (ovofagia), e alla nascita sono gi\u00e0 ben sviluppati e grandi 1/3 dei genitori.\nLo sviluppo di questi squali \u00e8 molto lento (maturit\u00e0 sessuale raggiunta fra i 7 e i 14 anni), ma si pensa che si tratti di creature longeve.\nGeneralmente non si tratta di squali pericolosi per l'uomo, anche se alcuni subacquei sarebbero stati colpiti dalla pinna caudale e un pescatore addirittura decapitato da un colpo di coda: in alcune aree questi animali vengono considerati un ambito trofeo di pesca, mentre in altre vengono pescati per estrarne l'olio di fegato e le pinne. Ci\u00f2 ha fatto s\u00ec che tutte e tre le specie siano considerati vulnerabili dall'IUCN.\nDiffusione.\nSi tratta di animali pelagici, che preferiscono le acque aperte, dove si muovono a profondit\u00e0 quasi mai superiori a 500\u00a0m (sebbene durante il disastro petrolifero nel Golfo del Messico i ROV ne sorpresero un esemplare a profondit\u00e0 maggiori): lo squalo volpe comune \u00e8 pi\u00f9 frequente nelle acque costiere, sulla piattaforma continentale, e lo si pu\u00f2 avvistare anche in acque non troppo profonde.\nGli Alopidi sono diffusi nelle acque temperate e tropicali di tutto il mondo, con lo squalo volpe comune che preferisce le aree pi\u00f9 fresche.\nTassonomia.\nI nomi della famiglia e del genere derivano ambedue dalla parola greca \"\u1f00\u03bb\u03ce\u03c0\u03b9\u03be\" (\"alopex\"), col significato di \"volpe\", in riferimento alla lunga pinna caudale di questi animali, che ricord\u00f2 ai descrittori la coda di una volpe.\nAl genere vengono generalmente ascritte tre specie:\nFamiglia Alopiidae\nA queste se ne aggiungerebbe una quarta, la cui esistenza \u00e8 stata ipotizzata nel 1995 in seguito a un esame degli allozimi del tessuto muscolare di un esemplare ritenuto di \"A. superciliosus\", pescato nelle acque circostanti la penisola messicana di Baja California.\nIn base alle analisi genetiche sul citocromo b, nel 1997 venne stabilito che la famiglia degli Alopiidi, oltre ad essere monofiletica, \u00e8 filogeneticamente vicina alle famiglie dei Cetorinidi e dei Lamnidi (coi quali condividono alcune modifiche all'apparato circolatorio che consentono loro una forma quasi completa di endotermia): tale ipotesi \u00e8 stata confermata da successive analisi di tipo cladistico effettuate nel 1991 e poi nel 2005."}
{"id": "2115567", "revid": "767487", "url": "https://it.wikipedia.org/wiki?curid=2115567", "title": "Lissodelphis borealis", "text": "Il lissodelfino boreale (Lissodelphis borealis) \u00e8 un cetaceo odontoceto appartenente alla famiglia Delphinidae.\nDescrizione fisica.\n\u00c8 l'unico delfino del Pacifico del Nord che non possiede la pinna dorsale, caratteristica che lo contraddistingue da altri cetacei. Per via del suo movimento a salti, a volte viene confuso con un leone marino o una foca. Presenta un corpo slanciato, color nero, con una banda bianca sul ventre e pesa circa 150 kg.\nComportamento.\nAcrobata per natura, esegue il \"breaching\", il \"lobtailing\" o altre acrobazie, come ricadere sul ventre, o colpire l'acqua con un fianco (il lissodelfino fa lo stesso quando si sente minacciato).\nAlimentazione.\nLe sue prede principali sono calamari e pesci lanterna.\nDistribuzione.\nLo si riscontra nel Nord Pacifico occidentale, dalla Kam\u010datka, in Russia, al Giappone e nel Nord Pacifico orientale, dalla Columbia Britannica, in Canada, al nord del Golfo di California, in Messico e nel Mare del Giappone settentrionale. Di preferenza vive al largo ma si avvicina alle coste in presenza di fondali abbastanza sabbiosi. "}
{"id": "2115569", "revid": "6923", "url": "https://it.wikipedia.org/wiki?curid=2115569", "title": "Shiny Entertainment", "text": "Shiny Entertainment era una societ\u00e0 dedita allo sviluppo di videogiochi, fondata da David Perry nel 1993 e chiusa nel 2007; \u00e8 soprattutto ricordata per aver prodotto videogiochi quali \"Earthworm Jim\", \"MDK\", \"Messiah\", \"Sacrifice\" e \"\".\nNel 2007 Shiny Entertainment si \u00e8 fusa con lo studio The Collective per formare la Double Helix Games."}
{"id": "2115570", "revid": "309289", "url": "https://it.wikipedia.org/wiki?curid=2115570", "title": "Onychoprion aleuticus", "text": "La sterna aleutina (Onychoprion aleuticus, Baird 1869), \u00e8 un uccello della sottofamiglia Sterninae nella famiglia Laridae.\nSistematica.\n\"Onychoprion aleuticus\" non ha sottospecie, \u00e8 monotipico.\nDistribuzione e habitat.\nQuesta sterna nidifica in Siberia orientale, Alaska e sulle isole del Canada occidentale. \u00c8 fortemente migratore e d'inverno si sposta in Indonesia, Singapore e Malaysia. \u00c8 di passo in Giappone, Cina e Filippine, e molto raro \u00e8 vederla in Gran Bretagna (Isole Farne)."}
{"id": "2115572", "revid": "327773", "url": "https://it.wikipedia.org/wiki?curid=2115572", "title": "Lissodelphis peronii", "text": "Il lissodelfino australe (Lissodelphis peronii) \u00e8 un cetaceo odontoceto appartenente alla famiglia Delphinidae.\nDescrizione fisica.\nDi dimensioni pi\u00f9 ridotte del lissodelfino boreale (60\u2013100\u00a0kg), \u00e8 l'unico delfino dell'emisfero sud ad essere privo di pinna dorsale; pu\u00f2 essere facilmente riconosciuto ad occhio nudo a distanza ravvicinata, mentre in lontananza ricorda un pinguino.\nComportamento.\nRaramente effettua il \"lobtailing\" e il \"breaching\" e quando lo effettua non si osservano capriole o peripezie simili. Quando sono spaventati o quando nuotano veloci si osserva il \"porpoising\". Pu\u00f2 rimanere in apnea per 6 minuti.\nDistribuzione.\nSi riscontra poco frequentemente nelle acque temperate, dal Cile settentrionale al largo del Per\u00f9 (ma \u00e8 avvistato regolarmente anche nelle coste della Nuova Zelanda), mentre \u00e8 pi\u00f9 caratteristico nella corrente delle Falkland, tra la Patagonia e le Isole Falkland."}
{"id": "2115574", "revid": "1573940", "url": "https://it.wikipedia.org/wiki?curid=2115574", "title": "Globicephala melas", "text": "Il globicefalo (Globicephala melas ()), chiamato anche delfino pilota o balena pilota, \u00e8 un cetaceo della famiglia Delphinidae, una delle due specie nel genere \"Globicephala\".\nDescrizione.\nIl globicefalo ha un corpo massiccio dotato di due lunghe pinne pettorali a forma di mezzaluna. La testa, globosa, ha fronte sporgente, e termina con un brevissimo rostro. La pelle \u00e8 nera, biancastra in un'area tra il petto e il ventre. Le sue dimensioni massime arrivano a 8,7 metri di lunghezza.\nBiologia.\nComportamento.\nA volte si osservano dei gruppi praticamente fermi in superficie, tanto da permettere alle imbarcazioni di avvicinarsi. Si osservano spesso lo \"spyhopping\", il \"lobtailing\" e anche il \"breaching\" ma questo quasi soltanto negli esemplari pi\u00f9 giovani.\nSono stati osservati episodi di spiaggiamento collettivo, tra cui molto importanti quelli avvenuti in Nuova Zelanda nel 1918 (circa 1000 globicefali) e nel 2017 (almeno 600 globicefali), e sull'isola di Tasmania (oltre 200 globicefali).\nAlimentazione.\nLe immersioni che effettua per nutrirsi, o meglio per cercare del cibo, possono durare fino a 10 minuti. Il suo soffio supera il metro di altezza. Si possono osservare anche a 600 metri di profondit\u00e0, ma solitamente le sue immersioni si spingono a poche decine di metri. Si nutre principalmente di cefalopodi.\nDistribuzione.\nLa specie \u00e8 stata fortemente sfruttata nei secoli passati, ma in tempi recenti ancora si osserva abbastanza numerosa soprattutto in due luoghi specifici:"}
{"id": "2115576", "revid": "2066020", "url": "https://it.wikipedia.org/wiki?curid=2115576", "title": "Mandombe", "text": "La scrittura mandombe (o mandomb\u00e9) \u00e8 un sistema di scrittura africano, classificabile come un alfasillabario.\n \nInvenzione.\nQuesto sistema di scrittura (il cui etimo, in lingua kikongo significa \"per il nero\") fu inventato nel 1978 da David Wabeladio Payi, devoto kimbanguista, mentre si trovava a Mbanza Ngungu nella provincia del Basso Congo nell'attuale Repubblica Democratica del Congo (RDC), allora chiamato Zaire. L'invenzione, che i seguaci del suo creatore vedono come una \"rivelazione divina\", un \"dono spirituale\" ed un mezzo d'avanzamento degli africani, avvenne a seguito di una serie di visioni mistiche riguardanti anche la figura storica di Simon Kimbangu.\nUso e diffusione.\nIl mandombe \u00e8 pensato per trascrivere le lingue kikongo ya leta (una lingua creola basata sul kikongo), lingala, tshiluba e swahili \u2013 quattro lingue nazionali della Repubblica Democratica del Congo e la lingua kikongo.\nI suoi promotori sostengono che tale scrittura sia adatta a qualsiasi idioma africano, e l'Accademia del Mandombe, centro di ricerca del CENA, sta lavorando alla trascrizione di altre lingue dell'Africa subsahariana.\nLa scrittura \u00e8 insegnata in alcune scuole amministrate dalla Chiesa kimbanguista, soprattutto nella Repubblica Democratica del Congo. Il CENA (\"Centre de l'\u00c9criture n\u00e9gro-africaine\") cerca di promuoverne la diffusione nella Repubblica Democratica del Congo ed in altri paesi, anche europei. Di fatto, tuttavia, la diffusione di questa scrittura risulta legata all'area geografica d'origine ed all'ambiente della Chiesa kimbanguista che, peraltro, continua a preferirle l'uso dell'alfabeto latino.\nEsiste un limitato numero di pubblicazioni a stampa realizzate in questa scrittura.\nLa scrittura mandombe non \u00e8 ancora codificata in Unicode, ma esistono sistemi informatici che ne permettono l'uso anche su internet.\nStruttura.\nIl mandombe combina dei segni con funzione vocalica e consonantica in modo da formare dei blocchi sillabici.\nTutti i caratteri sono basati su un segno grafico fondamentale, chiamato \"Mvuala Pakundungu\", , la cui forma \u00e8 simile ad un \"5\" ed al suo speculare, , detto \"Mvuala Pelekete\", di forma simile ad un \"2\".\nVi sono sei vocali, cui si possono unire, in posizioni diverse, degli elementi grafici con funzione consonantica, distinti graficamente mediante procedimenti di rotazione e/o di riflessione speculare e classificati per forma in 'gruppi', e per orientamento in 'famiglie'.\nUn sistema di segni diacritici, prefissi od infissi, permette di notare le sequenze di vocali, le vocali nasali, le consonanti prenasalizzate e i gruppi di consonanti.\nNumeri.\nSi premette la notazione dei numeri, perch\u00e9 importante per la composizione grafica degli elementi vocalici \"bisimba\".\nI numeri sono espressi secondo il sistema posizionale decimale, utilizzando i segni della tabella seguente.\nLa cifra 1 somiglia a quella indo-arabica; i numeri 6 e 9 sono versioni quadrate delle corrispondenti cifre indo-arabiche, ed i numeri per il 7 e l'8 sono formati dai precedenti con procedimento di riflessione.\n\"Bisimba\".\nIl \"kisimba\" (plurale \"bisimba\") \u00e8 una vocale utilizzata all'interno di un testo.\nPu\u00f2 formare una sillaba da solo od in unione con una consonante; \u00e8 reso aggiungendo alla destra del segno fondamentale i caratteri mandombe per i numeri dall'1 al 5.\nSe per\u00f2 una vocale costituisce il secondo elemento di un dittongo o di una sequenza di vocali, viene trascritta con un carattere diacritico al termine della vocale precedente: ad esempio \"lio\" (parola bisillabica) \u00e8 scritto \"li\" pi\u00f9 il diacritico per \"o\"; mwa (una sillaba) \u00e8 scritta \"mu\" pi\u00f9 il diacritico per \"a\". \nNon essendovi un diacritico per \"u\", le sequenze vocaliche terminanti in \"u\" sono generalmente scritte come se sequenze di due sillabe diverse, la seconda delle quali \u00e8 \"wu\".\n\"Mvuala\" e famiglie di caratteri.\nNel Mandombe non esistono consonanti autonome in senso proprio; le consonanti si realizzano combinando dei segni \"mvuala za mpamba\", e , con un elemento aggiuntivo detto \"yikamu\"; nascono cos\u00ec quattro famiglie di \"mvuala\" complessi, che, a loro volta combinati con una vocale \"kisimba\", formano delle unit\u00e0 sillabiche.\n\"Yikamu\", sua proiezione sul piano e 'gruppi' di \"mvuala\".\nUn tratto aggiuntivo posticcio, chiamato \"yikamu\" (immaginato come tridimensionale e successivamente incarnato da un trattino, variamente proiettato sul piano di scrittura) permette di modificare il segno grafico di base, \"mvuala\", in un segno consonantico. Lo \"yikamu\" pu\u00f2 essere utilizzato in pi\u00f9 modi. L'angolo di tale elemento \u00e8 calcolato in relazione al piano di scrittura: cio\u00e8 si calcolano 0\u00b0 se lo \"yikamu\" \u00e8 sul piano, e 90\u00b0 se \u00e8 perpendicolare al piano.\nUn quinto 'gruppo', \"Mazita ma zindinga\", \u00e8 invece creato invertendo i segni di uno dei quattro gruppi fondamentali.\nFamiglie di \"mvuala\".\nGli \"mvuala\" complessi, composti con l'aiuto degli \"yikamu\", possono essere trasformati geometricamente per rotazione o simmetria, in modo da produrre altre sillabe (vedi figura).\nUn'ipotetica famiglia 5, in cui il carattere sarebbe frutto di una rotazione a 180\u00b0 dell'elemento posticcio non \u00e8 usato nella scrittura mandombe. Di fatto, l'elemento posticcio fa un percorso ideale da 0\u00b0 a 180\u00b0, chiamato \"\"Mabika ma Mvuala\" o \"gli angoli del tempo\"\".\nAnche il sillabario aborigeno canadese e la stenografia di Pitman ricorrono a simili procedimenti di rotazione, ma nel caso della scrittura mandombe non sembra presente la relazione fonologica tra le varie consonanti appartenenti al medesimo gruppo; con l'eccezione, forse, del quinto 'gruppo', \"Mazita ma zindinga\", composto da consonanti fricative ed affricate.\nFormazione delle sillabe.\nLe sillabe si formano congiungendo un segno consonantico (\"mvuala\" complesso, munito di \"yikamu\") ad un segno vocalico \"kisimba\". I caratteri della stessa famiglia si distinguono per il diverso punto di congiunzione tra segno vocalico e consonantico, secondo il seguente schema:\nSegni di punteggiatura.\nPeculiare della scrittura mandombe \u00e8 il punto di separazione tra le parole, che \u00e8 scritto come un punto fermo della scrittura latina.\nPer il resto i segni di punteggiatura corrispondono a quelli usati con l'alfabeto latino, ma sono resi graficamente in modo diverso. Al punto fermo corrisponde un segno a forma di vu rovesciata, \u028c, la virgola \u00e8 resa una corta linea verticale, \u0131; i due punti ed il punto e virgola risultano da combinazioni dei precedenti, e cio\u00e8 da due \"\u028c\" sovrapposte i due punti e da \"\u00ee\" il punto e virgola. Il punto di domanda ha la forma \u03bb, simile a quella di una lettera greca lambda.\nVarianti.\nEsiste una variante semplificata della scrittura, detta \"sakwameso\" (e, in francese, \"diminutif\"), graficamente meno sviluppata in verticale e quindi pi\u00f9 facilmente iscrivibile entro il rigo di scrittura.\nI sostenitori della scrittura mandombe hanno sviluppato anche una calligrafia a tratti geometrici, detta \"kimbangula\"."}
{"id": "2115580", "revid": "158913", "url": "https://it.wikipedia.org/wiki?curid=2115580", "title": "Dicerorhinus sumatrensis lasiotis", "text": "Il rinoceronte settentrionale di Sumatra (\"Dicerorhinus sumatrensis lasiotis\"), noto anche come rinoceronte di Chittagong o rinoceronte peloso del nord, era la sottospecie pi\u00f9 diffusa dei rinoceronti di Sumatra, anche l'unica sottospecie nota originaria dell'Asia continentale mentre quest'ultima vive nelle isole indonesiane.\nAnche se \u00e8 stato ufficialmente dichiarato estinto in pi\u00f9 occasioni all'inizio del XX secolo, \u00e8 stato riportato che piccole popolazioni potrebbero ancora esistere in natura, come in Birmania e nella penisola malese, anche se \u00e8 altamente dubbio. A partire dal 2008, \u00e8 considerato come \"probabilmente estinto\" dalla IUCN.\nTassonomia.\nLa sottospecie della terraferma del rinoceronte di Sumatra fu data a \"Dicerorhinus sumatrensis lasiotis\". Il nome \"lasiotis\" deriva dal greco per \"orecchie pelose\", poich\u00e9 il rinoceronte di Sumatra settentrionale ha un notevole pelo lungo sulle orecchie. La sottospecie settentrionale di Sumatra era anche chiamata rinoceronte di Sumatra peloso o rinoceronte orlato d'orecchio per questo motivo.\nSi \u00e8 discusso se il campione Dicerorhinus sumatrensis lasiotis dovesse essere considerato una sottospecie separata dal campione simile di Dicerorhinus sumatrensis sumatrensis proveniente dall'Indonesia. Tuttavia, rimase una sottospecie poich\u00e9 il rinoceronte settentrionale di Sumatra era significativamente pi\u00f9 grande, con insoliti peli pi\u00f9 lunghi sulle orecchie e corna pi\u00f9 lunghe e pi\u00f9 grandi.\nDescrizione.\nIl rinoceronte di Sumatra settentrionale era la pi\u00f9 grande sottospecie. Aveva dei peli pi\u00f9 lunghi sulle orecchie e corna pi\u00f9 lunghe. Tuttavia, potevano avere meno peli sul corpo rispetto al rinoceronte di Sumatra occidentale.\nHabitat e distribuzione.\nIl rinoceronte di Sumatra settentrionale viveva nelle foreste pluviali tropicali, nelle paludi, nelle foreste pluviali, nelle giungle e nelle praterie. Abitava anche in zone collinari, vicino a fiumi, ripide vallate e montagne.\nIl rinoceronte di Sumatra settentrionale era il pi\u00f9 diffuso dei rinoceronti di Sumatra. Si estendeva fino dalla penisola indocinese, l'India orientale, l'Himalaya orientale del Bhutan e il Bangladesh alla Mongolia interna, nel nord della Cina. Il rinoceronte peloso del nord \u00e8 stato dichiarato estinto in India, Bangladesh, Cina e altri paesi negli anni '20, e ancora nel 1997 nell'India nordorientale, anche se si sostiene che persistano nel Tamanthi Wildlife Sanctuary del Myanmar. Sebbene la specie sia stata dichiarata estinta in Myanmar negli anni '80, gli avvistamenti di rinoceronti di Sumatra sono stati segnalati di recente in diverse occasioni. Rapporti non confermati suggeriscono che una piccola popolazione di rinoceronti di Sumatra settentrionale possa ancora sopravvivere in Myanmar, ma la situazione politica nel paese ha impedito la verifica. \u00c8 anche possibile che i rinoceronti pelosi del nord vivano ancora nel Parco nazionale di Taman Negara dalla Malesia peninsulare, sebbene la sopravvivenza della popolazione della Malaysia peninsulare sia molto dubbia.\nCattivit\u00e0.\nI rinoceronti settentrionali di Sumatra, come le altre due sottospecie, non vivono al di fuori del loro ecosistema e non si riproducono bene in cattivit\u00e0. Non c'\u00e8 stato un esemplare nato in uno zoo da una singola nascita riuscita negli Alipore Zoological Gardens of India nel 1889. Lo zoo di Londra ha acquisito un maschio e una femmina nel 1872 che era stato catturato a Chittagong nel 1868. La femmina di nome \"Begum\" sopravvisse fino al 1900, la vita da record per un rinoceronte in cattivit\u00e0. Begum era uno degli almeno sette esemplari della sottospecie estinta \"D. s.\" \"lasiotis\" che si svolgevano negli zoo e nei circhi.\nRappresentazioni culturali.\nIl \"rinoceronte di Sumatra settentrionale\" \u00e8 noto per essere il pi\u00f9 rispettato e raffigurato nella letteratura cinese. La maggior parte delle antiche e moderne arti e statue cinesi di rinoceronti a due corna rappresentano il \"rinoceronte di Sumatra settentrionale\".\nUn certo numero di racconti popolari sul rinoceronte di Sumatra sono stati raccolti da naturalisti e cacciatori coloniali dalla met\u00e0 del XIX secolo agli inizi del XX secolo. In Birmania, dove una volta viveva la sottospecie settentrionale, una volta era diffusa la convinzione che il rinoceronte di Sumatra mangiasse il fuoco. Tales ha descritto il rinoceronte mangia-fuoco seguendo il fumo alla fonte, in particolare i fuochi da campo, e poi attaccando il campo. C'era anche una credenza birmana secondo cui il momento migliore per cacciare era ogni luglio, quando i rinoceronti di Sumatra si riunivano sotto la luna piena."}
{"id": "2115584", "revid": "818367", "url": "https://it.wikipedia.org/wiki?curid=2115584", "title": "Onychoprion anaethetus", "text": "La sterna dalle redini (Onychoprion anaethetus, Scopoli 1869), \u00e8 un uccello della sottofamiglia Sterninae nella famiglia Laridae.\nTassonomia.\n\"Onychoprion anaethetus\" ha quattro sottospecie:\nDistribuzione e habitat.\nQuesta sterna vive nelle regioni tropicali di tutto il mondo. La sottospecie \"melanopterus\" nidifica in Messico, nei Caraibi e in Africa occidentale. Le altre sottospecie, il cui numero \u00e8 in discussione, vivono in Africa orientale, Penisola Arabica, Asia meridionale e orientale e Australasia. \u00c8 di passo in Europa occidentale, Nuova Zelanda e su alcune isole dell'Oceano Indiano e Pacifico."}
{"id": "2115591", "revid": "125036196", "url": "https://it.wikipedia.org/wiki?curid=2115591", "title": "Silvio Padoin", "text": "Biografia.\nNacque a Pieve di Soligo l'11 aprile 1930.\nFormazione e ministero sacerdotale.\nComp\u00ec gli studi filosofici e teologici per il sacerdozio nel Pontificio Seminario Romano Maggiore. Consegu\u00ec la licenza in teologia e la licenza \"in utroque iure\" (diritto canonico e civile) presso la Pontificia Universit\u00e0 Lateranense.\nIl 9 aprile 1955 fu ordinato presbitero per la diocesi di Vittorio Veneto da monsignor Giuseppe Zaffonato nel duomo di Santa Maria Assunta a Pieve di Soligo. In seguito fu educatore e insegnante nel Pontificio Seminario Romano Minore dal 1955 al 1959 e docente di diritto canonico e lettere nel seminario vescovile di Vittorio Veneto dal 1959 al 1960.\nNel 1961 entr\u00f2 in servizio presso la Congregazione per i vescovi come minutante. Ricopr\u00ec anche gli uffici di direttore spirituale aggiunto nel Pontificio Seminario Romano Minore dal 1961 al 1966, vicerettore nel Pontificio Seminario Romano Maggiore dal 1966 al 1967, cooperatore nella parrocchia di Ges\u00f9 Divino Maestro, cappellano delle Piccole Ancelle del Sacro Cuore a Passoscuro dal 1982 al 1985 e responsabile con funzioni di parroco della parrocchia di San Filippo Neri a Castel Giuliano nella sede suburbicaria di Porto-Santa Rufina dal 1986 al 1993. Il 10 dicembre 1990 divenne sottosegretario della Congregazione per i vescovi. Fu anche membro della commissione interdicasteriale permanente per la costituzione e la provvista delle Chiese particolari dal 29 dicembre 1990, perito permanente della Pontificia commissione \"Ecclesia Dei\" dal 27 febbraio 1991, membro del consiglio superiore delle Pontificie Opere Missionarie e assistente spirituale delle suore del Policlinico Agostino Gemelli.\nMinistero episcopale.\nL'8 maggio 1993 papa Giovanni Paolo II lo nomin\u00f2 vescovo di Pozzuoli. Ricevette l'ordinazione episcopale il 26 giugno successivo a Monterusciello dal cardinale Bernardin Gantin, prefetto della Congregazione per i vescovi, co-consacranti il vescovo emerito di Pozzuoli Salvatore Sorrentino e il vescovo di Vittorio Veneto Eugenio Ravignani.\nVisse con entusiasmo, senza risparmiarsi, il suo episcopato e non si ferm\u00f2 di fronte alle difficolt\u00e0 e alle sfide. Promosse le vocazioni sacerdotali con un'attenzione speciale verso il seminario. Comp\u00ec la visita pastorale alla diocesi. Nel 1995 promosse l'avvio del giornale diocesano \"Segni dei Tempi\".\nNell'aprile 2003 si oppose alla proposta di reintitolare lo Stadio San Paolo, che sorge entro i confini diocesani, a Diego Armando Maradona, considerandola un'offesa all'apostolo che visit\u00f2 Napoli. Lo stadio non sub\u00ec allora il cambio di denominazione, perch\u00e9 la legislazione italiana vieta di intitolare vie ed edifici a persone viventi.\nDopo una fase preparatoria di un anno, il 7 giugno 2003 indisse l'VIII sinodo diocesano sul tema \"Essere cristiani nella Chiesa puteolana agli inizi del terzo millennio\". Essendo prossimo ai 75 anni chiese alla Santa Sede la nomina di un vescovo coadiutore con il quale collaborare nelle prime fasi del sinodo e che poi lo portasse a termine. Il papa nomin\u00f2 monsignor Gennaro Pascarella. Questi concluse l'assise nel 2006 e pubblic\u00f2 il \"Libro del Sinodo\" il 25 gennaio 2007 e il \"direttorio pastorale\" il 2 dicembre successivo.\nIl 2 settembre 2005 papa Benedetto XVI accett\u00f2 la sua rinuncia al governo pastorale della diocesi per raggiunti limiti di et\u00e0. Inizialmente rimase a Pozzuoli dove collabor\u00f2 nella pastorale e nell'amministrazione del sacramento della confermazione. In seguito si trasfer\u00ec nella casa del clero di Vittorio Veneto.\nRicoverato da due settimane all'ospedale di Conegliano, mor\u00ec alle 3:30 del 31 ottobre 2019 all'et\u00e0 di 89 anni. Le esequie si tennero il 4 novembre alle ore 15 nel duomo di Santa Maria Assunta a Pieve di Soligo e furono presiedute dal vescovo Corrado Pizziolo. L'omelia venne pronunciata dal vescovo Gennaro Pascarella. Al termine del rito la salma fu tumulata nella cappella dei sacerdoti del cimitero di Pieve di Soligo.\nGenealogia episcopale.\nLa genealogia episcopale \u00e8:"}
{"id": "2115592", "revid": "1573940", "url": "https://it.wikipedia.org/wiki?curid=2115592", "title": "Nesomyinae", "text": "I Nesomiini o topi del Madagascar (Nesomyinae ) sono una sottofamiglia di roditori della famiglia dei Nesomiidi, endemici del Madagascar.\nDimensioni.\nQuesta sottofamiglia comprende roditori con la lunghezza del corpo tra 80 e 350\u00a0mm, la lunghezza della coda tra 60 e 250\u00a0mm e un peso fino a 1,5\u00a0kg.\nCaratteristiche craniche e dentarie.\nIl cranio presenta delle arcate zigomatiche robuste, con un grande osso giugale, un palato ampio e liscio provvisto di due lunghi fori palatali. Gli incisivi sono opistodonti, ovvero con le punte rivolte verso l'interno, i molari hanno le radici e le cuspidi disposte a coppie spesso fuse in lamine trasversali, con una corona di altezza variabile. Il terzo molare ha principalmente le stesse dimensioni degli altri due.\nAspetto.\nI Nesomiini sono caratterizzati da una diversit\u00e0 morfologica e biologica notevole. Infatti comprendono forme con l'aspetto che varia da quello di un gerbillo, di un ratto oppure di un'arvicola fino addirittura a quello di un coniglio. La pelliccia pu\u00f2 essere corta e densa oppure lunga e soffice, con il colore delle parti dorsali che varia dal bruno-sabbia al grigio scuro, mentre quelle ventrali sono solitamente pi\u00f9 chiare, e vanno dal grigio al bianco. Le orecchie possono essere talvolta notevolmente allungate oppure corte ed arrotondate. La coda in alcune forme arboricole \u00e8 prensile oppure termina con un vistoso ciuffo di lunghi peli, mentre in altre \u00e8 pi\u00f9 corta della testa e del corpo. I piedi sono adattati alla particolare vita delle varie specie, e solitamente sono pi\u00f9 larghi e corti in quelle arboricole e lunghi e sottili in quelle terricole. Solitamente non \u00e8 presente dimorfismo sessuale accentuato, tuttavia in alcune specie i maschi sono pi\u00f9 pesanti delle femmine. Sono presenti 13 vertebre toraciche e 7 lombari, mentre lo stomaco ha un unico compartimento.\nDistribuzione ed Habitat.\nLa sottofamiglia \u00e8 endemica del Madagascar, dove si \u00e8 stabilita dopo una radiazione avvenuta in Africa a partire dal tardo Oligocene.\nTassonomia.\nLa sottofamiglia comprende 9 generi:"}
{"id": "2115594", "revid": "1543377", "url": "https://it.wikipedia.org/wiki?curid=2115594", "title": "Alopias pelagicus", "text": "Lo squalo volpe pelagico (Alopias pelagicus ), \u00e8 una specie di squalo lamniforme della famiglia degli alopidi. Viene spessissimo confuso col congenere e molto simile \"Alopias vulpinus\", anche nelle pubblicazioni scientifiche: le due specie si distinguono per le minori dimensioni dello squalo volpe pelagico (che con i suoi 3,3\u00a0m di lunghezza \u00e8 la specie pi\u00f9 piccola del genere \"Alopias\", mentre lo squalo volpe comune raggiunge e in alcuni casi supera i 6\u00a0m) e le pinne pettorali arrotondate ed interamente di colore scuro (nello squalo volpe comune la superficie inferiore delle pinne pettorali, che sono appuntite all'estremit\u00e0, tende ad essere pi\u00f9 chiara).\nA differenza dello squalo volpe comune, inoltre, questa specie manca di una rete mirabile a livello del tronco e di tutta una serie di piccoli adattamenti (come la presenza di muscoli striati siti in profondit\u00e0 nel corpo, che nelle altre specie servono da generatori di calore, ma che nello squalo volpe pelagico sono siti sotto la pelle) che permettono all'animale di conservare il calore, consentendogli un moderato grado di endotermia.\nDescrizione.\nDimensioni.\nSi tratta della specie pi\u00f9 piccola del genere \"Alopias\": misura infatti fino a 3,8\u00a0m di lunghezza, per un peso che pu\u00f2 raggiungere gli 88,4\u00a0kg. Tuttavia rimane generalmente pi\u00f9 piccolo, con una lunghezza che si attesta attorno ai 3\u00a0m ed un peso pari a circa 70\u00a0kg. Il record di lunghezza per questa specie appartiene a un esemplare lungo 5\u00a0m, tuttavia si tratta con ogni probabilit\u00e0 di un caso di confusione con \"Alopias vulpinus\".\nA parit\u00e0 d'et\u00e0, le femmine tendono ad essere leggermente pi\u00f9 grandi e robuste dei maschi.\nAspetto.\nQuesto animale possiede un corpo molto idrodinamico, di aspetto fusiforme. Il muso \u00e8 corto e di forma cilindrica: gli occhi, molto grandi nei giovani, tendono a ridursi in dimensioni con l'et\u00e0. I denti sono piccoli e disposti in 21-22 file nella mascella e 21 file nella mandibola, pi\u00f9 5-11 file di denti posteriori: essi presentano cuspidi oblique e margine zigzagante sulla parte esterna.\nLa pinna caudale \u00e8 estremamente caratteristica, essendo eterocerca nella sua parte superiore e lunga quasi quanto il resto del corpo: anche le pinne pettorali sono lunghe e a forma di falce, con punta arrotondata. La prima pinna dorsale si pone sul dorso grossomodo a met\u00e0 strada fra le pinne pettorali e le pinne pelviche ed \u00e8 piuttosto lunga anch'essa, mentre la seconda pinna dorsale e le pinne pelviche sono abbastanza piccole e allargate.\nIl corpo \u00e8 di colore blu scuro sul dorso e bianco sul ventre, per ingannare potenziali prede e predatori sia che essi si trovino al di sopra dell'animale (dove il blu del dorso si confonde col blu delle profondit\u00e0 oceaniche) sia che essi si trovino al di sotto di esso (dove il bianco del ventre si confonde col bianco delle acque superficiali irradiate dal sole): il bianco non si estende oltre l'attaccatura delle pinne pettorali. La colorazione dell'animale degenera rapidamente nel grigio dopo la sua morte.\nSebbene manchi la rete mirabile a livello del tronco, ne \u00e8 presente una (similmente allo squalo volpe occhiogrosso, rispetto al quale \u00e8 tuttavia meno sviluppata anche in virt\u00f9 delle minori dimensioni degli occhi) fra gli occhi ed il cervello dell'animale, che probabilmente ha la funzione di scambiare velocemente calore e preservare gli occhi dagli sbalzi termici e dalle basse temperature.\nBiologia.\nSi tratta di instancabili nuotatori pelagici, che solcano gli oceani alla ricerca di cibo. Spesso li si pu\u00f2 osservare mentre compiono grandi balzi al di fuori dell'acqua, comportamento questo analogo al \"breaching\" dei cetacei.\nGli squali volpe pelagici, come intuibile dal nome, sono abitatori delle acque aperte: di tanto in tanto, per\u00f2, li si pu\u00f2 osservare in acque costiere. In particolare, nei pressi dell'isola filippina di Malapascua non \u00e8 infrequente incontrare esemplari di questa specie anche in acque piuttosto basse, intenti a farsi ripulire dai parassiti cutanei (come i copepodi del genere \"Echtrogaleus\") da pesci pulitori come \"Labroides dimidiatus\" e \"Thalassoma lunare\".\nSebbene si tratti di predatori, gli squali volpe pelagici possono di tanto in tanto cadere preda, a loro volta, di squali pi\u00f9 grandi e di grossi odontoceti, come le orche.\nAlimentazione.\nPoco si conosce della dieta di questi squali: la conformazione dei denti e della coda lascia supporre che si tratti di animali che si nutrono principalmente di piccole prede pelagiche, ipotesi questa supportata dall'analisi del contenuto gastrico di alcuni esemplari, che avrebbe identificato le principali prede di questi animali nei Paralepididae, Phosichthyidae, e Gempylidae. Essendo questi animali tipici abitanti della zona mesopelagica, risulta chiaro che lo squalo volpe pelagico evita la competizione con altri grossi predatori pelagici (come marlin, tonni e lampughe), cibandosi in profondit\u00e0 piuttosto che nei pressi della superficie come questi ultimi.\nCome osservato nelle altre specie di alopidi, \u00e8 lecito supporre che anche in questa specie sia comune il comportamento predatorio, che consiste nel nuotare in cerchio attorno ai banchi di prede per compattarli il pi\u00f9 possibile ed evitarne la dispersione, per poi utilizzare la lunga coda per menare fendenti sul banco e cibarsi dei pesci che rimangono storditi a causa dei colpi.\nRiproduzione.\nSi tratta di una specie ovovivipara: i piccoli (uno per utero, vale a dire 2 nella maggior parte dei casi) si nutrono del proprio sacco vitellino durante i primi tempi, ma una volta terminato questo (generalmente quando l'embrione misura circa 12\u00a0cm di lunghezza) ricevono il nutrimento direttamente dalla madre, sotto forma di uova non fecondate (comportamento questo tipico di molti squali e noto come ovofagia). Queste uova vengono somministrate all'embrione in capsule di 5,5\u00a0cm di lunghezza e 1,2\u00a0cm di spessore, ciascuna delle quali contiene 20-30 uova: l'embrione nelle prime fasi di sviluppo intrauterino possiede denti specializzati nell'aprire queste capsule, che poi perdono la propria utilit\u00e0 quando l'animale cresce ed \u00e8 grande abbastanza da assumere le capsule intere.\nIl fatto che finora siano state pescate femmine gravide durante vari periodi dell'anno lascia supporre che non vi sia una stagione riproduttiva definita, ma che l'accoppiamento possa avvenire in qualsiasi periodo dell'anno. Non si hanno dati riguardanti la durata della gestazione, tuttavia si suppone che essa, similmente a quanto osservabile nell'affine \"Alopias vulpinus\", duri circa un anno, o ancora meno in virt\u00f9 delle minori dimensioni dello squalo volpe pelagico.\nI piccoli alla nascita sono grandi quasi la met\u00e0 degli adulti (fino a 1,6\u00a0m di lunghezza), sebbene bisogni considerare che la met\u00e0 della loro lunghezza spetti alla sola coda. Essi crescono piuttosto velocemente nei primi anni di vita, mentre in seguito la crescita, sebbene sia continua, tende a diminuire in rapporto all'et\u00e0: si passa dai 9\u00a0cm di crescita del primo anno agli 8 del secondo e del terzo, ai 6 del quarto, quinto e sesto anno, ai 4 degli anni compresi fra il settimo e il decimo, ai tre centimetri dell'undicesimo e dodicesimo, per poi continuare al ritmo di due centimetri all'anno dal tredicesimo anno d'et\u00e0 in poi.\nLa maturit\u00e0 sessuale viene raggiunta attorno agli 8-9 anni d'et\u00e0 (lunghezza pari a 2,8-2,9\u00a0m) dalle femmine, mentre i maschi sono leggermente pi\u00f9 precoci e raggiungono la maturit\u00e0 sessuale un anno prima (7-8 anni d'et\u00e0, 2,7-2,8\u00a0m di lunghezza). La speranza di vita \u00e8 sconosciuta, tuttavia si stima che i maschi possano vivere fino a 17 anni e le femmine fino a 28: il maschio pi\u00f9 anziano sinora studiato aveva 14 anni, mentre la femmina pi\u00f9 anziana era sedicenne.\nDistribuzione ed habitat.\nI dati relativi alla distribuzione di questa specie sono pochi e piuttosto confusionari, anche in virt\u00f9 della frequente confusione effettuata con lo squalo volpe comune: tuttavia lo squalo volpe pelagico sembra essere comune negli oceani Indiano e Pacifico, con sporadici avvistamenti avvenuti anche in Sudafrica, Mar Rosso e Mare Arabico. Si tratta di una specie molto mobile e tendente a compiere migrazioni anche di grande entit\u00e0, al punto che il flusso genico \u00e8 maggiore fra differenti popolazioni che all'interno delle popolazioni stesse.\nSi tratta di un tipico abitatore della zona pelagica, dove pu\u00f2 essere osservato fino a profondit\u00e0 di almeno 150\u00a0m. Occasionalmente, lo si pu\u00f2 vedere in acque costiere in zone con ridotta piattaforma continentale: \u00e8 stato inoltre osservato a basse profondit\u00e0 nel Mar Rosso, nel Mare di Cortez e in Indonesia e Micronesia. Nelle isole Tuamotu ne \u00e8 stato addirittura osservato un esemplare in una laguna.\nRapporti con l'uomo.\nFinora sembrerebbe che lo squalo volpe pelagico non si sia mai reso responsabile di attacchi all'uomo: del resto, la conformazione della bocca e dei denti e le piccole dimensioni fanno s\u00ec che l'uomo non rientri fra le potenziali prede di questo animale, che fra l'altro \u00e8 piuttosto timido e tende ad allontanarsi dai subacquei.\nSpesso questo squalo cade preda dei pescatori, volontariamente o involontariamente: se esso infatti cade spesso accidentalmente vittima dei palamiti, specialmente nella porzione orientale dell'Oceano Indiano e nel Pacifico centrale viene pescato per le pinne (utilizzate per farne zuppa), l'olio estratto dal fegato (che costituisce fino al 10% del peso totale dell'animale e viene impiegato per vari usi, dalla cosmetica alla farmaceutica) e per la pelle (che d\u00e0 un ottimo cuoio): in alcune zone dove la specie appare abbondante, come nel braccio di mare compreso fra Taiwan e il Giappone, lo squalo volpe pelagico costituisce fino al 12% del pescato totale (considerando i soli squali).\nIn alcune aree, lo squalo volpe pelagico \u00e8 inoltre un ambito trofeo per i pescatori sportivi.\nSe a queste fonti di pericolo si aggiunge la bassa fecondit\u00e0 dell'animale (ciascuna femmina d\u00e0 infatti alla luce al massimo 40 piccoli durante la vita), si comprende come mai la specie venga classificata come \"vulnerabile\" dall'IUCN."}
{"id": "2115597", "revid": "729019", "url": "https://it.wikipedia.org/wiki?curid=2115597", "title": "Procelsterna albivitta", "text": "La sterna stolida grigia (Procelsterna albivitta, Bonaparte 1856), \u00e8 un uccello della famiglia Laridae.\nSistematica.\n\"Procelsterna albivitta\" ha tre sottospecie:\nDistribuzione e habitat.\nQuesta sterna vive nelle acque calde, subtropicali dell'Oceano Pacifico meridionale. La sottospecie \"P. a. albivitta\" nidifica su Lord Howe, sulle Isole Norfolk, sulle Isole Kermadec, in Nuova Zelanda settentrionale e sulle Tonga; \"P. a. imitatrix\" nidifica invece sulle Isole Desventuradas al largo del Cile; \"P. a. skottsbergii\" nidifica infine sull'isola di Henderson nelle Pitcairn, sull'Isola di Pasqua e su Sala y G\u00f3mez."}
{"id": "2115598", "revid": "1573940", "url": "https://it.wikipedia.org/wiki?curid=2115598", "title": "Capromyidae", "text": "I Capromiidi (Capromyidae ) sono una famiglia di roditori endemici dei Caraibi comunemente noti come \"hutia\".\nDescrizione.\nDimensioni.\nRoditori di grosse dimensioni con la lunghezza della testa e del corpo tra 200 e 500\u00a0mm, la lunghezza della coda tra 35 e 300\u00a0mm e un peso fino a 8,5\u00a0kg.\nCaratteristiche craniche e dentarie.\nIl cranio \u00e8 robusto, con creste ben sviluppate e un rostro corto, la disposizione del muscolo massetere \u00e8 di tipo istricomorfo (\"Fig.1\"), mentre la mandibola \u00e8 di tipo istricognato (\"Fig.2\"). Le arcate zigomatiche sono ampie e robuste, il foro infra-orbitale \u00e8 grande. Il processo para-occipitale \u00e8 allungato e ben separato dalla bolla timpanica, la quale non \u00e8 particolarmente rigonfia. Gli incisivi sono stretti e possiedono quattro denti masticatori su ogni semi-arcata, i quali sono a crescita continua e con la superficie occlusiva piatta, formata da pieghe sinuose che tendono ad isolarsi tra loro.\nAspetto.\nIl corpo \u00e8 tozzo e robusto, con una testa grande, larga, occhi ed orecchie piccoli e una pelliccia densa e ruvida che varia dal brunastro al grigiastro. La coda pu\u00f2 essere praticamente ridotta oppure molto lunga e prensile. Gli arti sono brevi, le zampe hanno cinque dita ciascuna, con le dita munite di artigli robusti, eccetto il pollice il quale \u00e8 ridotto e provvisto di un'unghia appiattita. I piedi sono generalmente robusti nelle forme arboricole. Le femmine hanno due paia di mammelle.\nDistribuzione ed habitat.\nGli \"hutia\" sono roditori sia arboricoli che strettamente terricoli diffusi nelle Grandi Antille e nelle Bahamas.\nTassonomia.\nComprende i seguenti generi:"}
{"id": "2115600", "revid": "1573940", "url": "https://it.wikipedia.org/wiki?curid=2115600", "title": "Gygis alba microrhyncha", "text": "La sterna minore (Gygis alba microrhyncha ) \u00e8 un uccello della famiglia dei Laridae.\nDistribuzione e habitat.\nQuesta sterna vive sulle isole Marchesi (Polinesia Francese) e sulle isole della Fenice (Kiribati)."}
{"id": "2115602", "revid": "339392", "url": "https://it.wikipedia.org/wiki?curid=2115602", "title": "Maggiori leghe sportive professionistiche nordamericane", "text": ""}
{"id": "2115604", "revid": "1355461", "url": "https://it.wikipedia.org/wiki?curid=2115604", "title": "Reggimento &quot;Nizza Cavalleria&quot; (1\u00ba)", "text": "Il Reggimento \"Nizza Cavalleria\" (1\u00ba) \u00e8 un'unit\u00e0 dell'arma di cavalleria dell'Esercito Italiano; oggi appartiene alla specialit\u00e0 \"cavalleria di linea\"; attualmente \u00e8 inquadrato nella Brigata alpina \"Taurinense\" di cui costituisce la pedina esplorante. Ha sede nella caserma \"Valentino Babini\" di Bellinzago Novarese, gi\u00e0 sede per molti anni delle unit\u00e0 carristi della \"Centauro\".\nStoria.\nLe origini del reggimento risalgono al 4 luglio 1690, quando venne costituito da Bonifacio Antonio Solaro di Macello come Dragons Jaunes o Dragoni di Macello ordinato su 8 compagnie, che nel 1691 assunse il nome di Dragoni di Piemonte, partecipando alla guerra contro la Francia, distinguendosi il 4 ottobre 1693 nella battaglia della Marsaglia, una delle poche vittorie francesi, durante la guerra della Grande Alleanza; Vittorio Amedeo di Savoia, volendo vendicare la sconfitta inflittagli dal Maresciallo de Catinat nella battaglia di Staffarda del 18 agosto 1690, attacc\u00f2 i francesi contro il consiglio del cugino Eugenio di Savoia. Per ragioni finanziarie, nel 1699 il reggimento venne appiedato fino al 1701.\nNel 1713 i Dragoni di Piemonte vennero dislocati in Sicilia, passata ai Savoia col trattato di Utrecht; quando, in seguito alla guerra della Quadruplice alleanza, con la Convenzione del 29 dicembre 1718 ai Savoia venne attribuita la Sardegna in cambio della Sicilia il reggimento nel 1719 fece rientro a Nizza. Dal 1722 al 1729, colonnello titolare del Reggimento Dragoni di Piemonte fu S. A. R. Carlo Emanuele di Savoia, Principe di Piemonte.\nNel corso del XVIII secolo il reggimento prese parte alla guerra di successione polacca (1733-1735) e alla guerra di successione austriaca (1741-1747). Con la parentesi napoleonica i Dragoni di Piemonte vennero sciolti dal giuramento di fedelt\u00e0 al re di Sardegna e ricostituiti sotto il nome di 3\u00ba reggimento di cavalleria.\nDopo la sconfitta di Napoleone da parte delle forze della sesta coalizione, Vittorio Emanuele I il 19 maggio 1814 entrava trionfalmente a Torino accolto dalla popolazionee il 24 maggio 1814 il reggimento assunse il nome di Cavalleggeri di Piemonte. Il 3 gennaio 1832, il reggimento, lasciata la specialit\u00e0 cavalleggeri, assunse il nome di Nizza Cavalleria.\nNella corso della prima guerra di indipendenza il reggimento si distingue fin dagli inizi a Mantova e Santa Lucia, alle porte di Verona, meritando la medaglia di bronzo al valor militare con una carica nella battaglia di Goito, il 30 maggio 1848. Il 21 marzo dell'anno successivo il 2\u00ba e 3\u00ba squadrone combatterono a Mortara, guadagnando al loro stendardo la medaglia di bronzo al valor militare, decorazione con sarebbe stato decorato lo stendardo del reggimento per gli avvenimenti di due giorni dopo a Novara.\nNel 1850 il reggimento entr\u00f2 a far parte della cavalleria di linea e, dopo avere assunto nel 1859 il nome di Reggimento Corazzieri di Nizza, nel 1860 riassunse nuovamente il nome di Reggimento Nizza Cavalleria.\nNel corso della seconda guerra di indipendenza nel 1859 il reggimento ha combattuto a Borgo Vercelli, mentre nella campagna per l'unit\u00e0 d'Italia, nel 1860, la partecipazione alla presa di Perugia.\nNel corso della terza guerra di indipendenza il reggimento prese parte, il 24 giugno 1866, ai combattimenti di Custoza e Villafranca a protezione del ripiegamento sul Mincio.\nPrima guerra mondiale.\nDurante la prima guerra mondiale incorpora il 3\u00ba squadrone \"Cavalleggeri di Aquila\". Il reggimento subito dopo l'inizio del conflitto viene appiedato, ma si fa ugualmente onore meritando a Monfalcone la sua quarta medaglia di bronzo al valor militare nel ciclo operativo maggio-giugno 1916. Il combattimento alle officine dell'Adria, svoltosi il 16 maggio, diventer\u00e0 la ricorrenza per la festa di reggimento. Di nuovo in sella nel 1917, il \"Nizza Cavalleria\" svolge azioni di ritardo a favore del grosso del Regio Esercito durante la ritirata di Caporetto e negli ultimi giorni di guerra \u00e8 all'inseguimento del nemico in fuga raggiungendo il 1\u00ba novembre 1918 la zona di Risano sull'allineamento Udine-Palmanova.\nAl termine del conflitto, nel 1920, incorpora un Gruppo dei \"Lancieri di Vercelli\" ed eredita le tradizioni del \"Montebello\".\nGuerra d'Etiopia e Guerra civile spagnola.\nDurante la guerra d'Etiopia dragoni del \"Nizza\" andarono a costituire vari gruppi squadroni che combatterono a Dembegin\u00e8 (15 dicembre 1935), Neghelli (20 gennaio 1936), a Malca Guba (2 febbraio 1936), a Salaclac\u00e0 (Natale 1935), ad Adichill\u00e8 (20 febbraio 1936) e Adballa (17 giugno 1936) e durante la guerra civile spagnola elementi del \"Nizza\", facenti parte di un Gruppo celere, combatterono ad Alpador, ad Aranjuez e Madrid.\nSeconda guerra mondiale.\nLo scoppio della seconda guerra mondiale vedeva in linea generale le forze armate italiane notevolmente distanziate sul piano tecnologico rispetto agli eserciti alleati.\nIn particolare l'arma di cavalleria, afflitta da mille remore conservatrici che nel ventennio tra le due guerre ne impedirono la meccanizzazione, entrava in guerra con le proprie unit\u00e0 ancora \"a cavallo\", cio\u00e8 con armamento, addestramento, ordinamento e capacit\u00e0 complessive del tutto inadeguate rispetto alle esigenze della guerra meccanizzata. Con l'esclusione di alcuni reparti corazzati che vennero costituiti nei primi anni di guerra e impiegati autonomamente distaccati dai reggimenti cui solo nominalmente appartenevano, il grosso della cavalleria prefer\u00ec conservare le proprie caratteristiche tradizionali bench\u00e9 ormai fosse chiaro a tutti che erano del tutto obsolete. La riconversione di un paio di reggimenti di cavalleria in unit\u00e0 corazzate avvenne infatti con incolmabile ritardo e non poterono risultare impiegabili se non agli inizi del 1943. Purtroppo Nizza fu fra i reggimenti di cavalleria che conservarono la fisionomia a cavallo per l\u2019intero secondo conflitto mondiale e si present\u00f3 all\u2019appuntamento in splendida forma ma del tutto inadeguato ai tempi.\nNel corso del conflitto ha operato sul fronte occidentale, in Jugoslavia e Francia, alcune sue aliquote in Tunisia.\nAllo scoppio delle ostilit\u00e0 il Reggimento venne impegnato il 17 giugno 1940 al Colle del Piccolo Moncenisio sul fronte delle Alpi Occidentali.\nNel 1941 il reggimento entr\u00f2 a far parte della 1\u00aa Divisione celere \"Eugenio di Savoia\" e, montato a cavallo, prese parte alla campagna sul fronte italo-jugoslavo ricevendo il battesimo del fuoco a Monte Tuc\nDallo stesso anno una compagnia di formazione \"Nizza\" oper\u00f2 in Africa con funzioni valutative per tutti i mezzi corazzati in seguito adottati; questa compagnia, nel proseguimento della campagna del Nordafrica oper\u00f2 con il confratello \"Monferrato\" in Tunisia nel Gruppo di Manovra e nel Raggruppamento sahariano \"Mannerini\". Nel luglio 1941 il deposito reggimentale di Torino mobilit\u00f3 il III Gruppo squadroni corazzato \"Nizza\u201d composto da tre Squadroni equipaggiati con autoblinde AB41 e il 1\u00ba gennaio 1942 il IV Gruppo squadroni corazzato \"Nizza\".. Entrambi questi due reparti operarono in forma autonoma distaccati dal reggimento al quale solo nominalmente appartenevano.\nNel corso del 1942 il reggimento con i due gruppi squadroni montati a cavallo, facente parte della 2\u00aa Divisione celere \"Emanuele Filiberto Testa di Ferro\", venne inviato quale truppa di occupazione in Francia.\nIl III Gruppo corazzato venne invece inviato in Nordafrica inquadrato nella divisione corazzata \"Ariete\". Tale Gruppo, per il suo equipaggiamento venne battezzato III Gruppo autoblindo \"Nizza\" e nel maggio del 1942 oper\u00f2 in Africa, con due Squadroni in seno all\u2019Ariete XX Corpo di armata, partecipando all'offensiva contro l'8\u00aa Armata britannica partecipando ai combattimenti presso Bir Hakeim il 27 maggio vittoriosamente sostenuti dal 132\u00ba reggimento carristi; a Bir Harmat il 28 e il 29 maggio con compiti di avanguardia a Ain El Gazala, nella battaglia preparatoria alla riconquista di Tobruch sempre sostenuti dall'invitto 132\u00ba reggimento carristi dell'Ariete. In seguito il III Gruppo autoblindo \"Nizza\" oper\u00f2 sempre con la Divisione \"Ariete\" nell'oasi di Siwa e nella depressione di Qattara. Nell'agosto del 1942 in seguito alla perdita di mezzi, non rimpiazzati, venne costituito un unico squadrone raggruppando i resti dei due Squadroni. La perdita di mezzi, non rimpiazzati, portava alla costituzione di un gruppo unico autoblindato che venne incorporato ai resti dell'VIII Battaglione corazzato Bersaglieri. Nei mesi successivi alla sconfitta di El Alamein, il III Gruppo corazzato \"Nizza\" svolse anch'esso insieme alle unit\u00e0 motorizzate superstiti e a quelle nel frattempo affluite dall\u2019Italia, compiti di protezione del ripiegamento delle fanterie verso la Tunisia, dove ha combattuto il 3 febbraio 1943 a Bir Soltane ed a Ksane Rhilane e nuovamente a Bir Soltane tra il 10 e il 20 marzo affrontando da solo l'attacco di una colonna neozelandese sino a quando, investito da ingenti forze corazzate, fu costretto a ripiegare, affrontando poi le avanguardie della 6\u00aa Divisione Corazzata inglese, proteggendo il ripiegamento attraverso gli Chotts fino ad Enfidaville. Il 22 aprile entr\u00f2 a far parte del Raggruppamento \"Lequio\", il raggruppamento Esplorante italo-tedesco nel quale confluirono tutti i restanti reparti di blindati operanti in Tunisia, partecipando ai combattimenti per la difesa di Capo Bon, tuttavia la situazione strategica generale era ormai definitivamente compromessa e nulla poteva arrestare l\u2019avanzata delle forze anglo-americane, superiori per uomini e mezzi. Il 10 maggio quando giunse da Roma l\u2019ordine di resa anche le poche autoblindo ancora operative del \"Nizza\" vennero distrutte per evitare che cadessero in mano inglese.\nIl Reggimento sorpreso dall'armistizio, mentre era in trasferimento sempre a cavallo dalla Francia verso l'Italia, fatto rientrare nella caserma di Torino su ordine del Comando di Piazza, viene catturato dai tedeschi.\nIl IV Gruppo squadroni corazzato \"Nizza\", basato su due Squadroni misti, uno armato con carri leggeri L6/40 l'altro con autoblinde AB41 opr\u00f2 invece in Albania. Qui entr\u00f2 a far parte del Raggruppamento Celere e impiegato in attivit\u00e0 di controguerriglia e come scorta a colonne, vivendo poi il caos delle vicende post-armistiziali e perdendo, il 13 settembre 1943, per mano tedesca, il proprio comandante colonnello Goytre. Sempre in Albania, il 2\u00ba Squadrone autoblindo, agli ordini del Capitano Medici Tornaquinci, si un\u00ec alla Divisione di fanteria \"Firenze\" a Dibra, riuscendo ad aprirsi la strada verso la costa a prezzo di sanguinosi combattimenti contro i tedeschi, particolarmente a Kruya. Il Comando e i rimanenti squadroni del gruppo, dopo aver cercato di organizzare la resistenza contro i tedeschi, per ordine superiore cedettero le armi; il IV Gruppo dunque si disperse. Molti ufficiali e dragoni rimpatriarono raggiungendo la puglia con mezzi di fortuna e concentrandosi presso il Centro Raccolta di Cavalleria ad Altesano.\nAlla fine del 1943 viene costituito a Cava dei Tirreni lo Squadrone esplorante \"Nizza Cavalleria\" che prese parte, nel giugno del 1944, con il IX reparto d'assalto, alla liberazione dell'abitato di Cingoli, partecipando poi alla campagna per la liberazione dell'Italia, inquadrato nell'8\u00aa Armata alleata, con il II Corpo polacco del generale Anders.\nDal dopoguerra agli anni 2000.\nRicostituito nel 1946 come Gruppo Esplorante 1\u00ba Dragoni, di stanza a Pinerolo, viene inquadrato nella Divisione fanteria \"Cremona\". Nel 1950 il Gruppo Esplorante Divisionale \"1\u00b0 Dragoni\", venne riconfigurato in Gruppo cavalleria blindata \"Nizza Cavalleria\" e nel 1951 in 1\u00ba Reggimento cavalleria blindata \"Nizza Cavalleria\" ed equipaggiato con carri armati leggeri M24 Chaffee. Il Reggimento \"Nizza Cavalleria\", dopo esser passato nel 1963 alle dirette dipendenze del III Corpo d'armata, nel quale la Divisione \"Cremona\" era inquadrata nel 1968, torn\u00f2 a farne parte come I Gruppo Squadroni Esplorante \"Nizza Cavalleria\" articolato sul 1\u00ba e 2\u00ba Squadrone Esplorante, equipaggiati entrambi con VTT M113 e sul 3\u00ba Squadrone carri equipaggiato con carri armati medi M47 Patton.\nIn seguito alla ristrutturazione dell'Esercito Italiano, che prevedeva l'abolizione del livello reggimentale e l'autonomia dei battaglioni il 30 ottobre 1975, la divisione viene riconfigurata in brigata motorizzata \"Cremona\" e le tradizioni e lo stendardo ereditati dal 1\u00ba Gruppo squadroni corazzato \"Nizza Cavalleria\".\nNel 1989 il Gruppo Squadroni \"Nizza Cavalleria\" sostituisce i vecchi carri M 47 con Leopard 1A1 recuperati dallo scioglimento di altri reparti carri dell'esercito italiano che in quell'anno radi\u00f2 dal servizio i carri M47.\nNel 1991, a seguito della riduzione in atto dell'Esercito il 12 settembre 1\u00ba gruppo squadroni corazzato \"Nizza Cavalleria\". Nello stesso periodo i reparti della brigata riacquisiscono il rango di reggimento e il 1\u00ba gruppo squadroni corazzato \"Nizza Cavalleria\" acquisisce la denominazione di Reggimento \"Nizza Cavalleria\" (1\u00ba), passando alle dipendenze della brigata corazzata \"Centauro\", che trasformata in meccanizzata nel 1996, il 15 ottobre 1997 passa alle dipendenze del 1\u00ba Comando delle forze di difesa di Vittorio Veneto. Intanto dal 1993 il reggimento inizi\u00f2 a sostituire la linea Leopard con le nuove autoblindo pesanti B-1 Centauro.\nNel quadro del processo di riordinamento dell'Esercito Italiano verso il modello professionale e di un processo di riduzione del numero delle Brigate, la \"Centauro\" e venne sciolta nel 2002 e il Reggimento \"Nizza Cavalleria\" (1\u00ba) pass\u00f2 alle dipendenze della brigata alpina \"Taurinense\".\nTempi recenti.\nNel maggio del 2008 si inizia a parlare di uno scioglimento del Reggimento, causa la riduzione delle spese militari, ma nel corso del 2009, con il diretto interessamento del capo di stato maggiore dell'Esercito generale Fabrizio Castagnetti, che ha fatto visita ai reparti comandati dal colonnello Luigi Greco, l'ipotesi \u00e8 stata cancellata, dando anzi nuovo impulso alle attivit\u00e0 del reparto.\nA seguito di riorganizzazioni interne, si va ad affiancare allo Squadrone Comando e Supporto Logistico \"Goito\", lo Squadrone Ricognizione, che andr\u00e0 a costituire le fondamenta per la rivitalizzazione del reparto negli anni a venire fino a quando il 7 settembre 2009 si ricostituisce il 2\u00ba Squadrone esplorante \"Monfalcone\" che dopo undici anni di fermo propone un plotone a fuoco con blindo armata Centauro B1, seguito dal 1\u00ba Squadrone esplorante \"Mortara\".\nFinalmente il Reggimento poteva articolarsi in due Squadroni Operativi supportati da uno di logistica.\nNel maggio del 2011 finalmente, dopo oltre un decennio che non vedeva il Reggimento partecipe ad operazioni con unit\u00e0 superiori al Plotone, viene affidato al Nizza l'incarico di preservare la sicurezza nella piazza di Milano, nell'ambito di Operazione Strade Sicure: l'operazione avr\u00e0 termine circa 3 mesi dopo, con esito molto soddisfacente.\nNel novembre del 2011 \u00e8 stata celebrata la ricostituzione del 3\u00ba Squadrone Blindo Pesanti \"Novara\", che prender\u00e0 forma completa nei mesi a seguire, nonch\u00e9 la ricostituzione del Gruppo Squadroni.\nDal 1\u00ba luglio 2013 si trasferisce dalla sua sede storica in Pinerolo (TO) per insediarsi presso Bellinzago Novarese (NO), al posto del 4\u00ba reggimento carristi che viene disciolto e contestualmente ricostituito a Persano per cambio denominazione del 131\u00ba reggimento carristi. A Bellinzago, rafforzato dall'innesto nei suoi ranghi della nutrita compagine dei carristi appartenuti ai reggimenti carri succedutisi per 60 anni nella caserma Babini, rinnova il suo splendore come Reggimento di Cavalleria.\nNel 2014 viene impiegato nuovamente per la sicurezza di importanti citt\u00e0 italiane come Milano e Torino nell'Operazione Strade Sicure, successivamente un suo Plotone partecipa alla sicurezza dell'evento mondiale EXPO Milano 2015.\nSimbolo.\nScudo.\nPartito. Nel primo d'oro all'aquila spiegata di nero; nel secondo partito: a) di rosso alla torre d'argento, b) d'argento alla torre rosso; alla punta incappata d'argento, aquila di rosso con il volo abbassato appoggiata sul monte a tre cime di verde su sfondo d'azzurro argentato.\nOrnamenti esteriori.\nSullo scudo corona tinta d'oro, accompagnata sotto da quattro nastri azzurri, annodati nella corona scendenti e svolazzanti in sbarra e in banda ai lati dello scudo, della ricompensa al valore, su lista bifida d'oro, svolazzante, concavit\u00e0 rivolta verso l'alto, il motto \"Nicaea fidelis\"."}
{"id": "2115607", "revid": "216538", "url": "https://it.wikipedia.org/wiki?curid=2115607", "title": "TGCom", "text": ""}
{"id": "2115609", "revid": "2191572", "url": "https://it.wikipedia.org/wiki?curid=2115609", "title": "Pompeo Colajanni", "text": "Ufficiale di cavalleria, divenne comandante delle Brigate Garibaldi della Valle Po, distinguendosi, con il nome di battaglia di \"Nicola Barbato\", per capacit\u00e0 e combattivit\u00e0 durante tutto il corso della Guerra partigiana. Nella parte finale del conflitto divenne il responsabile generale delle formazioni garibaldine dell'VIII Zona partigiana del Piemonte e prese parte con un ruolo importante alla liberazione di Torino.\nBiografia.\nOrigini familiari.\nNacque nel 1906 a Caltanissetta in una notabile famiglia locale di tradizione democratica e repubblicana sin dal periodo Risorgimentale. Il nonno Pompeo, suo omonimo, fond\u00f2 in Sicilia il sindacato obbligatorio contro gli infortuni nelle miniere; suo prozio Napoleone Colajanni, fu tra i fondatori del Partito Repubblicano Italiano. Nel secondo dopoguerra, il cugino Napoleone Colajanni sar\u00e0 un dirigente del PCI, sua sorella Letizia Colajanni un'attivista per i diritti delle donne e dei minatori. \nAttivit\u00e0 antifascista.\nSi laure\u00f2 in giurisprudenza negli anni venti, antifascista convinto e militante del PCI all'epoca clandestino, si adoper\u00f2 per la costituzione di un'organizzazione nella quale si ritrovarono i giovani repubblicani, socialisti, comunisti e anarchici, e per questa attivit\u00e0 sub\u00ec perquisizioni e venne arrestato.\nL'8 settembre 1943 Colajanni era in Piemonte inquadrato nel Reggimento \"Nizza Cavalleria\" (1\u00ba), come tenente di complemento a Pinerolo, poich\u00e9 gli era stato negato l'avanzamento a capitano per i suoi precedenti antifascisti.\nComandante partigiano.\nEntrato in contatto con un gruppo di politici comunisti che a Barge nella Valle Po avevano costituito un primo nucleo di resistenza da cui avrebbero preso forma le Brigate Garibaldi del Piemonte (Ludovico Geymonat, Antonio Giolitti, Gian Carlo Pajetta), Colajanni si aggreg\u00f2 a questo gruppo con una parte dei militari del proprio reggimento, contribuendo ad organizzare e armare una delle prime formazioni partigiane attive, denominata 1\u00ba battaglione \"Carlo Pisacane\". Colajanni port\u00f2 con s\u00e9 in montagna una quindicina di membri del suo squadrone di cavalleria, tra cui i tenenti Carlo Cotti e Antonio Crua e i sottotenenti Vincenzo Modica \"Petralia\", Giovanni Latilla \"Nanni\" e Massimo Trani \"Max\" che divennero i suoi luogotenenti e i capi delle formazioni garibaldine piemontesi durante la Resistenza.\nAttivo e popolare tra i partigiani garibaldini, Colajanni prese il nome di battaglia di \"Barbato\" (in onore del medico socialista Nicola Barbato, protagonista dell'esperienza dei Fasci siciliani) e guid\u00f2 attivamente la lotta partigiana, esponendosi spesso direttamente nelle operazioni di guerriglia.\n\"Barbato\" divenne la figura centrale delle formazioni garibaldine del Piemonte e prese parte al continuo potenziamento delle forze partigiane nella zona; il 14 marzo 1944 divenne comandante della IV Brigata Garibaldi Cuneo e il 22 maggio 1944 assunse il comando militare della 1\u00aa Divisione Garibaldi Piemonte. Dopo aver resistito ad una serie di operazioni di repressione nazifasciste in Val Varaita nel marzo e luglio 1944, le formazioni garibaldine di Colajanni mantennero la loro efficienza di combattimento e in parte vennero disperse a valle secondo la strategia ideata dallo stesso \"Barbato\" della \"pianurizzazione\".\nLiberazione di Torino.\nCon la crescita delle formazioni garibaldine piemontesi e la costituzione di una seconda divisione, (la 11\u00aa Divisione Garibaldi Piemonte) Colajanni lasci\u00f2 il comando della 1\u00aa Divisione Garibaldi Piemonte a Vincenzo Modica e divenne il responsabile superiore dell'VIII Zona partigiana piemontese (Monferrato). Nell'aprile 1945 \"Barbato\" organizz\u00f2 la marcia delle formazioni partigiane su Torino da varie direzioni; l'attacco ebbe inizio il 19 aprile 1945 con l'assalto delle formazioni di Modica contro il presidio fascista repubblicano di Chieri che venne sconfitto dopo uno scontro a cui presero parte anche reparti dell'11\u00aa Divisione Garibaldi e del Gruppo Operativo Mobile di Giustizia e Libert\u00e0.\nA questo punto la situazione divenne confusa per il tentativo del colonnello britannico John Stevens, capo della locale missione alleata, di arrestare la marcia dei partigiani e favorire l'arrivo per prime a Torino delle truppe anglo-americane. Un falso messaggio del CMRP (Comitato Militare Regione Piemonte) venne inviato ai partigiani di Colajanni ordinando di sospendere l'irruzione nel capoluogo piemontese. Subodorando un inganno, \"Barbato\" invece il 26 aprile diede ordine di continuare la marcia ed entrare a Torino; il 28 aprile 1945 i partigiani garibaldini delle formazioni di Modica e Latilla entrarono in citt\u00e0 dove, con la collaborazione degli autonomi di \"Mauri\" e dei giellisti, superarono la resistenza delle Brigate Nere e liberarono l'abitato. Colajanni, vicecomandante del CMRP, dopo la liberazione venne designato vicequestore di Torino.\nRepubblica Italiana: incarichi nelle sue istituzioni.\nPochi mesi dopo divenne Sottosegretario alla Difesa nel Governo Parri, e successivamente nel Primo governo De Gasperi. Inviato subito dopo in Sicilia, divenne consigliere comunale di Palermo. Nel 1947 fu eletto Deputato regionale in Sicilia per il Blocco del Popolo. Rimase nell'Assemblea regionale siciliana per sei legislature fino a quando si dimise nel marzo 1969, in un periodo in cui ricopriva anche la carica di vicepresidente del parlamento regionale. Fu eletto poi nel 1975 (subentrando a Vito Damico) alla Camera dei deputati a Torino, dove rimase fino al 1976.\nIl suo impegno politico dur\u00f2 fino alla morte, infatti ricopr\u00ec diversi altri incarichi: Consultore nazionale, Membro del Comitato Centrale del PCI, Segretario delle federazioni comuniste di Enna e Palermo, Consigliere Nazionale dell'ANPI e nel Consiglio nazionale della pace.\nMor\u00ec a Palermo, sua citt\u00e0 d'adozione, nel 1987. \u00c8 sepolto nel cimitero di Enna, citt\u00e0 di origine della famiglia Colajanni, nello stesso cimitero in cui \u00e8 inumato il prozio Napoleone Colajanni.\nRiconoscimenti.\nNel Giardino Inglese di Palermo accanto ai caduti a Cefalonia\n\u00e8 stato eretto un cippo in sua memoria in cui \u00e8 inciso:\nIl Comune di Grugliasco gli ha dedicato un Largo nel quartiere San Giacomo-Fabbrichetta. Anche Torino gli ha dedicato una via nel quartiere Madonna di Campagna."}
{"id": "2115615", "revid": "339392", "url": "https://it.wikipedia.org/wiki?curid=2115615", "title": "Lunokhod 2", "text": ""}
{"id": "2115616", "revid": "33689", "url": "https://it.wikipedia.org/wiki?curid=2115616", "title": "Sanit\u00e0 pubblica", "text": ""}
{"id": "2115627", "revid": "125123419", "url": "https://it.wikipedia.org/wiki?curid=2115627", "title": "Aulularia", "text": "Aulularia (\"Commedia della Pentola\" o \"La Pentola d'oro\") \u00e8 una commedia di Plauto. L'opera, pur incompleta, \u00e8 celeberrima, tanto che, nel XV secolo l'umanista Urceo Codro sent\u00ec il bisogno di darle il finale che poi \u00e8 diventato classico. La fama dell\"'Aulularia\" era molto ampia anche nel Seicento, sicch\u00e9 l'autore Moli\u00e8re si ispir\u00f2 a questa commedia per \"L'avaro\".\nTrama.\nIl vecchio Euclione ha scoperto sotto terra nella sua abitazione una pentola piena d'oro, nascosta da suo nonno, e vive nel costante terrore che gli venga sottratta. Sospetta, tanto per cominciare, della sua vecchia serva Stafila. Anche quando il suo ricco vicino Megadoro - su consiglio di sua sorella Eunomia - viene a chiedergli in sposa la sua figlia Fedria, Euclione sospetta che si tratti di una manovra per scoprire il suo oro; alla fine per\u00f2 accetta, precisando che Megadoro prender\u00e0 Fedria senza dote e pagher\u00e0 tutte le spese della festa di matrimonio, prevista per il giorno stesso. Euclione non sa che sua figlia \u00e8 stata violentata da Liconide, figlio di Eunomia e quindi nipote di Megadoro; \u00e8 rimasta incinta, e Liconide vorrebbe sposarla. Intanto \u00e8 arrivato Congrione, il cuoco chiamato per cucinare il banchetto nuziale, e Euclione, sentendolo pi\u00f9 volte pronunciare la parola \"pentola\", pensa che sia un ladro e lo malmena, ma poi si rende conto della paranoia e lo lascia continuare a cucinare. Per sicurezza, per\u00f2, Euclione decide di spostare la pentola d'oro nel tempio della dea Fede. Strobilo, servo di Liconide, vede Euclione nascondere la pentola e fa per prenderla, ma prima che possa farlo Euclione ritorna in scena, perquisisce Strobilo e poi decide di spostare la pentola nel bosco sacro al dio Silvano; questa volta il servo, che l'ha seguito anche l\u00ec, ruba la pentola e la nasconde in casa di Megadoro. Liconide intanto, con l'aiuto della madre Eunomia, ha spiegato a suo zio Megadoro la situazione ed ha ottenuto il consenso a chiedere in sposa Fedria. Quando va a parlare con Euclione, tuttavia, il vecchio \u00e8 disperato perch\u00e9 si \u00e8 accorto della sparizione della pentola, e tempesta di domande Liconide, il quale pensa che il vecchio stia parlando di sua figlia e della sua gravidanza. Strobilo, poi, offre la pentola a Liconide, cercando di comprarsi la libert\u00e0; qui il testo plautino si interrompe bruscamente.\nEquivoci.\nLa commedia presenta una trama abbastanza semplice e lineare ed \u00e8 caratterizzata dalla comicit\u00e0 scaturita dagli equivoci. L'acme si ottiene quando Liconide va da Euclione per confessargli di aver usato violenza contro la figlia. Il vecchio, che si era appena accorto che la pentola gli era stata rubata, viene trovato dal ragazzo a urlare per ci\u00f2 che gli era accaduto. All'orecchio di Liconide che si sente in colpa, le frasi pronunciate da Euclione sembrano riguardare la violenza da lui stesso perpetrata su Fedria. Tuttavia, Euclione non sa niente delle vicende capitate alla figlia e Liconide non sa di quelle accadute ad Euclione. Perci\u00f2 inizia un discorso equivoco e comico per il pubblico, che invece conosce entrambi gli accadimenti. Il tutto \u00e8 giocato sull'utilizzo del pronome personale femminile, il quale indica per uno (Euclione) la pentola, per l'altro (Liconide) la fanciulla.\nPrologo.\nLa commedia presenta un prologo che appare come un monologo esterno alla commedia vera e propria. Pertanto anche il personaggio che recita in esso, cio\u00e8 il Lare domestico (\"Lar familiaris\"), non \u00e8 coerente con gli altri personaggi. Infatti, il \"Lar familiaris\" non si presenter\u00e0 nel resto della commedia; per di pi\u00f9 \u00e8 una figura propria della cultura e della religione romana: questo fatto risulta particolare in quanto la commedia, che \u00e8 scritta sul modello di una greca, fa apparire in scena solamente personaggi greci, sebbene molteplici caratteristiche che appartengono loro siano tipicamente romane. Infatti, la decisione, da parte di Plauto, di far aprire la commedia ad un personaggio cos\u00ec vicino ai romani fa parte di quel processo, chiamato in latino \u201ccontaminatio\u201d, conosciuto molto bene dall'autore, per il quale le commedie greche vengono adattate alla mentalit\u00e0 e sensibilit\u00e0 del popolo romano. Tuttavia, vengono mantenuti ambientazioni e personaggi greci cosicch\u00e9 gli accadimenti, purch\u00e9 irreali e offensivi verso figure di rilievo nella societ\u00e0, non vengano screditati per la loro poca veridicit\u00e0 o censurati da coloro i quali avevano potere. Cos\u00ec i romani si potevano immergere in un mondo fantastico, come poteva essere creduta da loro la Grecia.\nIl Lare domestico ha una triplice funzione che \u00e8 direttamente legata al corpo dell'opera, la stessa posizione di questa parte implica le sue finalit\u00e0 introduttive.\nInnanzitutto, il prologo ha decisamente caratteristiche di un'introduzione. La trama della commedia \u00e8 qui preannunciata, andando a cercare l'interesse e la curiosit\u00e0 degli spettatori. Ne sono rivelati i nuclei centrali, come le vicende amorose intorno alla fanciulla e l'interesse alla pentola con il denaro.\nIn secondo luogo, questa prima parte serve a presentare brevemente i personaggi principali, in modo che quando essi compariranno sulla scena, avranno una personalit\u00e0 gi\u00e0 delineata e il pubblico potr\u00e0 comprendere e apprezzare subito tutti gli effetti che ogni dialogo e ogni comportamento genera in quel particolare contesto.\nInfine qui vengono resi noti alcuni fatti accaduti prima del punto d'inizio della narrazione, che durante la commedia non vengono ripresi o vengono solo accennati; ad esempio solo nel prologo \u00e8 detto dell'incontro tra i due giovani durante la veglia in onore di Cerere. Anche la storia della pentola negli anni precedenti, pur di importanza abbastanza marginale, \u00e8 rivelata solamente in questo primo monologo con lo scopo principale di inquadrare lo scenario nel quale si svolger\u00e0 la commedia. Tuttavia, queste informazioni sono assai importanti per tutta la rappresentazione, in quanto senza di essi, n\u00e9 gli effetti comici, n\u00e9 la narrazione stessa sarebbero comprensibili ed efficaci.\nQui di seguito \u00e8 proposto il prologo recitato dal \"Lar familiaris\":\n\"(uscendo dalla casa di Euclione, rivolto al pubblico)\" \"(Rientra in casa)\"\nArgumentum.\nPrecede il prologo un riassunto (\"argumentum\") della storia, proposto in versi secondo lo schema dell'acrostico, attraverso il quale si legge il titolo dell'opera. Fatta eccezione per \"Bacchides\" e \"Vidularia\", tutte le commedie di Plauto utilizzano questo accorgimento, sebbene non fosse stato lui l'autore, ma i grammatici in epoca pi\u00f9 tarda.\nLe lettere evidenziate formano il titolo della commedia. Ne risulterebbe \"AVLVLARIA\", poich\u00e9 nel latino classico non esisteva la lettera \"u\", ma la \"v\" poteva essere letta come \"u\".\nAulam repertam auri plenam Euclio\nVi summa servat, miseris adfectus modis.\nLyconides istius vitiat filiam.\nVolt hanc Megadorus indotatam ducere,\nLubensque ut faciat dat coquos cum obsonio.\nAuro formidat Euclio, abstrudit foris.\nRe omni inspecta compressoris servolus\nId surpit. illic Euclioni rem refert.\nAb eo donatur auro, uxore et filio.\nSommario dei cinque atti.\nAtto primo.\nEuclione \u00e8 un vecchio avaro che ha trovato nel giardino di casa una pentola d'oro, sepolta da suo nonno, avaro come lui. Dal momento del ritrovamento, la pentola con l'oro diventa l'unico pensiero di Euclione, un pensiero ossessivo che condiziona il suo modo di guardare gli avvenimenti e di comprendere ci\u00f2 che gli viene detto. Euclione dapprima nasconde in casa propria la pentola, diffidando della stessa serva e recandosi al mercato.\nAtto secondo.\nMa, proprio mentre sta uscendo di casa, incontra il vicino, Megadoro che, consigliato dalla sorella, Eunomia, gli chiede in moglie la figlia, essendo gi\u00e0 avanti negli anni. Euclione pensa subito che il vecchio abbia saputo che egli ha rinvenuto una grande quantit\u00e0 d'oro e cos\u00ec rifiuta, ma viene poi convinto dal fatto che Megadoro \u00e8 disposto a non ricevere la dote. Si reca dunque al foro, ignaro del fatto che sua figlia stia per partorire un bimbo frutto di una violenza subita da parte del giovane nipote di Megadoro, Liconide. Strobila, serva di Liconide, si reca al mercato a fare provviste e ingaggia due cuochi, li guida poi a casa di Euclione, dove essi iniziano a cucinare per le nozze, previste per la sera stessa. Ma l'avaro, di ritorno dal foro, vedendo aperta la porta di casa sua e udendo un gran baccano, pensa che la sua casa sia messa al saccheggio.\nAtto terzo.\nIl terzo atto si apre con la disputa tra Congrione, il cuoco, ed Euclione. Quest'ultimo, pensando che Megadoro voglia sottrargli la pentola con la scusa del cuoco, porta fuori di casa le sue ricchezze e fa rientrare il cuoco. Sempre molto diffidente lascia il suo vicino, che aveva incontrato fuori casa, e medita di nascondere la pentola in un luogo pi\u00f9 sicuro.\nAtto quarto.\nIl servo di Liconide, mandato in esplorazione dal padrone, vede Euclione che nasconde la pentola in un tempio, ma, scoperto, viene cacciato con violenza dall'avaro. Questi per\u00f2 non si arrende e, precedendo il vecchio, riesce a rubare la pentola che esso intanto aveva nascosto nel bosco di Silvano, fuori dalla citt\u00e0. Nel frattempo Liconide, con l'aiuto della madre Eunomia, riesce a rivelare l'accaduto a Megadoro, convinto poi di ottenere in sposa Fedria, come punizione. Uscito dalla casa dello zio incontra Euclione, disperato per la perdita della pentola; il giovane si decide ad ammettere la sua colpa e ne nasce un equivoco che costituisce uno dei passaggi di maggior effetto sul pubblico. I due alla fine si accordano ed Euclione concede sua figlia a Liconide.\nAtto quinto.\nNel quinto atto, arrivato a noi incompiuto, il servo di Liconide rivela al padrone di aver trovato un'enorme ricchezza, che il padrone collega subito a quella di Euclione. Qui l'opera si interrompe ma si pu\u00f2 verosimilmente credere che, in cambio della libert\u00e0, Liconide si facesse restituire il denaro dal servo; quindi lo restituiva a Euclione e questi gliela concedeva, quale dote, insieme alla figlia.\nAmbientazione.\nLa commedia \u00e8 ambientata ad Atene, come specifica l'annotazione nella parte iniziale dell'opera. Questa connotazione, aspetto comune delle commedie di Plauto, \u00e8 garante di un collegamento immediato al modello greco. In un caso, per\u00f2, Euclione allude al foro romano, questo \u00e8 tipico nella commedia plautina ed \u00e8 definito \"spaesamento\".\nRapporto con modello greco.\nIn questa commedia \u00e8 riscontrabile in diversi aspetti il mondo greco da cui Plauto ha preso il modello. Il primo caso di questa \u201ccontaminatio\u201d si ha analizzando l'etimologia dei nomi dei personaggi: infatti ogni singolo nome \u00e8 di origine greca. Cos\u00ec ad esempio \u201cEuclione\u201d deriva da \"\u00e9u\", che significa \u00abbene\u00bb, e \"kl\u00e9io\", che significa \u00abchiudo\u00bb, che \u00e8 da collegare all'immagine dell'avaro che chiude il suo tesoro; naturalmente non ha questa etimologia il Lare, essendo di origine romana. Nel testo sono presenti alcuni termini greci o derivati dal greco, perlopi\u00f9 termini specifici, la cui comprensione di certo non doveva risultare difficile al pubblico romano.\nCi sono inoltre due particolari curiosi che rivelano la presenza dell'influsso greco. Il primo riguarda il riferimento alla veglia della festa in onore di Cerere, durante la quale il giovane avrebbe approfittato dell'amata; a Roma esistevano realmente feste in onore di Cerere, ma vi partecipavano solo matrone e non ci si attardava in veglie notturne. \u00c8 quasi certo che Plauto si riferisce a feste in onore della stessa dea che si tenevano per\u00f2 ad Eleusi, nei pressi di Atene, che invece si concludevano spesso con vere e proprie orge.\nAnche un altro particolare non quadra con il mondo romano; il \u201cmagister curiae\u201d nominato da Euclione \u00e8 un titolo che non esisteva ai tempi di Plauto e probabilmente ha messo insieme l'istituzione romana delle curie e quella del magistrato ateniese. In entrambi i casi si nota che Plauto ha la necessit\u00e0 di riportare elementi del modello greco in quanto gli \u00e8 difficile trovarne il corrispettivo nel mondo romano.\nModello.\nSi \u00e8 creduto per lungo tempo che la commedia plautina si rifacesse al \"D\u00fdskolos\" di Menandro. Tuttavia, nel 1958 fu ritrovato un papiro contenente quasi interamente l'opera in questione. Studiandola, si \u00e8 arrivati alla conclusione che essa non era, almeno direttamente, collegata con il \"D\u00fdskolos\".\nAnalisi del linguaggio.\nPlauto ha una grande capacit\u00e0 di manipolazione della lingua per i suoi fini teatrali e comici. In ogni circostanza dimostra molta libert\u00e0 di espressione e una scelta del lessico efficacemente mirata ad una particolare sfaccettatura di significato. In particolare, utilizza un linguaggio ricco di figure retoriche suggestive e piene di significato con un utilizzo frequente di forme e di espressioni \u201cdi conio plautino\u201d, formulate dall'autore stesso. \nAd esempio una metafora di grande effetto \u00e8 quella proferita da Euclione, \"stimulorum seges\"; questa figura paragona la schiena della schiava ad un campo su cui battere lo staffile, usato per sferzare i buoi. Di grande effetto sono alcune espressioni che condensano lunghi ed articolati giri di parole metaforici in poche parole, generando comicit\u00e0. Un esempio di questa trovata \u00e8 l'espressione del v. 601 \"censione bubula\" che letteralmente significa \u201cpunizione bovina\u201d: questo allude al fatto che lo staffile era fatto con la pelle di bue. Prendendo in esame poi uno dei numerosi giochi di parole, \u00e8 da notare quello utilizzato dal cuoco Congrione, \"fur, trifucifer\", due parole foneticamente simili ma con significato differente (ladro e pendaglio da forca). Ci sono molti altri tipi di figura retorica, come l'ossimoro usato dalla serva nella parte iniziale \"inaniis... oppletae\" che significa \u201cpiene di vuoto\u201d (v. 84), oppure il climax di cui si serve Euclione per ingigantire la propria colpa \"me... animum... gentium\" (v. 724). Numerosi sono anche i vocaboli di conio plautino, come \"paenissume\" fatto derivare da \"paene\" (v. 466) e molti altri: \"circumspectatrix\" da \"circumspecto\", \"emissiciis\" da \"emitto\", ecc.\nConfronto tra l'avaro di Plauto e quello di Moli\u00e8re.\nLa figura dell'avaro in questa commedia di Plauto si presta al confronto con quella di Arpagone ne \"L'avaro\" di Moli\u00e8re. La trama della storia rappresentata differisce in qualche aspetto; infatti nella commedia francese sono riprese e sviluppate le parti pi\u00f9 divertenti dell\"'Aulularia\", con qualche rielaborazione soprattutto per quanto riguarda l'aspetto amoroso. L'esempio pi\u00f9 evidente \u00e8 l'aggiunta di Moli\u00e8re di una seconda coppia di amanti formata dal figlio di Arpagone e dall'amata, della quale si \u00e8 innamorato anche lo stesso Arpagone. Quindi \u00e8 inserita anche la tematica della rivalit\u00e0 in amore tra padre e figlio, cosa che Plauto fa in altre commedie. Si pu\u00f2 notare anche che intorno ad Arpagone ruotano una serie di personaggi minori, inseriti per arricchire la commedia. Inoltre i due esempi di avari mostrano due tipi di avarizia differenti. Euclione \u00e8 un taccagno povero che \u00e8 attaccato fino alla pazzia alla pentola, tutto quello che possiede; invece Arpagone non si ferma alla spilorceria, ma soddisfa la sua sete di denaro esercitando l'usura per accrescere il gi\u00e0 consistente patrimonio. Infine Moli\u00e8re, a differenza di Plauto, inquadra il suo personaggio in un preciso contesto socioculturale, dando riferimenti alla societ\u00e0 e al costume del tempo.\nTraduzioni e citazioni.\nAlla fine del IV secolo e l'inizio del V si fa risalire la palliata di autore ignoto \"Querolus sive Aulularia\" (trad: Querulo ovvero l'Aulularia), ispirata all'opera plautina.\nLa commedia di Giovan Battista Gelli \"La Sporta\" (1543) \u00e8 ispirata alla commedia plautina (di fatto, ne \u00e8 una riscrittura).\nIl cantautore italiano Francesco Guccini tradusse questa commedia nel dialetto del suo paese natale, P\u00e0vana, e la fece rappresentare portandola in tour per tutta Italia.\nUna traduzione totale e commento dell'opera \u00e8 in: Plauto, \"Aulularia\", a cura di Massimo Rossi, Milano, Carlo Signorelli Editore, 1996\nA rifarsi all'\"Aulularia\" \u00e8 anche il film di Tot\u00f2 \"47 morto che parla\".\nQuesta commedia \u00e8 stata raccontata anche in un fumetto di \"Topolino\" (il numero 1536 del 5 maggio 1985) nella storia \"Zio Paperone e la pentola d'oro\" dove i personaggi sono interpretati dai paperi Disney (Euclione \u00e8 Paperone, Liconide \u00e8 Paperino, Megadoro \u00e8 Rockerduck e Fedria \u00e8 Paperina).\nAl nome della commedia si ispira anche l'omonima compagnia teatrale \"Aulularia\", che ha sede a Torre Annunziata, attiva dal '95, rappresentante una delle maggiori realt\u00e0 del territorio."}
{"id": "2115631", "revid": "1482985", "url": "https://it.wikipedia.org/wiki?curid=2115631", "title": "Rod Blagojevich", "text": "Democratico, dal 2003 al 2009 ricopr\u00ec la carica di governatore dell'Illinois mentre dal 1997 al 2003 fu membro della camera dei Rappresentanti, eletto in un distretto di Chicago.\nBiografia.\nFiglio di due immigrati jugoslavi (padre serbo e madre bosniaca), Blagojevich fu il primo democratico ad essere eletto governatore dell'Illinois dopo Daniel Walker nel 1972.\nHa dovuto lottare ogni anno per far approvare proposte di legge e bilanci, spesso incontrando l'opposizione dei membri del suo stesso partito (che controllano la Illinois General Assembly). \u00c8 stato oggetto di numerose inchieste federali e durante il suo intero mandato ha avuto sempre un basso grado di popolarit\u00e0 fra i suoi elettori; Rasmussen l'ha definito \"Il governatore meno popolare d'America.\"\nIl 9 dicembre 2008 \u00e8 stato arrestato dall'FBI con l'accusa di frode postale e corruzione. Fra le accuse mosse dal Dipartimento di giustizia c'\u00e8 anche quella di aver tentato di vendere il seggio lasciato vacante dal neo-presidente degli Stati Uniti d'America Barack Obama al miglior offerente.\nNel gennaio 2009, il senato dell'Illinois lo ha sottoposto ad impeachment e, successivamente, rimosso dalla carica di governatore. Il 7 dicembre 2011 \u00e8 stato condannato a 14 anni di reclusione: il suo rilascio era previsto per il marzo 2024, ma il 18 febbraio 2020 \u00e8 stato beneficiato dalla grazia presidenziale."}
{"id": "2115632", "revid": "1632387", "url": "https://it.wikipedia.org/wiki?curid=2115632", "title": "Cantante", "text": "Il cantante \u00e8 un soggetto che, mediante l'utilizzo della propria voce, produce una successione di suoni ordinati per ritmo e altezza.\nIl cantante solista \u00e8 colui che canta la melodia principale di un brano musicale.\nIl corista canta in un coro, o accompagna il solista con seconde voci o voci complementari. In questo ultimo caso il termine entrato nell'uso comune negli ambienti musicali diversi dalla musica classica \u00e8 vocalist.\nSolista.\nIl solista \u00e8 un cantante che esegue delle parti che vengono cantate, con accompagnamento musicale o con il solo canto della voce, che \u00e8 solo in scena o comunque che canta una linea melodica non in coro con altri cantanti.\nNell'industria musicale, si chiama solista un artista che pubblica dischi sotto il proprio nome, o servendosi di uno pseudonimo, comunque senza l'apporto di un gruppo musicale fisso, ma servendosi di musicisti potenzialmente diversi a ogni sessione (\"turnisti\")."}
{"id": "2115634", "revid": "154326", "url": "https://it.wikipedia.org/wiki?curid=2115634", "title": "Gandhara (geografia)", "text": ""}
{"id": "2115638", "revid": "287204", "url": "https://it.wikipedia.org/wiki?curid=2115638", "title": "Gandhara", "text": ""}
{"id": "2115647", "revid": "228587", "url": "https://it.wikipedia.org/wiki?curid=2115647", "title": "Igiene pubblica", "text": ""}
{"id": "2115649", "revid": "1855146", "url": "https://it.wikipedia.org/wiki?curid=2115649", "title": "Galleria Alberto Sordi", "text": "La galleria Alberto Sordi (gi\u00e0 galleria Colonna) \u00e8 un edificio di Roma, situato in piazza Colonna, inaugurato il 20 ottobre 1922.\n\u00c8 una delle sedi della Presidenza del Consiglio dei ministri. Ha al suo interno una galleria commerciale con oltre 20 negozi.\nRiaperta il 7 dicembre 2003 dopo la ristrutturazione, fu intitolata all'attore romano Alberto Sordi, scomparso proprio quell'anno, il 24 febbraio 2003.\nStoria.\nLa storia della galleria risale al 1872, anno in cui fu proposto l'ampliamento della antistante piazza Colonna, per adeguarla alle mutate esigenze della zona, dopo l'insediamento della Camera dei deputati nel vicino palazzo di Montecitorio.\nAl suo posto sorgeva all'epoca il seicentesco palazzo Spada al Corso, allora noto come \"palazzo Piombino\", in quanto acquistato nel 1819 dal duca di Piombino e di propriet\u00e0 Boncompagni Ludovisi. La sua demolizione, gi\u00e0 proposta nel 1882, fu a lungo contrastata dai proprietari e solo nel 1888 si arriv\u00f2 ad un accordo. I Boncompagni ricostruirono il proprio palazzo (palazzo Piombino Margherita), oggi sede dell'ambasciata statunitense, in un'area della lottizzazione di villa Ludovisi.\nDopo la demolizione si susseguirono ipotesi e progetti, mentre l'area veniva saltuariamente utilizzata per sistemazioni effimere (un giardinetto con resti archeologici nel 1904 in occasione della visita del presidente francese \u00c9mile Loubet o un padiglione provvisorio con teatro e birreria in occasione dell'Esposizione nazionale del 1911). \nPer la costruzione della galleria vennero presentati inizialmente circa 70 progetti, nessuno dei quali venne tuttavia approvato. \nIn una successiva fase di concorso venne scelto un progetto redatto dagli architetti Penso e Minozzi: l'opera venne tuttavia abbandonata non avendo trovato finanziatori. Nel 1911 la giunta capitolina approv\u00f2 il progetto, che venne tuttavia sottoposto poi a varianti e modifiche.\nLa nuova galleria venne inaugurata il 20 ottobre del 1922, ma fu del tutto terminata solo nel 1940, sotto la direzione dell'architetto Giorgio Calza Bini.\nLa Galleria Colonna \u00e8 stata acquistata nel 2009 dal Fondo Donatello, Comparto David, di Sorgente Group Spa."}
{"id": "2115656", "revid": "363629", "url": "https://it.wikipedia.org/wiki?curid=2115656", "title": "Obiettivo normale", "text": "In fotografia, l'obiettivo normale, o focale normale \u00e8 quell'obiettivo fotografico con una lunghezza focale pari alla diagonale del formato. \nPer questioni puramente geometriche, la resa tridimensionale di questa focale imprime direttamente sul fotogramma un'immagine del tutto simile a quella osservata normalmente ad occhio nudo (\"visione normale\") ed \u00e8 quindi in grado di rendere una corretta proporzione dei soggetti, rispetto a tutte e tre le dimensioni contemporaneamente (altezza, larghezza e profondit\u00e0), diversamente dalle focali grandangolari e tele, le quali producono una sproporzione tridimensionale conosciuta rispettivamente come allungamento e schiacciamento dei piani nella profondit\u00e0 della scena. L'effetto ottico di schiacciamento o allungamento dei piani \u00e8 appunto solo un effetto ottico che deriva sostanzialmente dall'inquadratura e quindi dal rapporto di rappresentazione geometrica della profondit\u00e0, rispetto all'altezza e alla larghezza del piano ripreso. \nNel gergo corrente della fotografia, si pu\u00f2 affermare che la focale normale \u00e8 un 40mm, ovvero un obiettivo con valore di lunghezza focale media fra 38 e 43 mm equivalenti rispetto al formato Leica 24x36 (o full frame). \nObiettivi con lunghezza focale intorno ai 40mm per il formato Leica, bench\u00e9 pi\u00f9 sconosciuti, ne sono stati progettati e costruiti tanti, ma spesso soltanto come pancake o come ottiche fisse di fotocamere compatte con mire galileiane a telemetro, di produzione intorno agli anni settanta. \nVolendo ad ogni costo allargare di qualche altro millimetro il range di tolleranza per descrivere la focale normale (che va da 38 a 43mm equivalenti), si possono anche includere le focali da 35 a 58 mm; un 35mm si avvicina di pi\u00f9 ad un \"grandangolo\", mentre un 58mm inizia ad essere un \"tele\", rispetto al 40mm che rappresenta l'optimum della focale normale. \nRiguardo alla focale normale, affermazioni errate considerano l'angolo di campo come \"paragonabile a quello dell'occhio umano\", dove invece in realt\u00e0 il campo della visione binoculare umana copre normalmente angoli che vanno da 80\u00b0 a 110\u00b0: \u00e8 in realt\u00e0 la resa prospettica ad essere simile a quella dell'occhio umano. "}
{"id": "2115659", "revid": "1543377", "url": "https://it.wikipedia.org/wiki?curid=2115659", "title": "Elinardo di Bures", "text": "Biografia.\nElinardo \u00e8 una figura poco conosciuta.\nSappiamo che suo zio era Guglielmo e poich\u00e9 di quest'ultimo \u00e8 conosciuto un solo fratello, Goffredo, ucciso nel 1119 durante una razzia in terra musulmana, si presume che questi sia il padre di Elinardo e dei suoi fratelli e sorelle conosciuti:\nElinardo spos\u00f2 Ermengarda di Ibelin (morta tra 1160 e 1167), figlia di Barisano di Ibelin, non ebbero figli."}
{"id": "2115660", "revid": "35188210", "url": "https://it.wikipedia.org/wiki?curid=2115660", "title": "Touring Editore", "text": ""}
{"id": "2115668", "revid": "287204", "url": "https://it.wikipedia.org/wiki?curid=2115668", "title": "Regione metropolitana Reno-Ruhr", "text": "La regione metropolitana Reno-Ruhr (ted.: \"Metropolregion Rhein-Ruhr\") \u00e8 la maggiore delle 11 regioni metropolitane tedesche.\nSituata nel \"Land\" della Renania Settentrionale-Vestfalia, comprende la conurbazione della Ruhr e le aree urbane di Colonia, Bonn, D\u00fcsseldorf, M\u00f6nchengladbach, Krefeld e Wuppertal, con una superficie di circa 7000 km\u00b2 e circa 10 milioni di abitanti. \u00c8 di natura policentrica e l'unica megacitt\u00e0 in Germania.\nLa regione metropolitana Reno-Ruhr \u00e8 una delle 5 maggiori d'Europa, ed \u00e8 parte della vasta area detta \"Banana blu\", che si estende da Londra a Genova.\nGeografia antropica.\nSuddivisioni amministrative.\nLa regione metropolitana Reno-Ruhr comprende le citt\u00e0 extracircondariali di Bochum, Bonn, Bottrop, Colonia, Dortmund, Duisburg, D\u00fcsseldorf, Essen, Gelsenkirchen, Hagen, Hamm, Herne, Krefeld, Leverkusen, M\u00f6nchengladbach, M\u00fclheim an der Ruhr, Oberhausen, Remscheid, Solingen e Wuppertal, i circondari di Mettmann e Unna e parte dei circondari Ennepe-Ruhr, M\u00e4rkischer Kreis, Recklinghausen, Reno-Erft, Reno-Neuss, Reno-Sieg, Rheinisch-Bergischer, Viersen e Wesel.\nMaggiori citt\u00e0 della regione metropolitana.\nSono elencate le citt\u00e0 con popolazione superiore ai 100.000 abitanti (dati del 30-6-2009):\nEconomia.\nLa regione metropolitana Reno-Ruhr \u00e8 storicamente la pi\u00f9 importante dell'economia tedesca. Tra la fine del XIX secolo e l'inizio del XX secolo cominci\u00f2 ad ospitare numerose industrie pesanti, soprattutto acciaierie. Inoltre Colonia, Dortmund e altri centri di quest'area erano importanti citt\u00e0 di scambio gi\u00e0 nel Medioevo, ma poi nel corso dell'Ottocento il ruolo di citt\u00e0 guida - anche in politica dal 1945 - and\u00f2 a D\u00fcsseldorf.\nLe citt\u00e0 della Reno-Ruhr producono insieme quasi il 15% del prodotto interno lordo tedesco, e formano la terza pi\u00f9 ricca area metropolitana dell'Unione europea e la 16\u00aa al mondo. Ciononostante questa regione soffre di una scarsa competitivit\u00e0 a livello internazionale, per la mancanza di un'immagine unificata: infatti praticamente nessuna delle citt\u00e0 della zona ha almeno un milione di abitanti, e spesso seguono politiche economiche separate l'una dall'altra.\nD\u00fcsseldorf e Colonia sono i maggiori centri economici della Reno-Ruhr, specializzate nell'hi-tech, nella finanza, nelle assicurazioni e nei media. Non meno rilevanti sono anche Bonn, Dortmund ed Essen. La regione ospita 11 delle maggiori compagnie incluse nella lista Fortune Global 500, tra cui E.ON AG (D\u00fcsseldorf), Deutsche Post (Bonn), Metro AG (D\u00fcsseldorf), Deutsche Telekom (Bonn), ThyssenKrupp (D\u00fcsseldorf), RWE AG (Essen), Bayer AG (Leverkusen), Uniper SE (D\u00fcsseldorf), Evonik Industries (Essen), Lufthansa (Colonia) ed Henkel (D\u00fcsseldorf)."}
{"id": "2115670", "revid": "1318658", "url": "https://it.wikipedia.org/wiki?curid=2115670", "title": "David Fumero", "text": "Biografia.\nFumero ottiene popolarit\u00e0 grazie ad alcune campagne pubblicitarie per il profumo \"Le M\u00e2le\" di Jean Paul Gaultier, che gli permette di ottenere un ruolo fisso nella soap opera statunitense \"Una vita da vivere\" in onda dal 1998. Ha anche lavorato in alcune pellicole indipendenti come \"Greetings From The Shore\" (2007) e \"Manhattanites\" (2008), e con alcune case di moda come Emporio Armani e Versace.\n\u00c8 comparso nel video musicale \"Honey\" di Mariah Carey, ed in alcuni episodi della serie televisiva \"\". Inoltre il personaggio principale del videogioco \"Assassin's Creed\", Alta\u00efr, \u00e8 stato modellato su di lui.\nVita privata.\nEx-marine, Fumero \u00e8 sposato dal dicembre 2007 con l'attrice Melissa Gallo, sua collega sul set di \"Una vita da vivere\" (ora Melissa Fumero, protagonista della serie comedy \"Brooklyn Nine-Nine\").\nDoppiatori italiani.\nNelle versioni in italiano dei suoi film, David Fumero \u00e8 stato doppiato da:"}
{"id": "2115673", "revid": "729019", "url": "https://it.wikipedia.org/wiki?curid=2115673", "title": "Aspergilloma", "text": "Un aspergilloma \u00e8 un agglomerato di funghi (\"micetoma\") che si forma in una cavit\u00e0 preesistente del polmone. I funghi pi\u00f9 comuni responsabili sono le specie di Aspergillus, ma anche gli Zigomiceti e i Fusarium possono formare simili strutture.\nEziologia.\nIl sito pi\u00f9 comune colpito dall'aspergilloma \u00e8 il polmone. Aspergillus fumigatus, la specie pi\u00f9 comune, \u00e8 generalmente inalata come una piccola spora (da 2 a 3 micron). In caso di soggetti senza patologie al polmone e con sistema immunitario efficiente, la spora pu\u00f2 provocare una piccola reazione granulomatosa nel tessuto circostante senza dare sintomi.\nI soggetti con preesistenti cavit\u00e0 polmonari (cisti, caverne tubercolari, bronchiectasie) sono invece a rischio di sviluppare l'aspergilloma. Il fungo raggiunge una cavit\u00e0 ed \u00e8 in grado di accrescersi libero da interferenze perch\u00e9 le cellule del sistema immunitario sono incapaci di raggiungere la cavit\u00e0. Il fungo quindi si moltiplica si forma una piccola sfera che incorpora tessuto morto dal polmone circostante, muco e altri frammenti.\nSintomatologia.\nDi solito, i soggetti affetti da aspergilloma non presentano sintomi collegati all'infezione. Gli individui spesso coesistono per decenni con l'aspergilloma prima di una diagnosi occasionale in seguito a una radiografia o una TC al torace. Una piccola parte di aspergilli pu\u00f2 tuttavia invadere le pareti della cavit\u00e0 causando sanguinamento; in tal caso l'aspergilloma pu\u00f2 manifestarsi con emottisi.\nIn pazienti gravemente immunocompromessi, l'aspergilloma si pu\u00f2 formare in altre cavit\u00e0 del corpo umano. Pu\u00f2 formare ascessi nel cervello, nei seni paranasali, nei reni e nel tratto urinario, nel canale uditivo e sulle valvole cardiache.\nTrattamento.\nLa maggioranza dei casi di aspergilloma non richiede trattamento. La cura delle malattie che aumentano il rischio di aspergilloma, come la tubercolosi, pu\u00f2 aiutare a prevenirne la formazione. Nei casi complicati da emott\u00ecsi severa, pu\u00f2 essere necessario un intervento chirurgico per rimuovere l'aspergilloma e fermare il sanguinamento. I farmaci antimicotici disponibili, come l'itraconazolo, danno scarsi risultati."}
{"id": "2115681", "revid": "106908", "url": "https://it.wikipedia.org/wiki?curid=2115681", "title": "Comarche dell'Aragona", "text": "L'Aragona, come tutte le comunit\u00e0 autonome della Spagna, \u00e8 suddivisa in comarche.\nNell'elenco che segue sono elencate da nord-ovest a sud-est."}
{"id": "2115685", "revid": "767487", "url": "https://it.wikipedia.org/wiki?curid=2115685", "title": "Victor Leandro Bagy", "text": "Carriera.\nClub.\nA 25 anni \u00e8 stato nominato miglior portiere del campionato di calcio brasiliano."}
{"id": "2115687", "revid": "1566286", "url": "https://it.wikipedia.org/wiki?curid=2115687", "title": "Ky\u014dko Fukada", "text": "Carriera.\nKy\u014dko Fukada debutta nel 1997 con un piccolo ruolo del drama giapponese \"Sore ga kotae da!\". La popolarit\u00e0 ottenuta le permette di lavorare al cinema in \"Ring 2\" del 1999, in \"School Day of the Dead\" del 2000 ed in \"Dolls\" del 2002. Nel 2009 partecipa al film \"Yattaman - Il film\", adattamento cinematografico dell'anime \"Yattaman\".\nSoprannominata \"Fuka-kyon\" dai fans, Ky\u014dko Fukada ha ottenuta notevole popolarit\u00e0 anche nella scena J-pop: ha infatti pubblicato ad oggi quattro album e numerosi singoli, alcuni dei quali realizzati con Yasuharu Konishi dei Pizzicato Five."}
{"id": "2115688", "revid": "307923", "url": "https://it.wikipedia.org/wiki?curid=2115688", "title": "Rhein-Ruhr", "text": ""}
{"id": "2115690", "revid": "287204", "url": "https://it.wikipedia.org/wiki?curid=2115690", "title": "Kyoko Fukada", "text": ""}
{"id": "2115693", "revid": "729019", "url": "https://it.wikipedia.org/wiki?curid=2115693", "title": "Rifugio Citelli", "text": "Il rifugio Salvatore Citelli si trova nel comune di Sant'Alfio (CT) alle pendici nord orientali del vulcano Etna, nell'antica caldera di un cratere avventizio, il Monte Concazze. Inaugurato nel 1935, \u00e8 stato totalmente ristrutturato nel 2011, grazie all'intervento del Parco dell'Etna di cui costituisce il Punto Base N\u00b015 dal 1987.\nLa storia.\nNel 1934, il professor Salvatore Citelli, otorinolaringoiatra di fama internazionale, originario di Regalbuto ma trapiantato a Catania, decise di donare a coloro con cui divideva la passione, e per essi al CAI, un rifugio a ridosso della Serra delle Concazze, appena fuori della pineta, in maniera da favorire l'attacco finale al cratere da quel versante, per la via dei Pizzi Deneri.\nSi accord\u00f2 con il cav. Antonino Patern\u00f2 Castello dei Marchesi del Toscano per la concessione gratuita del terreno. Fu scelta la cima di Monte Concazze, un antico cratere laterale in posizione panoramica, il cui interno \u00e8 ormai pressoch\u00e9 pianeggiante e poteva costituire un ideale spiazzo antistante l'edificio. Fu chiamato al progetto ed alla direzione dei lavori Alfio Amantia, ingegnere-alpinista, gi\u00e0 sperimentatosi con successo nella realizzazione del Rifugio Menza, il quale don\u00f2 ancora una volta la sua prestazione. Il 13 novembre 1935, in vista della conclusione dei lavori, sia il terreno sia l'edificio furono donati alla Sezione dell'Etna del CAI.\nFu inaugurato il 6 ottobre 1935 e fu anch'esso affidato alla guida zafferanese Peppino Strano, che lo resse fino al 1975. Ebbe poi un periodo di declino fino a quando la sezione catanese del CAI decise di darlo in concessione al Comune di Sant'Alfio, affinch\u00e9 lo tenesse sempre aperto nello stile dei rifugi alpini del sodalizio.\nNel 1987 \u00e8 stato individuato dal Parco dell'Etna come Punto Base N.15 e grazie a questi accordi, il rifugio \u00e8 stato totalmente ristrutturato e nel gennaio 2012 dato in gestione ad una associazione, ed \u00e8 nuovamente a disposizione degli appassionati della montagna.\nAccessi.\nIl rifugio \u00e8 raggiungibile dall'autostrada Messina-Catania (A 18). Si esce dal casello di Giarre e si seguono le indicazioni per Macchia, San Giovanni Montebello e Sant'Alfio. Qui giunti (km. 9) si seguono le indicazioni per Fornazzo ed Etna nord. Da Fornazzo proseguire sulla strada regionale \"Mareneve\" fino al bivio (km. 14,5) per il rifugio Citelli, da qui proseguire per altri 3\u00a0km e si \u00e8 giunti al rifugio."}
{"id": "2115695", "revid": "648716", "url": "https://it.wikipedia.org/wiki?curid=2115695", "title": "Acque alte eccezionali nel XX secolo", "text": "Dal 1923 al 31 dicembre 2000 a Venezia si sono verificate dieci acque alte eccezionali, qui riportate in ordine cronologico:\nDescrizione degli eventi.\nEvento del 16 aprile 1936.\nAlle ore 21:35 del 16 aprile 1936 la marea alla stazione di Punta della Salute ha raggiunto il valore di sul medio mare convenzionalmente fissato nel 1897. La minima precedente era stata di alle ore 12:00. Pertanto l'escursione dalla minima precedente al picco \u00e8 stata di . \u00c8 da segnalare il fatto che questo evento rappresenta anche l'unica marea molto sostenuta (valore maggiore o uguale a ) dell'intero anno 1936.\nEvento del 12 novembre 1951.\nNella mattina del 12 novembre 1951, alle ore 8:05, il mareografo di Punta della Salute ha registrato una punta massima di , dopo una minima di 13 cm avvenuta alle ore 16:05 del pomeriggio precedente: si \u00e8 perci\u00f2 avuto un'escursione di dalla bassa precedente. Vale la pena ricordare che le condizioni meteorologiche di quei giorni oltre a questo evento hanno provocato la piena del fiume Po che ha causato la disastrosa alluvione del Polesine appena due giorni dopo.\nInfatti nei giorni precedenti l'Adriatico venne interessato da una sequenza di veloci perturbazioni atlantiche che normalmente non creano particolari rialzi del livello del mare. Tuttavia tra il 10 e il 12 novembre 1951 si \u00e8 formata in concomitanza una depressione sul Mar Ligure (minimo di 984\u00a0mb) che si \u00e8 colmata molto lentamente. Da questa condizione si sono quindi originati forti venti meridionali dovuti al gradiente di pressione elevato (nell'Europa orientale la pressione era tra i 1008 e i 1012\u00a0mb) in particolare sull'Alto Adriatico. Fortunatamente il picco del contributo meteorologico (109\u00a0cm) avvenne alle ore 3:00, con largo anticipo sul massimo astronomico (che era circa 70\u00a0cm): se cos\u00ec non fosse stato si sarebbe potuto registrare un valore di marea pi\u00f9 elevato di circa trenta centimetri. Il livello di 110\u00a0cm venne superato per 9 ore.\nEvento del 15 ottobre 1960.\nIl 15 ottobre 1960 la marea raggiunse quota +145\u00a0cm alle ore 7:55, dopo aver registrato una minima nella notte precedente di 34\u00a0cm alle ore 23:10. La causa principale dell'evento fu un minimo depressionario che si form\u00f2 sulle Isole Baleari e successivamente si spost\u00f2 sull'alto Adriatico, dove si colm\u00f2. Ci\u00f2 caus\u00f2 una caduta di pressione nell'alto Adriatico mentre non si ebbero grandi variazioni nel basso adriatico; come conseguenza si instaurarono venti di bora nell'alto Adriatico e di scirocco nel basso Adriatico. Il contributo meteorologico massimo fu di 93\u00a0cm alle ore 6:00, in leggero anticipo rispetto alla massima astronomica (circa 53\u00a0cm).\nEvento del 4 novembre 1966.\nIl 4 novembre 1966, giorno tristemente noto per le alluvioni in molte citt\u00e0 del centro-nord Italia, \"in primis\" a Firenze, fu una data storica anche per Venezia, in quanto si verific\u00f2 la pi\u00f9 elevata acqua alta mai registrata da quando iniziarono le rilevazioni sistematiche. I fortissimi venti sciroccali (registrate raffiche di 52 nodi a Tessera e 58 a Brindisi) e una caduta di pressione di 30\u00a0hPa in 48 ore sulla laguna veneta comportarono un contributo meteorologico rilevantissimo. A questo si aggiunse una disastrosa mareggiata che comport\u00f2 lo sfondamento in pi\u00f9 punti dei \"murazzi\" (opera di difesa che delimita la laguna dal mare). Si ebbe quindi anche una notevole persistenza dell'acqua alta, con la marea che rimase per 22 ore sopra quota 110\u00a0cm e per circa 40 ore sopra i 50\u00a0cm. Il contributo meteorologico fu impressionante: 185\u00a0cm. Il massimo coincise con una marea astronomica di soli 9\u00a0cm; altrimenti si sarebbero potuti raggiungere livelli ancor pi\u00f9 elevati. La marea raggiunse alle ore 1:30 del 4 novembre quota +127\u00a0cm. I fortissimi venti di scirocco impedirono il deflusso, cosicch\u00e9 la minima successiva fu di 116\u00a0cm. Alle ore 18:00 si raggiunsero al mareografo di Punta della Salute i 194\u00a0cm, il pi\u00f9 alto valore mai registrato. Ingentissimi furono i danni, con gran parte della citt\u00e0 che si ritrov\u00f2 con telefoni, energia elettrica e gas fuori uso. Sui litorali la mareggiata caus\u00f2 inondazioni e gravissimi danni. Conseguenze peggiori furono evitate dalla rotazione del vento nella serata, che consent\u00ec il deflusso dell'acqua e attenu\u00f2 la mareggiata\nEvento del 3 novembre 1968.\nAlle ore 7:30 del 3 novembre 1968 il mareografo di Punta della Salute misur\u00f2 una punta massima di +144\u00a0cm che seguiva una minima decisamente alta di 74\u00a0cm avvenuta alle 2:10 del medesimo giorno. Infatti il rialzo fu dovuto al lento avanzamento di un fronte mentre pi\u00f9 ad est la pressione rimase elevata, creando venti sciroccali come conseguenza dell'abbassamento di pressione. Ci\u00f2 caus\u00f2 un lungo rialzo del livello marino (contributo meteorologico) che raggiunse il picco di 93\u00a0cm alle 6:00. Il lieve sfasamento evit\u00f2 che si raggiungessero livelli ancora pi\u00f9 elevati: infatti la marea astronomica massima della mattina era di circa 67\u00a0cm.\nEvento del 17 febbraio 1979.\nIl 1979 fu l'unico anno del XX secolo (e l'unico fino al 2008) in cui avvennero due acque alte eccezionali (una in questo caso, l'altra il 22 dicembre). Nella notte del 17 febbraio 1979, alle ore 1:15, fu rilevata a Punta della Salute una punta massima di +140\u00a0cm, pari alla soglia della definizione di \"acqua alta eccezionale\" proposta dal Centro Previsioni e Segnalazioni Maree del Comune di Venezia. Tale picco fu preceduto da una minima avvenuta nel tardo pomeriggio del 16 febbraio, alle 18:35, di 25\u00a0cm. L'escursione dalla minima precedente alla massima successiva fu quindi di 115\u00a0cm.\nEvento del 22 dicembre 1979.\nIl 22 dicembre 1979 Venezia fu interessata da una notevolissima acqua alta, seconda solo all'episodio del 4 novembre 1966 per quanto riguarda il XX secolo e terza in assoluto dopo l'evento del 12 novembre 2019 (dall'inizio delle misurazioni sistematiche, avvenuto nel 1872). Infatti, dopo una minima di 76\u00a0cm registrata alle 5:00 la marea raggiunse quota 166\u00a0cm alle ore 9:10. In questo caso non ci furono forti gradienti di pressione nell'alto adriatico, ma l'elemento determinante fu il vento. Infatti si instaur\u00f2 il cosiddetto fenomeno della \"scontraura\", ovvero venti sciroccali nel medio-basso Adriatico e venti di bora nell'alto Adriatico, con raffiche misurate a Tessera fino a 42 nodi, dovuto alla presenza di una depressione sul mar Ligure e di un fronte occluso lungo tutta la penisola italiana. Il massimo contributo meteorologico fu di 120\u00a0cm alle ore 8, in anticipo di tre ore rispetto alla massima astronomica, pari a circa 60\u00a0cm.\nEvento del 1\u00ba febbraio 1986.\nL'evento del 1\u00ba febbraio 1986 fu originato dall'allargamento di un minimo depressionario avente centro sul mar Mediterraneo occidentale negli ultimi giorni di gennaio e sulla Corsica il 1\u00ba febbraio. Conseguenza di questa situazione meteorologica furono venti sciroccali nell'Adriatico centro-meridionale (furono registrate raffiche di 57 nodi a Bari) e di bora nell'alto adriatico (a Tessera si registrarono punte di 43 nodi). Tali venti, uniti al contributo delle sesse, determinarono un rialzo massimo di 101\u00a0cm alle ore 4 del 1\u00ba febbraio, in ritardo di un'ora rispetto al massimo astronomico di 66\u00a0cm alle ore 3.\nIl risultato finale fu una punta massima registrata alle ore 3:45 a Punta della Salute di +158\u00a0cm, che si colloca al terzo posto in ordine decrescente di altezza dopo gli eventi del 1966 e del 1979. L'evento fu seguito da una punta massima di +113\u00a0cm registrata la notte successiva alle ore 2:35, dovuta principalmente all'onda di sessa.\nEvento dell'8 dicembre 1992.\nAll'origine dell'acqua alta eccezionale dell'8 dicembre 1992 vi fu una depressione con centro sul mar Tirreno, che caus\u00f2 il fenomeno della \"scontraura\": furono registrati forti venti di bora nell'alto Adriatico (raffiche fino a 58 nodi a Trieste e fino a 60 nodi alla piattaforma \"Acqua Alta\" al largo di Venezia) e scirocco nel basso Adriatico (a Termoli si \u00e8 registrata l'intensit\u00e0 di 25 nodi), originati da un moderato gradiente barico. A questo si aggiunse la sessa, gi\u00e0 innescata da una precedente perturbazione. La pressione ha raggiunto alla stazione di Venezia San Nicol\u00f2 i tra le 7 e le 8 dell'8 dicembre. La somma di questi effetti gener\u00f2 un contributo meteorologico di alle ore 13:00, circa 4 ore dopo la massima astronomica. Al momento del picco astronomico il contributo meteorologico \u00e8 stato di , determinando una punta massima di alle ore 10:00, preceduto da una minima di alle ore 2:25. Il fenomeno ha comportato l'allagamento di oltre il 90% della superficie del centro storico.\nIl fenomeno della sessa fece s\u00ec che a questo picco ne seguirono due nei giorni successivi: il 9 dicembre alle ore 10:40 fu registrata una punta massima di mentre il 10 dicembre la marea raggiunse alle ore 10:20 i .\nEvento del 6 novembre 2000.\nNella serata del 6 novembre 2000 la marea raggiunse alle ore 20:35 a Punta della Salute quota +144\u00a0cm. Alla base del fenomeno vi furono forti venti meridionali originati da un forte gradiente barico: la pressione diminu\u00ec a Venezia di 27 millibar in 24 ore e nel pomeriggio nella citt\u00e0 lagunare si abbatt\u00e9 un violento temporale causato da un fronte freddo. I forti venti causarono anche notevoli problemi alla navigazione interna, al punto che il servizio pubblico gestito dall'ACTV sub\u00ec notevoli limitazioni. Il contributo meteorologico raggiunse i 118\u00a0cm alle ore 21; non furono raggiunti livelli pi\u00f9 elevati in quanto la marea era in fase di quadratura."}
{"id": "2115696", "revid": "307923", "url": "https://it.wikipedia.org/wiki?curid=2115696", "title": "Rhine-Ruhr Area", "text": ""}
{"id": "2115698", "revid": "298229", "url": "https://it.wikipedia.org/wiki?curid=2115698", "title": "Campionati europei giovanili di nuoto 2005", "text": "I XXXII Campionati europei giovanili di nuoto e tuffi si sono disputati nelle sedi di Budapest per il nuoto dal 14 luglio al 17 luglio e di Elektrostal per i tuffi dal 10 agosto al 14 agosto 2005.\nHanno partecipato alla manifestazione le federazioni iscritte alla LEN; questi i criteri di ammissione:\nPodi.\nRC = record dei campionati"}
{"id": "2115700", "revid": "36426", "url": "https://it.wikipedia.org/wiki?curid=2115700", "title": "Cripta Imperiale (Vienna)", "text": ""}
{"id": "2115706", "revid": "36426", "url": "https://it.wikipedia.org/wiki?curid=2115706", "title": "Chiesa di San Carlo Borromeo, Anversa", "text": ""}
{"id": "2115708", "revid": "36426", "url": "https://it.wikipedia.org/wiki?curid=2115708", "title": "Basilica del Sacro Cuore di Koekelberg", "text": ""}
{"id": "2115709", "revid": "486946", "url": "https://it.wikipedia.org/wiki?curid=2115709", "title": "Cattedrale di Nostra Signora di Anversa", "text": ""}
{"id": "2115710", "revid": "287204", "url": "https://it.wikipedia.org/wiki?curid=2115710", "title": "Gerg\u00f6 Kis", "text": ""}
{"id": "2115715", "revid": "339392", "url": "https://it.wikipedia.org/wiki?curid=2115715", "title": "Cattedrale di Sant'Albino (Namur)", "text": ""}
{"id": "2115723", "revid": "122823517", "url": "https://it.wikipedia.org/wiki?curid=2115723", "title": "Cattedrale dell'Immacolata Concezione", "text": "Vi sono molte cattedrali e concattedrali dedicate all'Immacolata Concezione in tutto il mondo. Fra queste:"}
{"id": "2115726", "revid": "36426", "url": "https://it.wikipedia.org/wiki?curid=2115726", "title": "Cattedrale dell'Immacolata Concezione di Pechino", "text": ""}
{"id": "2115732", "revid": "196390", "url": "https://it.wikipedia.org/wiki?curid=2115732", "title": "Cattedrale di Santa Cecilia (Albi)", "text": ""}
{"id": "2115734", "revid": "729019", "url": "https://it.wikipedia.org/wiki?curid=2115734", "title": "Gran Premio di Francia 1972", "text": "Il Gran Premio di Francia 1972, \"LVIII\" \"Grand Prix de France\" e sesta gara del campionato di Formula 1 del 1972, si \u00e8 svolto il 2 luglio sul Circuito di Clermont-Ferrand ed \u00e8 stato vinto da Jackie Stewart su Tyrrell-Ford Cosworth.\nPartecipanti.\nRispetto al precedente Gran Premio, il campo partenti subisce le seguenti modifiche:\nLa Tyrrell non solo riesce ad avere in pista Jackie Stewart, guarito dall'ulcera che lo aveva colpito, ma schiera una terza macchina per il debuttante pilota locale Patrick Depailler\nPoich\u00e9 Revson era ancora una volta impegnato in una gara USAC, la McLaren \u00e8 costretta nuovamente a schierare Brian Redman.\nLa Ferrari, con Regazzoni fuori uso per via di un problema al braccio infortunatosi durante una partita di calcio e Andretti impegnato in America, chiama Nanni Galli dalla Tecno, che quindi pu\u00f2 finalmente schierare Derek Bell.\nLa BRM torna a schierare 5 vetture lasciando a casa Vern Schuppan.\nDave Charlton torna al volante della sua Lotus privata schierata dalla scuderia Scribante.\nParecchi piloti, pur avendo preso parte alle qualifiche, non riusciranno a prendere il via: Charlton non aveva ancora la vettura pronta al momento del via, Bell ha problemi al telaio della sua Tecno, Pescarolo distrugge la sua March del team Williams. Per questo stesso motivo la BRM si trova con due vetture fuori uso, quella di Beltoise e quella di Gethin; quest'ultimo deve rinunciare alla gara mentre il francese prende la vettura di Ganley che quindi rimane a sua volta a piedi.\nGara.\nChris Amon, partito in pole position, tenne la testa della corsa e la mantenne fino al ventesimo giro, quando una foratura lo costrinse ad effettuare una sosta; una volta rientrato in pista, tent\u00f2 una furiosa rimonta - fece anche il giro pi\u00f9 veloce - ma riusc\u00ec ad agguantare solo il terzo gradino del podio.\nLa gara fu segnata da un grave incidente ad Helmut Marko, che venne colpito alla testa da un sasso sollevato dalla vettura di Emerson Fittipaldi. Colpito ad un occhio, che rimase irrimediabilmente leso, Marko riusc\u00ec miracolosamente a fermare la vettura a bordo pista prima di svenire.\nDopo questa edizione il pericoloso circuito di Clermont-Ferrand venne abbandonato dalla Formula 1.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2115740", "revid": "181699", "url": "https://it.wikipedia.org/wiki?curid=2115740", "title": "\u00c9glise Saint-Germain l'Auxerrois", "text": ""}
{"id": "2115742", "revid": "36426", "url": "https://it.wikipedia.org/wiki?curid=2115742", "title": "\u00c9glise Saint-Paul-Saint-Louis", "text": ""}
{"id": "2115743", "revid": "80030", "url": "https://it.wikipedia.org/wiki?curid=2115743", "title": "St. Nikolai Kirche (Amburgo)", "text": ""}
{"id": "2115744", "revid": "767487", "url": "https://it.wikipedia.org/wiki?curid=2115744", "title": "Opere di W. Somerset Maugham", "text": "Questa \u00e8 un elenco delle opere di William Somerset Maugham, uno degli scrittori inglesi pi\u00f9 famosi e prolifici del XX secolo.\nRomanzi, libri di viaggi, saggi.\nQuesta lista riporta i romanzi, i libri di viaggi ed i saggi, scritti da Maugham, in ordine cronologico.\nContributi su periodici.\nQuesta lista presenta in ordine cronologico (in base alla data della prima pubblicazione) ogni articolo o contributo di Maugham per riviste o periodici. Spesso Maugham verificava l'interesse dei suoi lettori per una storia pubblicandola a puntate su giornali o periodici, in seguito la pubblicava come romanzo, o in una raccolta di racconti brevi.\nRacconti brevi.\nQuesta lista riporta i racconti brevi, in ordine alfabetico, scritti da Maugham."}
{"id": "2115745", "revid": "36426", "url": "https://it.wikipedia.org/wiki?curid=2115745", "title": "St. Matth\u00e4uskirche", "text": ""}
{"id": "2115747", "revid": "339392", "url": "https://it.wikipedia.org/wiki?curid=2115747", "title": "Damenstiftkirche St. Anna", "text": ""}
{"id": "2115751", "revid": "599013", "url": "https://it.wikipedia.org/wiki?curid=2115751", "title": "Chiesa di San Matteo (Albisola Superiore)", "text": "La chiesa di San Matteo \u00e8 un luogo di culto cattolico situato nella localit\u00e0 di Luceto, in via Riccardo Poggi, nel comune di Albisola Superiore in provincia di Savona. La chiesa \u00e8 sede della parrocchia omonima del vicariato di Albisola-Varazze della diocesi di Savona-Noli.\nStoria e descrizione.\nLa chiesa parrocchiale \u00e8 stata edificata negli anni novanta del Novecento per venire incontro alle esigenze della crescente popolazione della localit\u00e0 di Luceto.\nAll'interno \u00e8 conservato un crocifisso in ceramica dell'artista Tony Salem mentre nel seminterrato \u00e8 stato allestito un presepe meccanico permanente, realizzato da Renato Piccone e raffigurante il paese di Albisola Superiore verso la fine del XIX secolo.\nA qualche centinaio di metri sorge la pi\u00f9 antica chiesa della Madonna del Carmine, risalente al XVIII secolo."}
{"id": "2115752", "revid": "36426", "url": "https://it.wikipedia.org/wiki?curid=2115752", "title": "Basilica San Martino (Bingen am Rhein)", "text": ""}
{"id": "2115756", "revid": "1498232", "url": "https://it.wikipedia.org/wiki?curid=2115756", "title": "Nikon D200", "text": "La Nikon D200 \u00e8 una macchina fotografica reflex digitale professionale, superiore alle \"consumer\" come Nikon D40 e Nikon D80 ma inferiore a reflex \"ammiraglie\" come Nikon D2Hs e Nikon D2Xs.\nPresentata da Nikon nel novembre 2005 \u00e8 stata poi sostituita dalla D300 prima, e dalla D300s poi.\nLa D200 \u00e8 l'ultima reflex professionale a montare un sensore di tipo CCD. Dalla D300 in poi, infatti, Nikon monter\u00e0 CMOS sino all'odierna produzione.\nIl sensore della D200 \u00e8 da 10.1 Megapixel in formato DX, caratterizzato da un rumore elettronico molto contenuto.\nIl corpo \u00e8 in lega di magnesio, tropicalizzato. Caratteristiche, queste, che unite ad una velocit\u00e0 di scatto fino a 5 fps, ne decreteranno il successo tra gli amatori evoluti ed i professionisti in cerca di una B-Cam efficace.\nIn foto \u00e8 rappresentata una D200 con ottica Nikkor 17-55 f/2.8 e flash separato Nikon SB800."}
{"id": "2115757", "revid": "486946", "url": "https://it.wikipedia.org/wiki?curid=2115757", "title": "St Martin-in-the-Fields", "text": ""}
{"id": "2115758", "revid": "584834", "url": "https://it.wikipedia.org/wiki?curid=2115758", "title": "Cattedrale di Christ Church di Dublino", "text": ""}
{"id": "2115759", "revid": "36426", "url": "https://it.wikipedia.org/wiki?curid=2115759", "title": "Monastero Stella Maris", "text": ""}
{"id": "2115762", "revid": "36426", "url": "https://it.wikipedia.org/wiki?curid=2115762", "title": "San Pietro in Gallicantu", "text": ""}
{"id": "2115765", "revid": "6923", "url": "https://it.wikipedia.org/wiki?curid=2115765", "title": "Mario Modotti", "text": "Medaglia d'argento al valor militare.\nBiografia.\nSposato con un figlio, lavora nei Cantieri Riuniti dell'Adriatico a Monfalcone, qui entra in contatto con i gruppi antifascisti con i quali comincia a collaborare. Dopo l'8 settembre comincia subito ad organizzare i primi nuclei della lotta partigiana in Friuli. Il 15 settembre \u00e8 comandante della battaglione Garibaldi costituitosi sul monte Corada per poi passare al comando della brigata \"Ippolito Nievo\" del comando unificato Garibaldi-Osoppo Friuli, attiva in Val Cellina.\nL'occupazione della Repubblica libera della Carnia nel dicembre 1944 da parte delle forze nazifasciste, dopo lunghi combattimenti, lo obbliga a tornare in pianura. \u00c8 tradito da una spia e viene catturato dalle Brigate nere di Palmanova, e portato nella caserma \"Piave dove subisce le peggiori sevizie, ma non rivela nessuna informazione. Processato in carcere a Udine \u00e8 condannato a morte e fucilato con altri 28 partigiani, tra i quali Mario Foschiani*, nel cortile dello stesso carcere.\nIn una lettera scritta il giorno di Pasqua del 1945 dopo 19 giorni dalla sentenza scrive al figlio Marietto\nDopo la fucilazione le formazioni partigiane di Pordenone si costituiscono in divisione Garibaldi \"Mario Modotti\"."}
{"id": "2115766", "revid": "339392", "url": "https://it.wikipedia.org/wiki?curid=2115766", "title": "Oostkerk (Middelburg)", "text": ""}
{"id": "2115767", "revid": "92723", "url": "https://it.wikipedia.org/wiki?curid=2115767", "title": "Sao Frutuoso de Montelios", "text": ""}
{"id": "2115769", "revid": "36426", "url": "https://it.wikipedia.org/wiki?curid=2115769", "title": "Collegiata di Santa Juliana (Cantabria)", "text": ""}
{"id": "2115770", "revid": "1347902", "url": "https://it.wikipedia.org/wiki?curid=2115770", "title": "Cosmos (missioni spaziali)", "text": "Cosmos (o anche \"Kosmos\") \u00e8 la denominazione utilizzata in passato dall'Unione Sovietica, e oggi dalla Russia, per indicare la missione per la messa in orbita di un generico satellite.\nIl regime sovietico era solito indicare, con una denominazione ufficiale, esclusivamente missioni concluse con successo. Le missioni che comportarono insuccessi vennero di norma nascoste all'opinione pubblica, e le missioni di collaudo camuffate sotto l'unica denominazione di Cosmos. Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie.\nLe prime missioni Cosmos.\nCosmos 1.\nIl satellite sovietico Cosmos 1, anche conosciuto come Sputnik 11, fu lanciato il 16 marzo 1962, 12:00:00 UTC.\nLa massa orbitale era di 315\u00a0kg e fu il primo satellite della serie sovietica per lo studio della Terra. Utilizzava strumenti radio per studiare la struttura della ionosfera.\nCosmos 2.\nIl satellite sovietico Cosmos 2, anche conosciuto come Sputnik 12, fu lanciato il 6 aprile 1962, 17:16:00 UTC.\nLa massa orbitale era di 285\u00a0kg e fu il secondo satellite della serie sovietica per lo studio della Terra. Utilizzava strumenti radio per studiare la struttura della ionosfera.\nCosmos 3.\nIl satellite sovietico Cosmos 3, anche conosciuto come Sputnik 13, fu lanciato il 24 aprile 1962, 04:04:00 UTC.\nLa massa orbitale era di 330\u00a0kg e fu il terzo satellite della serie sovietica per lo studio della Terra. Il suo scopo era studiare gli strati pi\u00f9 alti dell'atmosfera, la Terra e lo spazio esterno. I dati scientifici furono trasmessi a terra tramite un sistema di telemetria multicanale dotato di unit\u00e0 di memoria.\nCosmos 4.\nIl satellite sovietico Cosmos 4, anche conosciuto come Sputnik 14, fu lanciato il 26 aprile 1962, 10:04:00 UTC.\nLa massa orbitale era di 4600\u00a0kg e il suo scopo era studiare gli strati pi\u00f9 alti dell'atmosfera, la Terra, l'ambiente spaziale e in particolare misurare gli effetti dei test nucleari statunitensi del programma Starfish.\nI dati scientifici furono trasmessi a terra tramite un sistema di telemetria multicanale dotato di unit\u00e0 di memoria.\nCosmos 5.\nIl satellite sovietico Cosmos 5, anche conosciuto come Sputnik 15, fu lanciato il 28 maggio 1962, 03:07:00 UTC.\nLa massa orbitale era di 280\u00a0kg e il suo scopo era studiare gli strati pi\u00f9 alti dell'atmosfera, la Terra e l'ambiente spaziale.\nI dati scientifici furono trasmessi a terra tramite un sistema di telemetria multicanale dotato di unit\u00e0 di memoria.\nCosmos 6.\nIl satellite sovietico Cosmos 6, anche conosciuto come Sputnik 16, fu lanciato il 30 giugno 1962, 16:04:00 UTC, da Kapustin Yar, nei pressi di Znamensk (Oblast' di Astrachan').\nSi trattava di un satellite militare sovietico di tipo DS (Dnepropetrovsk Sputnik) costruito in Ucraina per il lancio tramite il vettore Kosmos, con massa orbitale di 355\u00a0kg. Fu utilizzato, come gli altri satelliti DS, per ricerche sia militari sia scientifiche sia per test sulla componentistica.\nCosmos 7.\nIl satellite sovietico Cosmos 7, anche conosciuto come Sputnik 17, fu lanciato il 28 luglio 1962 09:21:00 UTC.\nLa massa orbitale era di 4600\u00a0kg e il suo scopo era studiare gli strati pi\u00f9 alti dell'atmosfera, la Terra e l'ambiente spaziale. I dati scientifici furono trasmessi a terra tramite un sistema di telemetria multicanale dotato di unit\u00e0 di memoria. Fu utilizzato per misurare le radiazioni nell'ambiente spaziale allo scopo di garantire la sicurezza delle capsule spaziali Vostok 3 e Vostok 4.\nCosmos 8.\nIl satellite sovietico Cosmos 8, anche conosciuto come Sputnik 18, fu lanciato il 18 agosto 1962, 05:02:00 UTC, da Kapustin Yar, nei pressi di Znamensk (Oblast' di Astrachan').\nMassa orbitale di 337\u00a0kg. Si trattava di un satellite militare sovietico di tipo DS (Dnepropetrovsk Sputnik) costruito in Ucraina per il lancio tramite il vettore Kosmos. Fu utilizzato, come gli altri satelliti DS, per ricerche sia militari sia scientifiche sia per test sulla componentistica."}
{"id": "2115772", "revid": "36426", "url": "https://it.wikipedia.org/wiki?curid=2115772", "title": "San Juli\u00e1n de los Prados", "text": ""}
{"id": "2115773", "revid": "36426", "url": "https://it.wikipedia.org/wiki?curid=2115773", "title": "San Pedro de la Nave", "text": ""}
{"id": "2115775", "revid": "36426", "url": "https://it.wikipedia.org/wiki?curid=2115775", "title": "San Salvador de Valdedi\u00f3s", "text": ""}
{"id": "2115776", "revid": "36426", "url": "https://it.wikipedia.org/wiki?curid=2115776", "title": "Santa Maria del Pi", "text": ""}
{"id": "2115777", "revid": "647919", "url": "https://it.wikipedia.org/wiki?curid=2115777", "title": "Santa Mar\u00eda del Mar", "text": ""}
{"id": "2115778", "revid": "36426", "url": "https://it.wikipedia.org/wiki?curid=2115778", "title": "Cattedrale di Santa Maria di Palma di Maiorca", "text": ""}
{"id": "2115779", "revid": "36426", "url": "https://it.wikipedia.org/wiki?curid=2115779", "title": "Chiesa di San Giovanni Battista e San Provino", "text": ""}
{"id": "2115791", "revid": "729019", "url": "https://it.wikipedia.org/wiki?curid=2115791", "title": "Battaglia di Martign\u00e9-Briand", "text": "La battaglia di Martign\u00e9-Briand \u00e8 stata una battaglia della Prima Guerra di Vandea combattuta il 15 luglio 1793 a Martign\u00e9-Briand.\nAntefatto.\nPer aiutare Louis Marie de Lescure contro le truppe di Fran\u00e7ois Joseph Westermann a Ch\u00e2tillon-sur-S\u00e8vre, Henri de La Rochejaquelein aveva dovuto lasciare Saumur. I repubblicani comandati da Biron-Lauzun, Baroli\u00e8re e Berthier che aveva riorganizzato le truppe a Tours, pot\u00e9 dunque riprendere la citt\u00e0 senza combattere.\nLa battaglia.\nAll'inizio di luglio la divisione di La Barolli\u00e8re entr\u00f2 nell'Angi\u00f2 insorto, dove commise diversi saccheggi e La Barolli\u00e8re visto il comportamento dei suoi uomini chiese che venissero sostituiti. Ma il 15 luglio la divisione fu attaccata da 16 000 uomini comandati da Bonchamps, Lescure, La Rochejaquelein e Marigny.\nRapidamente l'avanguardia repubblicana fu battuta e perse 3 cannoni. Ma il generale Marigny, in testa alla cavalleria vandeana, fece una manovra sbagliata che lo port\u00f2 davanti alla fanteria vandeana, questi credettero di venire caricati dagli ussari repubblicani e si diedero alla fuga. I vandeani presi dal panico non riuscirono a riorganizzarsi e questo segn\u00f2 la vittoria dei repubblicani che preferirono non inseguirli.\nConseguenze.\nIl generale La Barolli\u00e8re pot\u00e9 cos\u00ec occupare Vihiers. Tuttavia arrivava il tempo dei raccolti e i contadini vandeani dovettero tornare nei loro campi per alcuni giorni, inoltre il generale Bonchamps era rimasto ferito durante la battaglia e dovette ritirarsi nel castello di Jallais per curarsi e riposare."}
{"id": "2115794", "revid": "287204", "url": "https://it.wikipedia.org/wiki?curid=2115794", "title": "Tor-Arne Hetland", "text": "Biografia.\nCarriera sciistica.\nStagioni 1993-2001.\nHetland debutt\u00f2 in campo internazionale ai Mondiali juniores di Harrachov del 1993, ottenendo il quarto posto nella 30\u00a0km a tecnica libera e il quinto nella 10\u00a0km a tecnica classica. Nella successiva edizione di Breitenwang 1994 fu bronzo nella 30\u00a0km a tecnica libera e quarto nella 10\u00a0km a tecnica classica.\nIn Coppa del Mondo esord\u00ec l'11 febbraio 1995 nella 50\u00a0km a tecnica classica di Oslo (41\u00b0) e conquist\u00f2 la prima vittoria, nonch\u00e9 primo podio, il 4 febbraio 1996 nello sprint a tecnica libera di Reit im Winkl. Nella stagione 1996-1997 termin\u00f2 11\u00ba nella classifica di lunga distanza e 46\u00ba in quella dello sprint, finendo al 30\u00ba posto nella generale. Il 15 marzo 1997 ottenne il suo primo podio in una gara di distanza, arrivando secondo nella 50\u00a0km a tecnica libera di Oslo.\nL'anno successivo chiuse al 42\u00ba posto nella lunga distanza e al 78\u00ba nello sprint (62\u00ba in classifica generale) e partecip\u00f2 alle sue prime Olimpiadi, (24\u00b0 nella 50\u00a0km), ma nelle tre stagioni seguenti miglior\u00f2 le sue prestazioni e divenne uno dei principali contendenti nelle gare sulla breve distanza. Nel 1998-1999 arriv\u00f2 2\u00ba nella classifica di sprint e 23\u00ba in quella generale, mentre l'anno seguente si piazz\u00f2 4\u00ba nella Coppa del Mondo di sprint e 22\u00b0 in quella di lunga distanza. SEmpre nel 1999 vinse la sua prima Engadin Skimarathon, successo poi bissato nel 2008.\nNel 2000-2001 arriv\u00f2 3\u00ba nello classifica di sprint e 12\u00ba in quella generale. Nella stessa stagione prese parte ai Mondiali di Lahti, sua seconda partecipazione iridata, e vinse l'oro sia nello sprint, sia nella staffetta 4x10 km.\nStagioni 2002-2009.\nNell'edizione della Coppa del Mondo del 2002 giunse 13\u00ba nella classifica generale e 6\u00ba in quella riservata agli \"sprinter\". Ai XIX Giochi olimpici invernali di vinse l'oro nello sprint; un anno pi\u00f9 tardi nella medesima specialit\u00e0 conquist\u00e0 il bronzo ai Mondiali della Val di Fiemme.\nNel 2003-2004 ottenne un miglior risultato nella graduatoria di sprint, aggiudicandosi il 4\u00ba posto, peggiorando leggermente nella classifica complessiva, chiusa al 14\u00ba posto; 327\u00aa la piazza conquistata Coppa del Mondo di distanza. La stagione seguente, quella 2004-2005, fu per Hetland la pi\u00f9 vittoriosa in Coppa del Mondo: vinse la \"coppetta\" di sprint e termin\u00f2 al 3\u00ba posto in classifica generale. Ai Mondiali di quell'anno, disputati a Oberstdorf, vinse l'argento nello sprint individuale e l'oro in quella a squadre, in coppia con Tore Ruud Hofstad.\nIl 19 novembre 2005 vinse la sua prima gara di distanza, la 15\u00a0km a tecnica classica di Beitost\u00f8len. Hetland chiuse la Coppa del Mondo 2005-2006 sul terzo gradino del podio, a 259 punti dal vincitore Tobias Angerer e a 7 dal secondo, Jens Arne Svartedal. Realizz\u00f2 il medesimo piazzamento anche nella classifica di sprint, a 163 punti da Bj\u00f6rn Lind e 20 da Thobias Fredriksson, e fu 20\u00ba in quella di distanza, a 632 punti da Angerer. Ai XX Giochi olimpici invernali a Pragelato, nel corso dei Giochi di , ottenne il decimo posto nello sprint individuale e vinse l'argento nello sprint a squadre, in coppia con Svartedal.\nNelle stagioni 2006-2007 e 2007-2008 fu rispettivamente quarto e sesto nella classifica generale di Coppa del Mondo e quarto e quinto in quella di sprint; nel 2008-2009, sua ultima stagione in Coppa, chiuse al terzo posto nella classifica di sprint e al diciannovesimo in quella generale. Chiuse la carriera ai Mondiali di Liberec, sua sesta partecipazione iridata.\nCarriera da allenatore.\nNell'estate 2009 \u00e8 stato ingaggiato dalla federazione tedesca come allenatore degli \"sprinter\", sotto la guida del direttore agonistico Jochen Behle. L'anno dopo \u00e8 stato posto a capo di un gruppo d'allenamento congiunto tedesco-svizzero.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera\nMarathon Cup.\nMarathon Cup - vittorie.\nLegenda:\nMS = partenza in linea\nStatistiche.\nHetland nella sua carriera per diverse stagioni \u00e8 riuscito a salire almeno una volta sul podio a partire dalla stagione 1996-1997, con l'eccezione del 1997-1998 e del 1999-2000. Il maggior numero di podi individuali in una edizione della Coppa del Mondo lo stabil\u00ec nel 2004-2005, con cinque. ."}
{"id": "2115797", "revid": "110157", "url": "https://it.wikipedia.org/wiki?curid=2115797", "title": "James King (tenore)", "text": "Studi\u00f2 musica alla Universit\u00e0 della Louisiana, laureandosi poi nel 1952 alla Kansas City University. Inizi\u00f2 a cantare come baritono, ma nel 1955 si accorse che il registro pi\u00f9 appropriato per la sua voce era quello di tenore. Vinse l'American Opera Auditions a Cincinnati nel 1961.\nFece il suo debutto nel ruolo di Don Jos\u00e9 nella \"Carmen\" di Georges Bizet alla San Francisco Opera. Cant\u00f2 il repertorio francese e italiano con la Deutsche Oper Berlin dal 1962 al 1965 e nei maggiori teatri mondiali: era particolarmente amato dal pubblico della Staatsoper di Vienna, dove apparve per l'ultima volta nel 1997, nel ruolo di Florestano nel \"Fidelio\" di Beethoven.\nIncise numerose registrazioni, fra cui la pi\u00f9 famosa \u00e8 \"Das Lied von der Erde\" di Gustav Mahler, assieme a Dietrich Fischer-Dieskau, diretto da Leonard Bernstein con la Wiener Philharmoniker.\nAltri titoli comprendono: \"Die Walk\u00fcre\" di Richard Wagner (con Birgit Nilsson e Hans Hotter, diretta da Sir Georg Solti, 1965), \"Tosca\" di Giacomo Puccini (estratti in tedesco, con Anja Silja, diretta da Lorin Maazel, 1966), \"Ariadne auf Naxos\" di Richard Strauss (1968), \"Fidelio\" (1969), \"Lohengrin\" di Wagner (1971), \"Madama Butterfly\" di Puccini (con Maria Chiara, 1972), \"Samson et Dalila\" di Camille Saint-Sa\u00ebns (1973), \"Die Frau ohne Schatten\" di Strauss (1977), \"Mathis der Maler\" di Paul Hindemith (con Fischer-Dieskau e William Cochran, 1979); \"Notre Dame\" di Franz Schmidt (1988) e, dal Festival di Bayreuth, \"Die Walk\u00fcre\" (con la Nilsson e Theo Adam, 1967) e \"Parsifal\" (con Gwyneth Jones, diretto da Pierre Boulez, 1970).\nInsegn\u00f2 all'Indiana University dal 1984 al 2003. Si era sposato tre volte e aveva cinque figli. Il padre era sceriffo."}
{"id": "2115805", "revid": "1243", "url": "https://it.wikipedia.org/wiki?curid=2115805", "title": "Ferrovia Milano-Verona", "text": ""}
{"id": "2115806", "revid": "300067", "url": "https://it.wikipedia.org/wiki?curid=2115806", "title": "James King", "text": ""}
{"id": "2115832", "revid": "36426", "url": "https://it.wikipedia.org/wiki?curid=2115832", "title": "Chiesa dei santi Biagio e Macario", "text": ""}
{"id": "2115834", "revid": "1243", "url": "https://it.wikipedia.org/wiki?curid=2115834", "title": "Ferrovia Verona-Venezia", "text": ""}
{"id": "2115838", "revid": "619191", "url": "https://it.wikipedia.org/wiki?curid=2115838", "title": "Heihachiro Togo", "text": ""}
{"id": "2115848", "revid": "287204", "url": "https://it.wikipedia.org/wiki?curid=2115848", "title": "Gran Premio di Gran Bretagna 1972", "text": "Il Gran Premio di Gran Bretagna 1972, \"XXV John Player British Grand Prix\" nonch\u00e9 \"Gran Premio d'Europa (Grand Prix of Europe)\" e settima gara del campionato di Formula 1 del 1972, si \u00e8 svolto il 15 luglio sul Circuito di Brands Hatch ed \u00e8 stato vinto da Emerson Fittipaldi su Lotus-Ford Cosworth.\nPartecipanti.\nLa Tyrrell schiera la 003 per Stewart e la 002 per Cevert, lasciando a casa Patrick Depailler.\nLa BRM schiera Gethin, Wisell e Beltoise come in Francia. A questi aggiunge Jackie Oliver al posto di Howden Ganley e iscrive anche Helmut Marko, la cui carriera per\u00f2 \u00e8 terminata dopo la perdita di un occhio nell'incidente di Clermont Ferrand. Di questi 5 non corrono Marko e Wisell. Beltoise corre con la P160C, Gethin e Ganley con le P160B.\nLa Ferrari iscrive tre 312B2 per Ickx, Andretti e il debuttante comasco Arturo Merzario, gi\u00e0 pilota Ferrari nel Campionato del Mondo Sport Prototipi, al posto di Nanni Galli. Tuttavia Andretti non corre, perch\u00e9 ancora una volta \u00e8 impegnato in America.\nLa March schiera due 721G per Peterson e Lauda.\nLa Lotus schiera tre 72D per Fittipaldi, Walker e il debuttante Tony Trimmer, che per\u00f2 non prende il via per problemi al motore.\nLa McLaren iscrive una M19C per Hulme e due M19A per Revson, libero da impegni in America e Redman, ma avendone una sola Redman non corre.\nLa Matra schiera una MS120C per Amon.\nLa Surtees schiera una vettura ufficiale per Hailwood e, oltre alla solita semi-ufficiale di De Adamich, Schenken si presenta al via con la sponsorizzazione \"Flame Out\" sulla sua vettura. Tutti e tre corrono sulla TS9B.\nLa Brabham schiera due BT37 per Hill e Reutemann e una BT34 per Wilson Fittipaldi\nLa Tecno iscrive una PA123/3 per Nanni Galli.\nLa Eifelland March schiera la E21 per Stommelen.\nLa Connew si iscrive per la prima volta a un gran premio con una PC1 per il francese Fran\u00e7ois Migault. La vettura passa le qualifiche ma il pilota non riesce a partire per problemi alla sospensione\nSi iscrivono anche diversi team privati:\nLa Williams schiera una March 711 privata per Pace e, per la prima volta, diventa costruttore autonomo con la Politoys FX3 schierata per Pescarolo.\nLa Scuderia Scribante, schiera una Lotus 72D per il sudafricano Charlton.\nLa squadra Clarke-Mordaunt-Guthrie per la quale corre Beuttler schiera una March 721G.\nLa squadra Speed International si iscrive per la prima volta, schierando una vecchia March 711 per Ray Allen. La macchina per\u00f2 non \u00e8 pronta e la squadra \u00e8 costretta a dichiarare forfait. Non si ripresenter\u00e0 pi\u00f9 al via di una gara di Formula 1.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2115851", "revid": "125396382", "url": "https://it.wikipedia.org/wiki?curid=2115851", "title": "Zona di convergenza intertropicale", "text": "In meteorologia e climatologia la zona di convergenza intertropicale (ZCIT), anche nota come fronte intertropicale, zona di convergenza equatoriale o con l'acronimo inglese ITCZ (\"InterTropical Convergence Zone\"), \u00e8 un'area del pianeta Terra, mediamente situata in prossimit\u00e0 dell'equatore, dove si ha la convergenza degli alisei dell'emisfero boreale e dell'emisfero australe, e la risalita di masse d'aria calda che determinano l'area di instabilit\u00e0 equatoriale, con piogge e temporali.\nQuesta linea \u00e8 anche definita \"equatore climatico\" e, come tale, fluttua a nord o a sud dell'Equatore (latitudine 0), a seconda delle stagioni, oscillando mediamente da qualche grado al di sotto dell'equatore nel periodo dicembre-febbraio ad un massimo di circa 18\u00b0/19\u00b0 sopra l'equatore nel periodo luglio-settembre, in risposta al maggiore o minore vigore della circolazione monsonica delle latitudini tropicali. Le sue oscillazioni latitudinali sono maggiori sulla terraferma rispetto al mare, a causa della differente capacit\u00e0 termica (l'acqua ha una maggiore capacit\u00e0 termica rispetto alla terraferma).\nLa ZCIT \u00e8 caratterizzata da continui sviluppi di moti convettivi e, in generale, dalla formazione di grandi cumulonembi. La sua presenza \u00e8 associata a piogge abbondanti, e i suoi spostamenti determinano l'alternarsi delle stagioni piovose nelle regioni della Terra a clima tropicale. I suoi movimenti determinano per\u00f2 anche lo spostamento verso sud o nord delle alte pressioni subtropicali (che si estendono immediatamente a nord e a sud della ZCIT), determinando cos\u00ec un forte influsso anche sul tempo atmosferico delle regioni di media latitudine.\nDescrizione.\nLa circolazione atmosferica della fascia in cui si trova la ZCIT e che va dal Tropico del Cancro al Tropico del Capricorno \u00e8 generalmente debole, tranne che nella fascia che va da pochi gradi a nord a pochi gradi a sud dell'equatore (climatico) causa l'incontro degli alisei; in queste zone l'umidit\u00e0 e le temperature sono elevate a tutte le quote atmosferiche.\nPer questo il \"wind shear\" orizzontale, ovvero il gradiente di velocit\u00e0 e direzione dei venti perpendicolare al suolo \u00e8 molto debole: aria di fatto stagnante, con alte temperature e forte umidit\u00e0. La ZCIT \u00e8 caratterizzata da moto convettivo e, in generale, dalla formazione di grandi cumulonembi. La sua presenza \u00e8 associata a piogge abbondanti, e i suoi spostamenti determinano l'alternarsi delle stagioni piovose nelle regioni della Terra a clima tropicale.\nI temporali a grappolo (\"cluster\" o temporali multicella) che si formano in queste aree sono spinti da est verso ovest e caricati dell'umidit\u00e0 degli oceani possono dare origine a fenomeni violenti come gli uragani (ricordiamo ad esempio l'Uragano Katrina che nell'agosto del 2005 devast\u00f2 la Louisiana).\nIn particolare l'Equatore climatico nel semestre aprile-settembre, causa il maggiore riscaldamento della zona tropicale nord e del raffreddamento di quella sud, dovute alle cause astronomiche relative all'incidenza della radiazione solare, si porta a nord dell'Equatore, mentre si porta a sud dello stesso nel semestre ottobre-marzo per le stesse opposte ragioni. Nell'estate boreale il portarsi a nord della ZCIT porta a nord la Cella di Hadley: portandosi a nord la zona di convergenza degli Alisei, dove prevalgono i moti ascendenti, si porta a nord la fascia delle alte pressioni subtropicale (Anticiclone delle Azzorre, Anticiclone africano).\nAl contrario nell'inverno boreale, il ritirarsi a sud della fascia di alte pressioni tropicali causa una maggiore influenza del fronte polare. La ZCIT tocca il suo massimo punto in agosto e il minimo in dicembre.\nLa ZCIT, calcolata, in termini di latitudine ad una determinata longitudine, costituisce un indice descrittivo per le vicende climatiche alla longitudine data: in particolare la ZCIT potr\u00e0 essere in posizione alta (ad una latitudine pi\u00f9 alta) o bassa (latitudine pi\u00f9 bassa) rispetto alla posizione media nel periodo stagionale dato. Assume particolare importanza in estate, da maggio a settembre per l'Emisfero Boreale.\nZCIT Bassa.\nQuando la linea della ZCIT si posiziona su un fronte latitudinale nella media o leggermente arretrato, la minore espansione verso nord dell'Anticiclone subtropicale africano lascia spazio alla normale circolazione occidentale di stampo atlantico (Anticiclone delle Azzorre alle longitudini europee) di arrecare condizioni estive miti, con la possibilit\u00e0 di fresche infiltrazioni piovose oceaniche che rendono meno afoso e siccitoso il semestre caldo.\nIl Nord Europa invece continua ad essere interessato dalle perturbazioni del fronte polare.\nZCIT Alta.\nUn eccessivo avanzamento verso nord della ZCIT nel semestre caldo, provoca un eccessivo sbilanciamento verso nord della fascia anticiclonica subtropicale, causando l'affermarsi dell'Anticiclone africano sull'Europa centromeridionale: il bacino del Mediterraneo e a spesso anche le nazioni dell'Europa centrale e settentrionale si ritrovano in condizioni di grave surplus termico e di umidit\u00e0 (le correnti africane per la loro natura desertica sono caldissime ed asciutte in partenza; si umidificano per\u00f2 nei bassi strati attraversando il Mediterraneo). Memorabile la caldissima ed afosissima primavera-estate del 2003.\nLa ZCIT, o meglio il suo spostarsi verso nord \u00e8 il responsabile delle piogge che periodicamente bagnano il Sahara meridionale che viene interessato dai temporali della zona equatoriale. Naturalmente una sua posizione troppo bassa \u00e8 causa di siccit\u00e0 (e conseguente carestia)."}
{"id": "2115869", "revid": "204012", "url": "https://it.wikipedia.org/wiki?curid=2115869", "title": "Sindrome di Taybi", "text": ""}
{"id": "2115870", "revid": "287204", "url": "https://it.wikipedia.org/wiki?curid=2115870", "title": "Daniel Bensaid", "text": ""}
{"id": "2115875", "revid": "36426", "url": "https://it.wikipedia.org/wiki?curid=2115875", "title": "Madonna di Pietrabona", "text": ""}
{"id": "2115877", "revid": "20628114", "url": "https://it.wikipedia.org/wiki?curid=2115877", "title": "Ruggieri Apugliese", "text": ""}
{"id": "2115880", "revid": "228587", "url": "https://it.wikipedia.org/wiki?curid=2115880", "title": "Chiesa di San Nicola di Bari", "text": ""}
{"id": "2115882", "revid": "767487", "url": "https://it.wikipedia.org/wiki?curid=2115882", "title": "Norwich (Connecticut)", "text": "Norwich \u00e8 una citt\u00e0 degli Stati Uniti d'America, nella contea di New London, nello Stato del Connecticut. \u00c8 conosciuta anche come \"The Rose of New England\" (la rosa della Nuova Inghilterra). Popolazione (2000). Fondata nel 1659."}
{"id": "2115885", "revid": "1987129", "url": "https://it.wikipedia.org/wiki?curid=2115885", "title": "Tisaniera", "text": "La tisaniera \u00e8 un tipo di tazza usata per preparare tisane o t\u00e8 in porzioni individuali. Viene realizzata in ceramica o porcellana di buono spessore, per mantenere il calore durante l'infusione.\nStruttura.\n\u00c8 composta di tre o quattro pezzi separati:\nEventualmente, tisaniera \u00e8 accompagnata da un piattino.\nUso.\nL'infusore, riempito con le erbe o il t\u00e8, viene posto nella tazza. Si versa l'acqua calda e si copre con il coperchio. Quando \u00e8 terminato il tempo di infusione, si rimuove sia il coperchio che l'infusore e la tisana \u00e8 pronta per essere sorbita."}
{"id": "2115887", "revid": "729019", "url": "https://it.wikipedia.org/wiki?curid=2115887", "title": "Stazione di Barcellona Sants", "text": "La stazione di Barcellona Sants \u00e8 una stazione ferroviaria della citt\u00e0 di Barcellona in Spagna.\nPer volume di traffico \u00e8 la prima per quanto riguarda le tratte internazionali, mentre risulta seconda nelle tratte nazionali dopo quella di Madrid Atocha, mantenendo questi primati fino all'entrata in funzione della nuova stazione di Barcellona-Sagrera.\nDa Sants fanno capolinea o transitano gran parte dei treni regionali della Catalogna, partono od arrivano convogli ferroviari da e per molte citt\u00e0 spagnole, nonch\u00e9 il tracciato della linea ad alta velocit\u00e0 Madrid-Saragozza-Barcellona-Frontiera Francese. L'afflusso annuale \u00e8 di circa 80 milioni di persone.\nStoria.\nLa moderna stazione di Sants fu costruita negli anni settanta come parte della costruzione della prima linea regionale che da est ad ovest attraversa la citt\u00e0 sottoterra. Negli ultimi 30 anni, la stazione ha eclissato la pi\u00f9 antica stazione di Fran\u00e7a, degli anni venti, come principale stazione di Barcellona.\nCaratteristiche.\nLa stazione \u00e8 stata costruita nello stile di un moderno aeroporto, con tutti i suoi molti binari situati sottoterra. La stazione \u00e8 chiusa ogni notte per quattro ore."}
{"id": "2115890", "revid": "1566286", "url": "https://it.wikipedia.org/wiki?curid=2115890", "title": "Elisabetta Bucciarelli", "text": "Biografia.\nElisabetta Bucciarelli \u00e8 nata e vive a Milano, dove si \u00e8 diplomata in drammaturgia presso il Laboratorio di scrittura drammaturgica del Piccolo Teatro di Milano. Ha lavorato sui temi della scrittura partecipando a seminari presso il Piccolo Teatro di Milano con Giorgio Strehler e a San Marino con Tonino Guerra. Come giornalista ha collaborato con diverse testate occupandosi di attualit\u00e0, cinema, arte, psicologia, nuove tendenze. Si occupa di libri per Booksweb.tv e per alcune testate giornalistiche straniere.\nHa collaborato alla stesura di testi teatrali (tra questi \"Ginepraio\" del 1992, selezionato da Franca Rame e \"A cura di tutti\" del 1994) e cinematografici (tra cui \"Amati Matti\" del 1996, \"Fame chimica\" del 1997), e ha firmato due cortometraggi per RaiArt. \nHa pubblicato i saggi \"Io sono quello che scrivo. La scrittura come atto terapeutico\" e \"Le professioni della scrittura\" e i romanzi \"Happy hour\", \"Dalla parte del torto\", \"Femmina de luxe\", \"Io ti perdono\" e \"Ti voglio credere\" e \"Corpi di scarto\", oltre a numerosi racconti su riviste e antologie.\n\"Femmina de luxe\" ha vinto il premio 'Bloody Mary Award' per il miglior thriller pubblicato nel 2008 in Italia e assegnato dal sito tematico Thriller Caf\u00e8 con voti di una giuria di scrittori professionisti, traduttori, editor e webmaster del settore. \n\"Io ti perdono\" si \u00e8 aggiudicato la Menzione speciale della giuria al premio Scerbanenco 2009, \"Per l'originalit\u00e0 della scrittura e l'indagine psicologica\", e il Premio Fedeli 2010.\n\"Ti voglio credere\" ha vinto il premio Scerbanenco 2010, per il miglior romanzo Noir edito. \"Corpi di scarto\" ha vinto nel 2011 il premio Lucia Prioreschi per il miglior romanzo noir dell'anno. Nel 2015 esce \"La resistenza del maschio\" (NNE) e nel 2017 \"Chi ha bisogno di te\" (Skira).\n\u00c8 tradotta in lingua tedesca, spagnola e francese."}
{"id": "2115891", "revid": "287204", "url": "https://it.wikipedia.org/wiki?curid=2115891", "title": "Norwich (disambigua)", "text": ""}
{"id": "2115900", "revid": "834", "url": "https://it.wikipedia.org/wiki?curid=2115900", "title": "Santuario dei Santi Cosma e Damiano di Ravello", "text": ""}
{"id": "2115905", "revid": "1906976", "url": "https://it.wikipedia.org/wiki?curid=2115905", "title": "Rory Byrne", "text": "Collabora con la Scuderia Ferrari, ricoprendo il ruolo di consulente tecnico.\nCarriera.\nSi \u00e8 diplomato con il massimo dei voti presso la Queens High School di Johannesburg nel 1960; nel 1964 si \u00e8 laureato in Scienze (con specializzazione in chimica industriale e matematica) presso la Withwatersrand University, sempre a Johannesburg. \u00c8 considerato uno dei migliori progettisti di F1, insieme ad Adrian Newey.\nToleman.\nSi \u00e8 trasferito in Europa nel 1973, avendo poca esperienza nel campo delle gare automobilistiche. Dopo avere progettato per la Toleman la vettura che domin\u00f2 la stagione in Formula 2 nel 1980 (la \"TG280\"), \u00e8 passato in Formula 1 nel 1981, sempre con la Toleman. La sua prima macchina progettata per la F1 \u00e8 stata la \"TG181\" con motore Hart, che ha esordito nel Gran Premio di San Marino. Nel 1982 progetta la \"TG183\", che dopo due apparizioni in quell'anno, viene rivista completamente nel 1983 come TG183B e disputer\u00e0 due stagioni e che ottiene come miglior piazzamento il quarto posto con Derek Warwick nel Gran Premio d'Olanda 1983. Il primo podio ottenuto \u00e8 quello del Gran Premio di Monaco del 1984: lo conquista Ayrton Senna sulla \"TG184\". L'ultima vettura realizzata per la Toleman, prima del passaggio di propriet\u00e0 alla famiglia Benetton, \u00e8 la \"TG185\". Byrne ha lavorato con la Toleman in Formula 1 dal 1981 al 1984.\nBenetton.\nAnche dopo il passaggio di propriet\u00e0, Byrne \u00e8 rimasto il progettista della scuderia. Vi \u00e8 rimasto per dieci anni, dal 1986 al 1996. La sua prima autovettura a vincere una gara di Formula 1 \u00e8 stata la Benetton \"B186\" guidata da Gerhard Berger nel Gran Premio del Messico del 1986. Dopo un breve trasferimento alla Reynard Motorsport nel 1990, \u00e8 ritornato alla Benetton nel 1991 come capo progettista. Il direttore tecnico della scuderia era Ross Brawn, il direttore sportivo Flavio Briatore ed il pilota di punta Michael Schumacher. Nel 1993 ci fu la prima vittoria: la macchina progettata da Byrne era la \"B193A\", poi evolutasi nella \"B193B\": trionf\u00f2 nel GP di Portogallo grazie a Schumacher.\nLa \"B193B\" divenne la base per la successiva \"B194\", che ha consentito poi a Michael Schumacher di vincere il titolo 1994 ed alla scuderia di arrivare seconda nel Campionato Costruttori. Nel 1995 la \"B195\", progettata sempre da Byrne, ha permesso a Schumacher di bissare il titolo ed alla scuderia di vincere il Campionato Costruttori per la prima volta. L'ultima vettura progettata, nel 1996, per la stagione successiva, \u00e8 la Benetton B197, a progetto ultimato, Byrne lascia la scuderia.\nFerrari.\nNel 1996 Byrne decise di lasciare temporaneamente il mondo della Formula 1, per poi essere chiamato dalla Scuderia Ferrari nel 1997 subentrando a John Barnard insieme con Ross Brawn. Prima di essere chiamato dalla Ferrari, Byrne aveva progettato di aprire una scuola di sub in Thailandia.\nArrivato in Ferrari, inizia subito ad apportare sviluppi sulla Ferrari F310B. Vengono attuate soluzioni come il distacco della presa d'aria superiore e modifiche al retrotreno, della monoposto inizialmente progettata da Barnard. Con questi accorgimenti, arriva la competitivit\u00e0 per duellare con la Williams FW19, fino all'ultima gara, salvo poi perdere il titolo piloti, con il famoso scontro Schumacher-Villeneuve a Jerez, nel Gran Premio d'Europa, tappa conclusiva della stagione.\nLa sua prima Ferrari, realizzata interamente, \u00e8 la \"F300\", che conquista sei vittorie con Schumacher. Successivamente la F399 permette di conquistare il Campionato Costruttori. Le successive \"F1-2000\" e \"F2001\" conquistano entrambi i titoli, cos\u00ec come la \"F2002\", la \"F2003-GA\" e la \"F2004\".\nByrne ha ufficialmente lasciato il ruolo di capo progettista Ferrari nel 2004 (gli \u00e8 succeduto l'italiano Aldo Costa), tuttavia ha mantenuto il ruolo di consulente tecnico per la scuderia e in vista del 2012 le sue responsabilit\u00e0 si sono estese, anche se mai in via ufficiale. L'accoppiata \"Byrne/progettista\" - \"Brawn/direttore tecnico\" ha coinciso con uno dei periodi pi\u00f9 vincenti della storia Ferrari: sei titoli consecutivi nel Campionato Costruttori e cinque titoli piloti con Michael Schumacher.\nNel 2012, Byrne \u00e8 stato chiamato a progettare la Ferrari F2012 dopo che ha avuto un inizio travagliato della sua vita. \u00c8 stato anche coinvolto nella progettazione della Ferrari F70.\nNel febbraio 2013, in occasione del lancio della F138, in un'intervista alla rivista tedesca \"Auto Motor und Sport\" Rory Byrne ha detto che sta \"lavorando a pieno ritmo\" alla Ferrari del 2014, in un ruolo consultivo.\nNel 2015 viene chiamato, dal neo-presidente Sergio Marchionne, alla progettazione della Ferrari 2015. Durante la progettazione, il team-principal Maurizio Arrivabene ha rivelato che Byrne lavora come mentore in Ferrari per aiutare il capo progettista Simone Resta.\nHa ricevuto la Laurea honoris causa in Ingegneria dei materiali, conferitagli dall'Universit\u00e0 degli Studi di Trento il 5 maggio 2005.\nDiscovery Insure.\nByrne \u00e8 un ingegnere speciale della Discovery Insure in Sud Africa in cui si assiste l'azienda a migliorare il comportamento di guida dei sudafricani e rendere le strade pi\u00f9 sicure."}
{"id": "2115907", "revid": "599013", "url": "https://it.wikipedia.org/wiki?curid=2115907", "title": "Chiesa della Madonna del Carmine (Albisola Superiore)", "text": "La chiesa della Madonna del Carmine \u00e8 un luogo di culto cattolico situato nella frazione di Luceto, in via della Chiappa, nel comune di Albisola Superiore in provincia di Savona.\nStoria e descrizione.\nLa chiesa della Madonna del Carmine fu edificata verso la fine del XVIII secolo. L'interno, a navata unica, presenta una volta a crociera ed \u00e8 privo di decorazioni.\nSi conserva una interessante statua lignea della \"Vergine\" risalente ai primi anni del XIX secolo.\nInteressante \u00e8 il piccolo campanile con inserti di materiale in cotto e cupola ribassata coperta da tegole in ceramica. L'edificio \u00e8 stato recentemente interessato da interventi di restauro."}
{"id": "2115908", "revid": "122745104", "url": "https://it.wikipedia.org/wiki?curid=2115908", "title": "Abito nuziale", "text": "L'abito nuziale \u00e8 l'abbigliamento che una donna e un uomo indossa nel giorno delle proprie nozze. Viene anche chiamato abito da sposa/o. Viene spesso, erroneamente, sottointeso come vestito femminile. Ci\u00f2 \u00e8 naturalmente sbagliato e per dimostrare l'erroneit\u00e0 dell'uso di quest'espressione, basta controllare il significato di nuziale, che \u00e8 \"relativo alle nozze\". Indi per cui indica anche la controparte maschile.\nCulture occidentali.\nIn epoca romana la sposa indossava una tunica bianca legata con un nodo che poteva sciogliere solo lo sposo, mentre il velo era giallo: esso era il simbolo del fuoco della dea Vesta che proteggeva il focolare domestico.\nI matrimoni effettuati durante e immediatamente dopo il Medioevo, soprattutto fra le classi sociali pi\u00f9 abbienti, rappresentavano molto pi\u00f9 che la semplice unione fra due persone. Si trattava di legami di interesse di carattere politico o economico, pertanto la sposa non rappresentava soltanto se stessa, ma l'intera famiglia, e per tale ragione doveva apparire nella migliore luce possibile. Erano quindi scelti vestiti dai colori accesi e dai materiali pregiati. Non era raro che una sposa indossasse abiti di velluto o seta e spesso persino pellicce. Nelle classi sociali meno facoltose, le spose tentavano al massimo delle proprie possibilit\u00e0 di \"copiare\" l'abbigliamento delle spose delle famiglie ricche. Nel corso dei secoli, \u00e8 rimasta la tendenza a vestire la sposa al meglio che la condizione economica famigliare potesse permettere. Attualmente esistono abiti nuziali che coprono un'ampia gamma di prezzi e boutique specializzate nella vendita di soli abiti per spose.\nBench\u00e9 a met\u00e0 del XIX secolo si sia diffusa l'abitudine d'indossare abiti lunghi ed ampi, simili a quelli in voga nell'et\u00e0 vittoriana, in realt\u00e0 lo stile dell'abito da sposa \u00e8 generalmente molto legato alla moda del periodo. Per esempio negli anni venti le spose vestivano abiti corti davanti, con un lungo strascico, spesso abbinato ad un cappello a cloche. L\u2019uso dello strascico comincia intorno al 1500 e continua imperturbato fino ai nostri giorni. All\u2019inizio per\u00f2 la lunghezza dello strascico indicava la ricchezza della sposa: pi\u00f9 era lungo e decorato pi\u00f9 ricca era la sposa e quindi la famiglia. Per tradizione l'abito da sposa \u00e8 di colore bianco, bench\u00e9 sia possibile spaziare in un raggio di colori che includono anche tonalit\u00e0 come l'avorio, il crema, l'\u00e9cru ecc. Una delle prime donne a vestire di bianco fu Maria Stuarda, quando spos\u00f2 Francesco II di Francia, una scelta singolare, dato che in quel periodo per i francesi il bianco era il colore del lutto, cosa che non port\u00f2 bene alla coppia visto che Francesco mor\u00ec dopo appena due anni dalle nozze.\nL'abito bianco divenne una opzione molto popolare fra le spose intorno al 1840, dopo il matrimonio della regina Vittoria con Alberto di Sassonia-Coburgo-Gotha. Di questi abiti, gli abiti senza maniche sono generalmente indossati con guanti bianchi lunghi da opera. La regina indoss\u00f2 un abito bianco per l'evento, adornato da alcuni merletti. La foto ufficiale del matrimonio ebbe un'ampia diffusione, e l'abito della regina fu adottato da moltissime spose. La tradizione dell'abito bianco \u00e8 stata tramandata sino ad oggi. L'unica eccezione era rappresentata dalle spose finlandesi del XIX secolo, che indossavano abiti scuri o neri. All'inizio del XXI secolo, circa il 75% degli abiti da sposa sul mercato sono senza maniche e senza spalline. Altre spose preferiscono stili pi\u00f9 modesti con maniche, scollature pi\u00f9 alte e schiene coperte. La maggior parte degli abiti da sposa di oggi ha il retro con lacci o con cerniera. Gli abiti da sposa possono essere anche lunghi o corti, a seconda del tipo di matrimonio. Molti abiti da cerimonia occidentali derivano da costumi rituali cristiani. Quindi era necessario ridurre l'esposizione della pelle. In risposta a questa tendenza, gli abiti senza maniche o senza spalline spesso indossano lunghi guanti bianchi.\nCulture orientali.\nPer tradizione, molti abiti nuziali in Cina sono di colore rosso, colore che \u00e8 auspicio di buona fortuna. Tuttavia, negli ultimi anni, le spose hanno optato per la scelta dell'abito bianco, seguendo la moda tipicamente occidentale, o hanno adottato il modello di abito occidentale, per\u00f2 di colore rosso, o a volte dorato. L'abito rosso \u00e8 anche una delle principali scelte delle spose vietnamite, nella forma tradizionale del \u00c1o d\u00e0i. In Giappone, le spose indossano tre o pi\u00f9 abiti distinti nel corso delle celebrazioni del matrimonio, cominciando dal tradizionale kimono bianco. Anche in questo caso per\u00f2 le influenze occidentali hanno portato molte donne giapponesi a sposarsi con l'abito bianco. Le spose indonesiane indossano il tradizionale kebaya, una sorta di blusa, ed il batik. Nelle Filippine invece l'abito nuziale tradizionale \u00e8 il Barong Tagalog, indossato sia dagli uomini che dalle donne.\nNelle zone settentrionali dell'India, i colori tradizionali dell'abito nuziale sono il rosso, colore di buon auspicio ed il verde, simbolo di fertilit\u00e0. Nelle zone meridionali invece l'abito nuziale \u00e8 per tradizione il sari bianco. Di solito le spose indiane, cos\u00ec come quelle pakistane nascondono il proprio viso con un velo, anche se in alcune zone pi\u00f9 liberali \u00e8 sufficiente coprire la testa.\nCultura dei nativi americani.\nI nativi americani hanno varie tradizioni legate al matrimonio ed all'abito nuziale. Le spose hopi indossano un abito cucito dallo sposo, e da tutti gli abitanti del villaggio che vogliono partecipare. L'abito consiste in una larga cintura, un vestito bianco con strisce rosse in cima ed in fondo all'abito, pantaloni bianchi, un nastro per i capelli, ed un mantello in cui avvolgere il vestito. Le spose pueblo indossano un abito di cotone legato dietro la spalla destra, ed una cintura intorno alla vita. Secondo le tradizioni dei Delaware la sposa indossa una gonna di pelle di cervo, una fascia intorno alla fronte ed il viso \u00e8 colorato con creta bianca, gialla e rossa. Le trib\u00f9 della California settentrionale (Klamath, Modok e Yurok) utilizzano abiti nuziali realizzati con colori simbolici: bianco per l'est, blu per il sud, giallo o arancione per l'ovest e nero per il nord. I gioielli sono considerati parte integrante dell'abito nuziale, in quanto rappresentano una difesa contro il male e la sfortuna."}
{"id": "2115911", "revid": "223320", "url": "https://it.wikipedia.org/wiki?curid=2115911", "title": "Abito da sposa", "text": ""}
{"id": "2115916", "revid": "36426", "url": "https://it.wikipedia.org/wiki?curid=2115916", "title": "Sindrome di Crouzon", "text": "La sindrome di Crouzon \u00e8 una malattia genetica che si manifesta principalmente sul viso: rappresenta la sindrome pi\u00f9 comune del gruppo delle craniofaciostenosi. Ha origine in seguito a una fusione prematura delle suture superiori e posteriori della maxilla attorno alle pareti delle orbite, con conseguente iposviluppo del terzo medio della faccia e proptosi. A livello del cavo orale si riscontrano ipoplasia mascellare, affollamento a carico dell'arcata superiore, palato ogivale e prognatismo mandibolare relativo. La diagnosi della sindrome di Crouzon viene posta sia tramite una valutazione del fenotipo clinico del paziente sia mediante analisi del DNA con reazione a catena delle polimerasi (Polymerase Chain Reaction, PCR). Il trattamento \u00e8 prevalentemente chirurgico. L'intervento ortodontico elettivo \u00e8 effettuato al momento della maturazione scheletrica precoce.\nStoria.\nLa sindrome porta il nome di colui che per primo ha descritto un caso clinico, il medico francese Octave Crouzon, che osservando i genitori del paziente comprese la sua natura genetica. La sindrome ha preso nel corso dei tempi vari nomi prima di giungere a quello definitivo. Ancora oggi non \u00e8 chiaro se esistono diversi tipi simili di sindrome o si tratta sempre della stessa.\nEziologia.\nLa causa \u00e8 una mutazione genetica; il gene responsabile \u00e8 stato comprovato essere il FGFR2 (recettore del fattore di crescita del fibroblasto 2).\nClinica.\nSi mostrano ipertelorismo, esoftalmo, ipoplasia facciale, sindattilia.\nTrattamento.\nIl trattamento \u00e8 solo di tipo chirurgico; in seguito all'operazione una semplice sinusite costituisce fattore di rischio anche grave per malattie come la meningite.\nEpidemiologia.\nSi stima che i casi di sindrome di Crouzon siano 1,6 ogni 100.000 persone; \u00e8 la pi\u00f9 comune causa di craniostenosi."}
{"id": "2115920", "revid": "36426", "url": "https://it.wikipedia.org/wiki?curid=2115920", "title": "Santa Maria della Pomposa", "text": ""}
{"id": "2115922", "revid": "36426", "url": "https://it.wikipedia.org/wiki?curid=2115922", "title": "Santo Stefano (Colorno)", "text": ""}
{"id": "2115923", "revid": "1573940", "url": "https://it.wikipedia.org/wiki?curid=2115923", "title": "Basilica di San Savino (Piacenza)", "text": " "}
{"id": "2115924", "revid": "1573940", "url": "https://it.wikipedia.org/wiki?curid=2115924", "title": "Basilica di Sant'Antonino (Piacenza)", "text": " "}
{"id": "2115925", "revid": "125915926", "url": "https://it.wikipedia.org/wiki?curid=2115925", "title": "185\u00ba Reggimento paracadutisti ricognizione acquisizione obiettivi &quot;Folgore&quot;", "text": "Il 185\u00ba Reggimento paracadutisti Ricognizione ed Acquisizione Obiettivi \"Folgore\" (abbreviato in 185\u00ba RRAO) \u00e8 un reparto dell'Esercito Italiano, dal 2018 inserito nelle forze speciali, composto da personale specificatamente selezionato e formato, particolarmente addestrato ed equipaggiato per condurre l\u2019intero spettro dei compiti tipici delle \u201cOperazioni Speciali\u201d, particolarmente specializzato nella condotta di Ricognizioni speciali e Operazioni di guida terminale del fuoco..\nInoltre il 185\u00ba reggimento ha una \u201cvocazione\u201d spiccatamente intelligence ed \u00e8 specializzato nelle azioni dirette che prevedono l\u2019ingaggio di obiettivi \u201ca distanza\u201d (ovvero con modalit\u00e0 \u201cstand-off\u201d) sfruttando l\u2019armamento in dotazione e tutte le piattaforme di fuoco terrestri, aeree e navali. Il \u201cRRAO\u201d opera normalmente infiltrando distaccamenti operativi equipaggiati e addestrati per operare \u201coltre le linee nemiche\u201d, a grande distanza dalle forze amiche ed in completo isolamento tattico.\nLa componente operativa del reggimento \u00e8 costituita da ufficiali, sottufficiali, graduati e volontari in servizio permanente o in ferma prefissata, addestrati e selezionati mediante un iter formativo della durata di circa due anni, che culmina nell\u2019attribuzione del brevetto di \"Acquisitore Obiettivi\". Il reggimento \u00e8 inquadrato dal 2014 nel Comando delle forze speciali dell'Esercito (COM.FO.S.E), con dipendenza operativa dal Comando interforze per le operazioni delle forze speciali, ed \u00e8 di stanza a Livorno.\nStoria.\nOrigini.\nIl 185\u00ba Reggimento paracadutisti RAO \u201cFolgore\u201d, trae le sue origini dal 1\u00ba Reggimento fanteria paracadutisti, inserito nella 1\u00aa Divisione paracadutisti \u201cFolgore\u201d, che alla fine del luglio 1942 nell\u2019ambito di una riorganizzazione delle unit\u00e0, cedette il III battaglione che unito all'XI, costitu\u00ec il 185\u00ba Reggimento fanteria paracadutisti \u201cFolgore\u201d. Allorquando la divisione fu aerotrasportata in Nord Africa, il 185\u00ba rgt. fu trattenuto in Italia quale nucleo iniziale per costituire in novembre la 184\u00aa Divisione paracadutisti \"Nembo\".\nNell'aprile 1943, il 185\u00ba reggimento fu distaccato dalla divisione \u201cNembo\u201d per essere prima inviato sul Carso e in agosto in Sicilia, per fronteggiare lo sbarco degli alleati sull\u2019isola. Successivamente, ricevette l\u2019ordine di ripiegare in Calabria, dove dal 3 settembre fu impiegato in combattimenti contro i britannici.\nLo Squadrone \"F\".\nL\u2019armistizio dell\u20198 settembre 1943 gener\u00f2 un disorientamento generale che si ripercosse anche sul reggimento e in particolare sui tre battaglioni che operavano in maniera autonoma. Una parte del III Battaglione, guidata dal capitano Sala, si un\u00ec alle forze tedesche. Invece il Cap. Carlo Francesco Gay, comandante della 9\u00aa compagnia del III battaglione e altri paracadutisti, decisero di staccarsi dal grosso del battaglione per rispettare le clausole armistiziali. Mentre il grosso dell'XI Battaglione costitu\u00ec il 185\u00b0 Reparto autonomo arditi paracadutisti \"Nembo\", confluendo nell'Esercito cobelligerante, l\u2019aliquota di paracadutisti guidati dal Capitano Gay entr\u00f2 a far parte nel XIII corpo d\u2019armata britannico, costituendo il nucleo iniziale nel cosiddetto 1\u00ba Reparto speciale autonomo. Nel gennaio 1944, il reparto al comando del Cap. Gay, si trasform\u00f2 in 1\u00ba Squadrone da ricognizione \"Folgore\", meglio conosciuto come \u201cSquadrone F\u201d oppure \u201cF Recce Squadron\u201d. Lo Squadrone F fu impiegato in ruoli d\u2019avanguardia, svolgendo attivit\u00e0 di pattuglia oltre le linee nemiche, con compiti di ricognizione, osservazione e raccolta d\u2019informazioni nonch\u00e9 colpi di mano contro obiettivi sensibili, allo scopo di favorire l\u2019avanzata delle forze alleate da sud a nord, per la liberazione dell\u2019Italia dall\u2019occupazione tedesca. Il primo teatro operativo, furono le montagne abruzzesi della Majella. seguirono impieghi nel centro Italia e in Toscana. Il 2 settembre 1944, in uno scontro in localit\u00e0 Monte Pomponi (AR), caddero eroicamente il Ten. Eldo Capanna ed il Serg. Otello Boccherini, entrambi decorati di medaglia d\u2019oro al valore militare alla memoria. Nel mese di marzo del 1945, lo Squadrone F, fu chiamato ad assolvere un ultimo impegnativo compito, che ne determin\u00f2 il passaggio alla storia del paracadutismo militare italiano: l\u2019Operazione Herring.\nLo Squadrone F, rinforzato con circa 100 paracadutisti volontari scelti del reggimento paracadutisti \u201cNembo\u201d, il 20 aprile 1945, dall\u2019aeroporto di Rosignano (LI), 226 paracadutisti italiani s\u2019imbarc\u00f2 su velivoli statunitensi mod. C47 Douglas. L\u2019aviolancio, gi\u00e0 ad elevato rischio, risult\u00f2 oltremodo arduo in considerazione della forte contraerea nemica. Dopo l\u2019aviolancio gli scontri furono intensi ed aspri, con diversi caduti. Il lancio di guerra rappresent\u00f2 l\u2019apice e nello stesso tempo la conclusione dell\u2019epopea dello Squadrone che fu sciolto qualche mese pi\u00f9 tardi.\nDopoguerra.\nNel dopoguerra le tradizioni del reggimento furono mantenute dal 3\u00b0 Battaglione paracadutisti \"Poggio Rusco\", fino al 1996 alle dipendenze della Scuola Militare di Paracadutismo, e disciolto due anni pi\u00f9 tardi.\nIl 3 aprile del 2000, nel quadro della riorganizzazione delle unit\u00e0 dell\u2019Esercito, fu costituito il 185\u00ba Reggimento Artiglieria Terrestre (Paracadutisti Acquisizione Obiettivi) \"Folgore\" dalla riconfigurazione del 185\u00ba Reggimento artiglieria paracadutisti \u201cFolgore\u201d, della Brigata Folgore (Livorno), raccogliendo anche l\u2019eredit\u00e0 del disciolto 13\u00ba Gruppo Acquisizione Obiettivi \"Aquileia\" (GRACO) di cui assunse il motto \u201cVidere nec videri\u201d (vedere senza essere visti). Nel 2002 il reggimento venne inserito nel bacino delle forze per operazioni speciali (FOS) dell\u2019Esercito e nel 2004 assunse la denominazione di 185\u00ba Reggimento paracadutisti ricognizione acquisizione obiettivi \u201cFolgore\u201d (RAO).\nLa ricostituzione.\nIl 21 giugno 2013, nell\u2019ambito del programma di potenziamento della Brigata paracadutisti, fu ricostituito il 185\u00ba Reggimento artiglieria paracadutisti \"Folgore\", con sede a Bracciano (RM), riprendendo la bandiera di guerra fino ad allora custodita dal 185\u00ba rgt. RAO. Contestualmente al 185\u00ba Reggimento paracadutisti ricognizione acquisizione obiettivi \"Folgore\" viene assegnata la Bandiera di Guerra un tempo appartenuta al 185\u00ba Reggimento fanteria paracadutisti \"Folgore\".\nCon la ristrutturazione delle Forze Armate italiane, nel 2014 il 185\u00b0 RRAO, cos\u00ec come il 9\u00ba Reggimento d'assalto paracadutisti \"Col Moschin\", \u00e8 uscito dalla Brigata paracadutisti \"Folgore\" per entrare nel nuovo COM.FO.S.E ,comando a livello Brigata, responsabile di garantire la necessaria unitariet\u00e0 all'addestramento, all'approntamento, allo sviluppo procedurale nonch\u00e9 all'acquisizione dei materiali per il comparto Forze Speciali dell'Esercito.\nIl 21 giugno 2015 il Reggimento ha ricevuto come fregio da basco, lo stemma dello Squadrone da ricognizione Folgore (Squadrone F).\nL'inserimento nelle forze speciali italiane viene validato nell'ottobre 2018 con l'esercitazione \"Notte scura 2018\", con dipendenza operativa dal Comando interforze per le operazioni delle forze speciali.\nI simboli del reggimento.\nUno dei simboli del reggimento \u00e8 lo stemma araldico. All\u2019interno della lista bifida d\u2019oro, svolazzante, collocata sotto la punta dello scudo \u00e8 riportato il motto: \u201cCome Folgore\u201d.\nIl fregio del copricapo \u00e8 stato assegnato al reparto il 19 giugno 2015. Gli acquisitori cambiarono il fregio metallico da basco che riproduce quello appartenuto, durante il secondo conflitto mondiale, allo squadrone da ricognizione folgore (Squadrone F).\nIl distintivo, in metallo brunito su pendente in cuoio, \u00e8 di forma ovale con bordo in rilievo riportante la denominazione del reparto. Rappresenta una calotta di paracadute con fascio funicolare parzialmente visibile (simbolo di specialit\u00e0); caricato da un gladio posto in palo con la punta all\u2019ingi\u00f9 al pipistrello dal volo abbassato (presupposto operativo in ambiente notturno); a sua volta caricato da una rosa dei venti, al globo terrestre poggiante sulla diramazione, delle marre dell\u2019ancora (impiego in qualsiasi regione terrestre e scenario operativo, compreso quello anfibio). Sulla punta dell\u2019ovale una lista bifida svolazzante con la scritta in lettere maiuscole VIDERE NEC VIDERI (vedere senza essere visti).\nLe mostrine metalliche da bavero dell\u2019arma di fanteria con il gladio, il paracadute e l\u2019ala delle aviotruppe. Il colore azzurro richiama la specialit\u00e0 paracadutista.\nIl pugnale storico del reggimento, che il personale indossa in occasione delle cerimonie principali, riproduce il pugnale fornito in dotazione ai paracadutisti dello Squadrone F, da parte dei militari inglesi durante la seconda guerra mondiale. In considerazione dell\u2019impiego a cui era destinato lo squadrone, il personale ricevette da parte dei commando britannici specifico addestramento all\u2019aviolancio, all\u2019uso degli esplosivi, alle tecniche di combattimento non convenzionali. I paracadutisti ricevettero equipaggiamento, materiali e armamento, tra cui il \u201ccommando dagger\u201d (modello Fairbairn), gi\u00e0 in dotazione ai reparti speciali inglesi dell\u2019epoca.\nLa Bandiera di guerra.\nLa bandiera di guerra del 185\u00b0 RRAO \u00e8 appartenuta originariamente al 1\u00ba Reggimento fanteria paracadutisti costituito a Tarquinia nel 1941 e subito dopo rinumerato come 185\u00ba Reggimento paracadutisti. Al termine del secondo conflitto mondiale il reggimento fu sciolto e la bandiera riposta presso il sacrario delle bandiere del Vittoriano in Roma. Tuttavia, alcuni anni dopo, precisamente nel 1963, allorquando fu costituita la Brigata paracadutisti Folgore, fu ricostituito il 1\u00ba Reggimento paracadutisti erede dell\u2019omonimo reggimento costituito a Tarquinia e ne ricevette la relativa bandiera di guerra. Per effetto delle successive riorganizzazioni delle unit\u00e0 dell\u2019Esercito, il reggimento venne nuovamente sciolto nel 1975 cedendo la bandiera di guerra al 3\u00b0 Battaglione paracadutisti \"Poggio Rusco\" inquadrato in seno all\u2019allora Scuola militare di paracadutismo (SMIPAR), con sede a Pisa. Trasferito a Scandicci (FI) nel 1996, il \u201cPoggio Rusco\u201d fu poi sciolto nel 1998 e la bandiera di guerra venne nuovamente riposta presso il sacrario delle bandiere.\nNel 2013, la bandiera di guerra del 185\u00ba Reggimento fanteria paracadutisti \"Folgore\" venne assegnata al 185\u00ba Rgt. RAO che cedette la propria al ricostituito 185\u00ba Reggimento artiglieria paracadutisti della Brigata Folgore con sede in Bracciano (RM). Nel 2018 il Capo dello Stato ha conferito la decorazione di cavaliere dell\u2019ordine militare d\u2019Italia alla bandiera di guerra del 185\u00b0 RRAO per il coraggio e la professionalit\u00e0 dimostrata in oltre un decennio di operazioni militari all\u2019estero.\nIl brevetto da acquisitore.\nNel febbraio 2020 lo SME ha autorizzato un nuovo brevetto per gli operatori del RAO, Acquisitore obiettivi: il nuovo brevetto contiene i simboli stilizzati della specializzazione: le ali di pipistrello, che da sempre evocano la capacit\u00e0 di vedere e operare di notte, la lettera F che richiama il fregio dei paracadutisti dello Squadrone F, quello dell'operazione Herring, inserita nei punti cardinali. In alto, gladio e paracadute ad ala stilizzati.\nStruttura.\nLa struttura organizzativa del 185\u00ba reggimento Ricognizione ed Acquisizione Obiettivi (RRAO) \u00e8 composta da:\nOperazioni note.\nDi seguito alcune delle Operazioni fuori area note che hanno interessato o continuano ad interessare il personale appartenente al 185\u00b0 RRAO.\nCompiti.\nRicognizioni Speciali (Special Reconnaissance - SR).\nSono attivit\u00e0 di ricognizione e sorveglianza condotte principalmente (ma non sono limitate a) in ambienti ostili, negati, diplomaticamente e/o politicamente sensibili al fine di raccogliere o verificare informazioni di importanza strategica o operativa, utilizzando tecniche e metodi non convenzionali. Per questo tipo di missioni, occorre avere le capacit\u00e0 di infiltrarsi in maniera occulta in un'area ed esfiltrare dalla stessa per via terrestre, aerea o anfibia e statica, permanere in area operativa fino a 3-5 giorni senza rifornimenti esterni, sopravvivere, sottrarsi alla cattura, evadere e fuggire da un'area potenzialmente ostile. In questi tipi di missione, l'attivit\u00e0 degli Acquisitori Obiettivi si svolge principalmente nel territorio occupato dal nemico, in piccoli nuclei autosufficienti che agiscono isolatamente. Per la peculiarit\u00e0 dell'addestramento questi militari sono richiesti per particolari operazioni d'intelligence in supporto all'AISE.\nAzioni Dirette (Direct Action - DA).\nCome tutti i reparti di Forze Speciali, anche il 185\u00ba RRAO viene addestrato ed utilizzato per Azioni Dirette con un particolare focus rivolto alle Terminal Guidance Operations (TGO). Si tratta di operazioni condotte per individuare, identificare e determinare la posizione precisa di target di alta rilevanza operativo-strategica (HVT) e per consentire alle piattaforme di tipo stand-off non organiche (aeree, navali e terrestri) di utilizzare i loro sistemi d'arma per ingaggiarli efficacemente.\nAssistenza Militare (Military Assistance - MA).\nNegli ultimi anni gli uomini del 185\u00b0 RRAO hanno svolto e continuano a svolgere attivit\u00e0 di assistenza militare in favore delle Forze Speciali di diversi paesi stranieri. Si tratta di una vasta gamma di attivit\u00e0 che supportano e influenzano le risorse e gli assetti critici di Stati amici attraverso la formazione, la consulenza, l'addestramento o la conduzione di operazioni combinate.\nFormazione.\nL'Iter selettivo e formativo per Operatori FS.\nL'iter selettivo e formativo per Operatori FS (c.d. \u201cIter FS\u201d) \u00e8 l\u2019insieme delle attivit\u00e0 di selezione (fisica e psico-attitudinale) e di formazione di base del personale dell\u2019Esercito, appartenente ad ogni categoria (U./SU./Grd./Mil. di Tr.) che, a seguito di istanza di adesione scritta, esprime l\u2019intenzione a voler prestare servizio nella componente operativa dei reparti FS dell\u2019Esercito in qualit\u00e0 di \u201cIncursore\u201d, \u201cAcquisitore Obiettivi\u201d o \u201cRanger\u201d. L\u2019Iter FS consta delle seguenti fasi:\nSpecializzazione per acquisitore obiettivi.\nQuesta fase qualifica gli aspiranti come Acquisitori Obiettivi, e dal 2011 ha una durata di 50 settimane. La specializzazione prevede una serie di corsi ognuno dei quali composti da svariati moduli e organizzati come segue:\nAltri corsi dopo la qualifica.\nSecondo il grado, il ruolo all'interno del reparto e le necessit\u00e0 di organico dello stesso, l'acquisitore potr\u00e0 seguire ulteriori corsi per migliorare le proprie capacit\u00e0 professionali."}
{"id": "2115926", "revid": "599013", "url": "https://it.wikipedia.org/wiki?curid=2115926", "title": "Alan Rollinson", "text": "Pilota di Formula 1, partecip\u00f2 al Gran Premio di Gran Bretagna 1965 alla guida di una Cooper T73 gestita dalla \"Bob Gerard Racing\", senza per\u00f2 qualificarsi. Ottenne il ventiduesimo tempo, primo degli esclusi, a 4 decimi da John Rhodes, ultimo dei qualificati e a 8 secondi e 2 decimi da Jim Clark, che part\u00ec in \"pole\".\nCorse anche in molte altre categorie con buoni risultati, tra cui la Formula 5000."}
{"id": "2115936", "revid": "1748167", "url": "https://it.wikipedia.org/wiki?curid=2115936", "title": "Genna (fiume)", "text": "Il Genna (\"pr. G\u00e8nna\") \u00e8 un torrente umbro, . Costituisce un affluente di sinistra del Nestore. Terzo per importanza dopo Caina e Fersinone.\nDescrizione.\nIl Genna \u00e8 cos\u00ec descritto nel 1342 dai magistrati perugini:\nNasce alle pendici di Monte Malbe, a 523 Il suo corso, si svolge interamente nel territorio della provincia di Perugia e termina a Vallicelle nel comune di Marsciano dove sfocia nel Nestore. Attraversa oltre a Perugia, anche alcune localit\u00e0: Boneggio, San Martino in Colle, Villa, e nel comune di Marsciano, Badiola, Villanova e passa vicino ad Olmeto. Il torrente attraversa nel suo alto corso un'area molto urbanizzata per continuare all'interno di una campagna. Ha un carattere costante, a causa degli scarichi urbani e zootecnici. Giudicato dall'Arpa Umbria come di qualit\u00e0 \"pessima\" a causa dell'alto contenuto di sostanze inquinanti nelle acque.\nCriticit\u00e0.\nIl torrente versa in condizioni difficili; oltre al notevole carico inquinante delle sue acque si registra anche uno stato di abbandono delle sponde.\nAffluenti.\nRiceve durante il suo percorso molti piccoli affluenti: \"Fosso delle Gabetine\", \"Fosso di San Valentino\", \"Rio Vescina\", \"Fosso Acquacaduta\", \"Fosso di San Vetturino\" e \"Fosso di Olmeto\". Il maggiore tra questi \u00e8 il \"fosso di San Valentino\", che si unisce con il Genna sotto alle colline della frazione marscianese di San Valentino della Collina.\nAlluvioni.\nImportanti piene ci sono state nel 1937, 1973 e 2009, ma la piena che ha scritto la storia del Genna \u00e8 stata quella del 12 novembre 2012, giornata in cui ha toccato la portata di , con conseguente blocco delle strade provinciali di raccordo per circa sei ore."}
{"id": "2115937", "revid": "196390", "url": "https://it.wikipedia.org/wiki?curid=2115937", "title": "Parrocchiale di San Tommaso da Villanova (Castel Gandolfo)", "text": ""}
{"id": "2115939", "revid": "196390", "url": "https://it.wikipedia.org/wiki?curid=2115939", "title": "Collegiata di San Tommaso (Castel Gandolfo)", "text": ""}
{"id": "2115941", "revid": "196390", "url": "https://it.wikipedia.org/wiki?curid=2115941", "title": "Eruzione Pliniana", "text": ""}
{"id": "2115943", "revid": "36426", "url": "https://it.wikipedia.org/wiki?curid=2115943", "title": "Parrocchiale di Santa Maria del Pozzo", "text": ""}
{"id": "2115946", "revid": "36426", "url": "https://it.wikipedia.org/wiki?curid=2115946", "title": "Basilica di Sant'Aurea a Ostia Antica", "text": ""}
{"id": "2115947", "revid": "36426", "url": "https://it.wikipedia.org/wiki?curid=2115947", "title": "Chiesa di Santa Maria Regina Pacis a Ostia Lido", "text": ""}
{"id": "2115948", "revid": "36426", "url": "https://it.wikipedia.org/wiki?curid=2115948", "title": "Parrocchiale di Santa Maria Assunta (Rocca di Papa)", "text": ""}
{"id": "2115950", "revid": "36426", "url": "https://it.wikipedia.org/wiki?curid=2115950", "title": "Parrocchiale di Santa Maria Assunta (Monte Compatri)", "text": ""}
{"id": "2115951", "revid": "767487", "url": "https://it.wikipedia.org/wiki?curid=2115951", "title": "Percy Walsingham", "text": "Carriera.\nNato a Londra, nel suburbio di New Southgate, nei primi anni della sua carriera milit\u00f2 in diversi club inglesi.\nInizi\u00f2 al ed in seguito milit\u00f2 anche nel Clapton Orient, nel Chelmsford City F.C. e nel Walthamsford.\nArriv\u00f2 in Italia nel 1912 nelle file del . Poich\u00e9 nel calcio italiano, all'epoca, vigeva un rigoroso dilettantismo ed essendo Walsingham un giocatore semi-professionista, per mascherare il suo status gli venne trovato un impiego presso la societ\u00e0 carbonifera Maresca.\nWalsingham esordisce in \"rossoblu\" il 3 novembre 1912 nella vittoria esterna per tre a due contro l'.\nDopo due secondi posti consecutivi nel 1912-1913 e 1913-1914, fu tra i protagonisti dello scudetto genoano del 1915, campionato interrotto a causa della guerra ed assegnato solo al termine del conflitto.\nDurante il conflitto gioc\u00f2 nella Coppa Federale sempre tra le file del e vest\u00ec la maglia del per una serie di amichevoli, \ntra cui la Coppa Emilia, terminata, a seguito di uno spareggio contro il , al secondo posto.\nIl 13 aprile 1919 disput\u00f2 con la casacca del un'amichevole contro l'.\nRitorn\u00f2 in seguito in Liguria, e torn\u00f2 a giocare ufficialmente nel nel 1920, richiamato da mister Garbutt dove termin\u00f2 la sua carriera nel 1921.\nIl , nel dicembre 2008, ha messo in vendita nel suo negozio ufficiale la riproduzione della maglia da gioco del campione inglese."}
{"id": "2115957", "revid": "123575385", "url": "https://it.wikipedia.org/wiki?curid=2115957", "title": "Sari (indumento)", "text": "Il sari, saree o shari (\u0938\u093e\u0921\u093c\u0940 in hindi, \u09b6\u09be\u09a1\u09bc\u09bf in bengali, \u0baa\u0bc1\u0b9f\u0bb5\u0bc8 in tamil, \u0b36\u0b3e\u0b22\u0b40 in odia) \u00e8 un tradizionale indumento femminile del subcontinente indiano, le cui origini risalgono al 100 a.C., ed \u00e8 intuibilmente uno dei pochissimi indumenti ad essere stato tramandato per cos\u00ec tanti secoli.\nEsso consiste in una fascia di stoffa larga circa un metro, la cui lunghezza pu\u00f2 variare dai quattro ai nove metri, che viene avvolta intorno al corpo dell'indossatrice con metodi che variano a seconda della sua funzione. Lo stile pi\u00f9 comune di indossare il sari \u00e8 lo stile \"Nivi\", che ha origine in Andhra Pradesh, in India e consiste nell'avvolgerlo intorno alla vita, con un'estremit\u00e0 che gira intorno alla spalla.Il sari viene indossato sopra ad una sottogonna e una camicetta corta chiamata choli. Le decorazioni della stoffa variano a seconda delle diverse religioni.\nDenominazione.\nLa parola \"sari\" ha origine nel sanscrito \u0936\u093e\u091f\u0940 (\"\u015b\u0101\u1e6d\u012b\") che significa \"striscia di panno\" e \u0936\u093e\u0921\u0940 (\"\u015b\u0101\u1e0d\u012b\") o \u0938\u093e\u0921\u0940 (\"s\u0101\u1e0d\u012b\") in pali, che si trasforma ulteriormente in \"s\u0101\u1e5b\u012b\" nelle lingue indiane moderne. La parola \"Sattika\" viene menzionata per descrivere l'abbigliamento femminile dell'India antica nella letteratura sanscrita e nella letteratura buddista chiamata \"Jatakas\". Questo potrebbe essere equivalente del moderno \"Sari\", come il termine per il corpetto femminile, il choli, si \u00e8 evoluto dall'antico \"Stanapatta\". Rajatarangini (che significa \"fiume dei re\"), opera letteraria di Kalhana del decimo secolo, afferma che il choli del Deccan \u00e8 stato introdotto per ordine reale in Kashmir.\nLa sottoveste \u00e8 chiamata \" parkar \" (\u092a\u0930\u0915\u0930) in marathi, \" pavadai \" (\u0baa\u0bbe\u0bb5\u0bbe\u0b9f\u0bc8) in tamil, \"pavada\" in altre parti del sud dell'India: \u0d2a\u0d3e\u0d35\u0d3e\u0d1f\u0d4d in malayalam, p\u0101v\u0101\u1e0dai (\u0c2a\u0c3e\u0c35\u0c21) in telugu, p\u0101vu\u1e0de (\u0caa\u0cbe\u0cb5\u0cc1\u0ca1\u0cc6) in kannada e \" shaya \" (\u09b8\u09be\u09af\u09bc\u09be) in bengali e l'India orientale. Viene chiamata anche \"gonna interna\".\nOrigini e storia.\nNella storia dell'abbigliamento indiano, del sari si hanno tracce nella Civilt\u00e0 della valle dell'Indo, che fior\u00ec intorno al 2800-1800 a.C. nella parte nordoccidentale del subcontinente indiano. Il cotone inizia ad essere coltivato e tessuto nel subcontinente indiano intorno al V millennio a.C. e la seta intorno al 2450 a.C. e 2000 a.C.. I coloranti utilizzati in questo periodo, sono in uso ancora oggi, in particolare l'indaco, la lacca, la rubia e la curcuma. La pi\u00f9 antica rappresentazione conosciuta del sari nel subcontinente indiano \u00e8 la statua di un sacerdote della Valle dell'Indo coperto da un drappo di stoffa.\nIl sari si \u00e8 evoluto da un \"tre pezzi\" che comprendeva l\"Antriya\" (indumento per la parte inferiore del corpo), l\"Uttariya\" (un velo indossato sopra la spalla o la testa) e la \"Stanapatta\" (una banda per il petto). Questo insieme viene menzionato nella letteratura sanscrita e nella letteratura buddista pali nel corso del VI secolo a.C..\nQuesto abito completo di tre pezzi era conosciuto con il nome di \"Poshak\", termine generico per il costume.\nL'antica \"Antriya\" che assomigliava al maschile dhoti nella versione \"coda di pesce\" (fatto passare tra le gambe, che in seguito copriva, e poi scorreva in lunghe pieghe decorative nella parte anteriore) si \u00e8 ulteriormente evoluto nella gonna \"Bhairnivasani\", oggi conosciuta come \"ghagri\" e \"lehenga\". \"Uttariya\" era un velo-scialle, che indossato sopra la spalla o la testa, si \u00e8 trasformato in quello che oggi \u00e8 conosciuto come \"dupatta\" e \"ghoongat\". Analogamente, il \"Stanapatta\" si \u00e8 evoluto in \"choli\" dal I secolo d.C.. Tra il II secolo a.C. e il I secolo d.C., \"Antariya\" e \"Uttariya\" sono stati fusi per formare un singolo capo noto come \"sari\" e menzionato nella letteratura pali, che serviva allo scopo di avere due capi in un unico pezzo. L'opera sanscrita K\u0101dambari iniziata da B\u0101\u1e47abha\u1e6d\u1e6da e l'antica poesia Tamil, come ad esempio il Silappadhikaram, descrivono le donne avvolte in squisiti sari. Nell'antica India, nonostante le donne indossassero il sari coprendo il ventre, i redattori del Dharma\u015b\u0101stra hanno dichiarato che esse dovevano essere vestite in modo tale che l'ombelico non fosse mai in vista, perci\u00f2, per molto tempo, l'esposizione dell'ombelico era un tab\u00f9. Nell'antica tradizione indiana e nel Natya Shastra (un vecchio trattato indiano che descrive la danza ed i costumi) invece, l'ombelico della divinit\u00e0 era considerato fonte di vita e di creativit\u00e0, motivo per il quale il ventre doveva essere lasciato scoperto dal sari.\nLa prima letteratura sanscrita contiene un ampio vocabolario per riferirsi al velo-scialle che fa parte del sari, che va dalla parola \"Avagunthana\" (\"oguntheti\"/\"ogu\u1e47thik\u0101\"), che significa velo-mantello, a \"Uttariya\" il cui significato \u00e8 velo da spalla, \"Mukha-pata\" per nominare il velo per il viso e \"Sirovas\" nel caso del velo per la testa. Nella Pratim\u0101n\u0101taka, commedia scritta dal drammaturgo Bh\u0101sa si descrive, nel contesto del velo Avagunthana, che \"le donne possono essere viste senza alcuna colpa (per le parti interessate) nel corso di una funzione religiosa, a feste di matrimonio, durante una calamit\u00e0 e in una foresta\". Lo stesso pensiero \u00e8 pi\u00f9 genericamente espresso nella letteratura sanscrita; Sudraka, l'autore di \"M\u1e5bcchakatika\" ambientato nel V secolo a.C. dice che l'Avagaunthaha non era utilizzato dalle donne tutti i giorni e in ogni occasione. Egli dice che da una donna sposata ci si aspettava l'uso di un velo mentre si mostrava in pubblico. Questo pu\u00f2 indicare che ci\u00f2 non fosse necessario per le donne non sposate. Nel III secolo d.C., si registra un tentativo dei buddisti Mahayana di contrastare la crescente pratica del velo (oguntheti/ogu\u1e47thik\u0101) negli insegnamenti Lalitavistara Sutra. Questo modo di coprirsi delle donne coniugate \u00e8 ancora prevalente nelle aree di lingua Hindi, ed \u00e8 noto come \"Ghoonghat\" (l'estremit\u00e0 libera del sari viene tirata sulla testa per essere usata come velo facciale).\nSulla base dello studio delle sculture e dei dipinti, si ritiene che i corpetti stretti o cholis si sono evoluti in vari stili regionali tra il II secolo a.C. e il VI secolo d.C.. I primi choli coprivano la parte anteriore del corpo e venivano raccolti dietro, stile pi\u00f9 comune in alcune parti del nord dell'India antica e ancora presente oggi nello stato del Rajasthan. Vengono utilizzati vari tipi di ricami tradizionali decorativi come il \"gota patti\", \"mochi\", \"Pakko\", \"Kharak\", \"suf\", \"Kathi\", \"Phulkari\" e \"gamthi\". Nel sud dell'India, il choli \u00e8 noto come \"ravikie\" ed \u00e8 legato nella parte anteriore anzich\u00e9 dietro, e il \"Kasuti\" \u00e8 la forma tradizionale di ricamo utilizzato per i choli in questa regione. In Nepal, il choli \u00e8 noto come \"cholo\" o \"chaubandi cholo\" ed \u00e8 tradizionalmente legato nella parte frontale. \nIl rosso \u00e8 il colore preferito per il sari di nozze e rappresenta, nella cultura indiana, la scelta delle spose che si orientano verso l'abito tradizionale. Le donne indossano tradizionalmente diversi tipi di sari artigianali regionali realizzati in seta, cotone, ikat, con stampa, ricami e tessuti tie-dye. Pi\u00f9 ricercati sono i sari in broccato di tipo \"Banasari\", \"Kanchipuram\", \"Paithani\", \"Mysore\", \"Uppada\", \"Bagalpuri\" etc, tradizionalmente indossati per le occasioni festose o formali. I sari in seta, ikat e cotone conosciuti come \"Patola\", \"Pochampally\", \"Bomkai\", \"Khandua\", \"Sambalpuri\", \"Gadwal\", \"Manipuri\" etc vengono invece indossati sia nelle occasioni particolari che come abbigliamento di tutti i giorni. I sari realizzati con tessuti tinti e stampati noti come \"Bandhani\", \"Leheria\"/\"Leheriya\", \"Bagru\", \"Ajrakh\", \"Sungudi\", \"Kota Dabu\", \"Bagh\" e Kalamkari venivano tradizionalmente indossati durante la stagione dei monsoni. Il \"Gota Patti\" \u00e8 la forma popolare tradizionale di ricamo usato sui sari per le occasioni formali, mentre gli altri tipi di ricamo erano sia per le occasioni formali che informali. Oggi, vengono comunemente utilizzati i tessuti moderni come il poliestere, la georgette e la charmeuse.\nStili.\nCi sono pi\u00f9 di 80 modi per indossare un sari. Lo stile pi\u00f9 comune \u00e8 avvolgerlo intorno alla vita, con l'estremit\u00e0 libera della stoffa che si appoggia sopra la spalla, in modo da coprire l'ombelico. Tuttavia, il sari pu\u00f2 essere disegnato in tanti stili diversi, anche se alcuni richiedono una particolare lunghezza o forma. L'antropologa e ricercatrice francese Chantal Boulanger ha classificato i diversi stili di indossare il sari nelle seguenti categorie: \nStile Nivi.\nIl Nivi \u00e8 lo stile di sari pi\u00f9 popolare oggi nell'Andhra Pradesh. Una maggiore interazione con la popolazione inglese ha portato, intorno al 1900, all'abbandono del purdah da parte delle donne indiane provenienti dalle famiglie reali. Tutto ci\u00f2 ha richiesto anche un'evoluzione dell'abito. Indira Devi, principessa di Baroda e Maharani di Cooch Behar ha fatto diventare popolare il sari in chiffon. Rimasta vedova in giovane et\u00e0, ha seguito la convenzione di abbandonare i suoi ricchi abiti a favore dei vestiti di lutto bianchi, privi di ornamenti, come da tradizione. Ha trasformato in questo modo le sue gramaglie in alta moda, ordinando a Lyon in Francia sari in chiffon bianco fatti su misura e introducendo per la prima volta il sari in chiffon di seta nel guardaroba reale. Nella maggior parte delle corti reali il sari fu abbellito con bordi intrecciati a mano in oro di Varanasi, delicati ricami zardozi e gota, un lavoro che arricch\u00ec il tessuto in tinta unita, soddisfacendo contemporaneamente sia le esigenze tradizionali che l'amore per l'ornamento. Alcune immagini delle Maharani nel Deccan mostrano le donne che indossano sopra le loro camicie un gilet riccamente impreziosito. Ad alcune corti era indossato con il jaali o con il kurtas, con bandi di seta in rilievo che raggiungevano la vita o giacche. Alcuni dei sari erano cos\u00ec ricchi che l'intero bordo inferiore era ricamato anche con perle, oltre che con zardozi.\nPer comporre il sari Nivi si inizia con una delle estremit\u00e0 della stoffa che viene infilata nella cintura della sottoveste, di solito una gonna liscia. Il panno viene avvolto una volta attorno alla parte inferiore del corpo e raccolto in pieghe fatte con la mano sotto l'ombelico. Le pieghe sono nascosto nella cintura della sottoveste creando un effetto decorativo grazioso che i poeti hanno paragonato ai petali di un fiore. Dopo un ulteriore giro intorno alla vita, l'estremit\u00e0 libera va appoggiata sopra la spalla. L'estremit\u00e0 libera viene chiamata \"pallu\", \"pallav\", \"seragu\" o \"paita\" a seconda della lingua. Con questa tecnica si \u00e8 coperto in diagonale la parte anteriore del busto, dal fianco destro alla spalla sinistra, in parte lasciando scoperto l'ombelico. L'ombelico pu\u00f2 essere svelato o nascosto da chi lo indossa regolando l'eccesso di stoffa, a seconda dell'impostazione sociale. L'estremit\u00e0 lunga della pallu pende dalla parte posteriore della spalla \u00e8 spesso \u00e8 finemente decorata. La pallu pu\u00f2 essere appesa liberamente, nascosta in vita, utilizzata per coprire la testa o il collo, o anche la spalla destra. Alcuni stili Nivi sono indossati con la pallu che fascia il corpo dell'indossatrice iniziando dalla parte posteriore verso quella anteriore, passando sopra la spalla destra, con un angolo nascosto dal fianco sinistro che copre il busto/la vita. Il sari Nivi \u00e8 stato reso popolare attraverso i dipinti di Raja Ravi Varma. In uno dei suoi dipinti, il subcontinente indiano viene mostrato come una madre che indossa un sari Nivi ondeggiante. Gli ornamenti generalmente accettati dalla cultura ind\u00f9 che possono essere indossati con questi tipo di sari sono le \"belly chain\" (catene girovita), che sono considerate parte dei gioielli da sposa.\nStile professionale.\nA causa delle temperature estreme nel subcontinente indiano, il sari svolge sia un ruolo pratico che decorativo. Non \u00e8 solo per sentirsi al riparo del freddo in inverno e fresche in estate, ma il suo stile largo \u00e8 preferito dalle donne che devono essere libere di muoversi come richiedono le loro funzioni. Per questo motivo \u00e8 l'abbigliamento scelto delle hostess di volo di Air India. Tutto questo ha portato alla nascita di uno stile professionale di indossare un sari chiamato \"Air-Hostess style sari\". Questa modalit\u00e0 di comporre il sari di tipo hostess di volo \u00e8 simile al sari normale, tranne che le pieghe sono tenute insieme saldamente con l'aiuto di spilli. Un sari con il bordo sar\u00e0 perfetto per uno stile hostess di volo dove il pallu \u00e8 pieghettato fortemente e appuntato sulla spalla. Anche le pieghe verticali nascoste sotto all'ombelico sono piegate in maniera forte e pressate, cos\u00ec come le pieghe del pallu che sono riposte sulla spalla. Per ottenere il perfetto stile \"Air-hostess\" il tutto viene completato dalla camicetta a forma di U che copre la parte superiore del corpo dando un aspetto molto elegante e formale. Padroneggiare lo stile \"Air-hostess\" del sari contribuisce a creare l'effetto desiderato in un contesto ufficiale, come un colloquio o una conferenza. \nI sari sono indossati come divise dal personale femminile di molti alberghi a cinque stelle in India come simbolo della cultura indiana. Allo stesso modo, le donne impegnate in politica dell'India indossano il sari in modo professionale. Le donne della famiglia Nehru-Gandhi come Indira Gandhi e Sonia Gandhi indossano una camicia speciale per la campagna elettorale, che \u00e8 pi\u00f9 lunga del solito ed \u00e8 inserita dentro per impedire che venga scoperto il ventre mentre salutano la folla. Lo stilista Prasad Bidapa dichiarava: \"Credo che Sonia Gandhi sia il personaggio politico pi\u00f9 elegante del paese. Ma questo perch\u00e9 ha ereditato la migliore collezione di sari della sua matrigna. Sono anche felice che con la sua scelta sostenga l'industria dei telai manuali indiani.\" La deputata del Bharatiya Janata Party e ministra degli esteri dell'India dal 2014, Sushma Swaraj utilizza un pallu attilato, mentre la segretaria generale del partito All India Anna Dravida Munnetra Kazhagam (AIADMK) presente nei stati Tamil Nadu e Puducherry, Jayalalithaa Jayaram, porta il sari come una specie di corazza."}
{"id": "2115958", "revid": "204012", "url": "https://it.wikipedia.org/wiki?curid=2115958", "title": "Morbo di Hirschsprung", "text": ""}
{"id": "2115962", "revid": "326822", "url": "https://it.wikipedia.org/wiki?curid=2115962", "title": "Rockin Heaven", "text": ""}
{"id": "2115964", "revid": "767487", "url": "https://it.wikipedia.org/wiki?curid=2115964", "title": "Specchio alare", "text": "Lo specchio alare degli uccelli, \u00e8 un elemento distintivo sviluppato da alcune specie di volatili in particolare dal genere Anas, appare come una caratteristica fascia dai colori vivi con riflessi metallici situata sulle ali in corrispondenza delle penne remiganti secondarie interne. Ogni specie presenta un proprio ed esclusivo colore.\nComposizione.\nOsservando da vicino e dall'alto l'ala aperta di un uccello, lo specchio alare \u00e8 formato dalla sovrapposizione delle penne remiganti secondarie di forma asimmetrica, in particolare ogni singola penna presenta il pigmento che costituisce lo specchio solo nella parte esterna di essa, la parte interna priva del pigmento viene coperta dalla parte esterna della penna adiacente e cos\u00ec via (come tegole sovrapposte). Il colore dello specchio risalta perch\u00e9 distintamente colorato dal resto del piumaggio adiacente; spesso la zona a specchio \u00e8 ancora pi\u00f9 netta perch\u00e9 orlata di bianco o di altri colori privi di riflessi.\nFunzione.\nLo specchio alare \u00e8 stato sviluppato da alcune specie di uccelli come elemento distintivo, infatti ogni specie ha una propria livrea, consente l'identificazione tra appartenenti alla stessa specie, quando sono in volo permette loro di riconoscersi anche a centinaia di metri, favorendo cos\u00ec anche l'aggregazione in stormi nelle specie migratorie. La particolare zona del piumaggio in cui si trova lo specchio, quando l'uccello \u00e8 in volo permette la sua visione sia dall'alto che dal basso per via del movimento rotatorio che compiono le ali. \nSpecie e colori.\nEsempi del colore (o dei colori) dello specchio di un certo numero di anatre sono:\nSpecchi alari brillanti sono noti anche in un certo numero di altri uccelli; tra questi ci sono alcuni pappagalli del genere Amazona, con specchi rossi o arancio."}
{"id": "2115969", "revid": "106908", "url": "https://it.wikipedia.org/wiki?curid=2115969", "title": "Crociata dei tedeschi", "text": "La crociata dei tedeschi - conosciuta anche come massacri della Renania o Gzerot Tatenu (ebraico:\u05d2\u05d6\u05e8\u05d5\u05ea \u05ea\u05ea\u05e0\u05d5) - facente parte degli eventi della prima crociata, venne ufficialmente bandita il 27 novembre 1095 durante il concilio di Clermont da papa Urbano II. Innesc\u00f2 una persecuzione degli ebrei che port\u00f2 alla distruzione delle comunit\u00e0 ebraiche di Spira, Worms e Metz e che alcuni storici definiscono come \"pogrom\".\nParticolarmente coinvolti nei massacri furono Pietro l'eremita e soprattutto il conte Emicho.\nSecondo David Nirenberg, gli eventi del 1096 nella Renania \"occupano un posto significativo nella moderna storiografia ebraica, e costituiscono il primo esempio di quell'antisemitismo il cui climax sar\u00e0 l'Olocausto\".\nAntefatto.\nIl clima di esaltazione religiosa scatenato dalle ferventi predicazioni dei fautori della Prima Crociata port\u00f2 ben presto allo scatenarsi di persecuzioni nei confronti di chi, ben pi\u00f9 vicino dei musulmani, veniva percepito come una minaccia alla fede. Gli ebrei, infedeli tanto quanto i musulmani e accusati di aver crocifisso Cristo, divennero ben presto un bersaglio.\nFra gli altri, Goffredo da Buglione, duca della Bassa Lorena, cominciando i preparativi per la crociata, fece voto di vendicare la morte di Cristo con il sangue degli ebrei. Anche il monaco benedettino Sigebert di Gembloux scrisse che, prima di far partire \"una guerra in nome di nostro Signore\" era essenziale che gli ebrei si convertissero, e coloro che avessero resistito andavano \"privati dei loro beni, massacrati ed espulsi dalle citt\u00e0\".\nLe popolazioni ebraiche della Germania, terrorizzate dal clima di crescente ostilit\u00e0, scrissero direttamente all'imperatore Enrico IV che esort\u00f2 i suoi principi vassalli laici ed ecclesiastici a garantire la salvezza a tutti gli ebrei che si trovavano nelle loro terre. Ogni colonia ebraica vers\u00f2 all'imperatore 500 monete d'argento.\nLa questione economica.\nDa molti secoli si erano stanziate in Europa, lungo le principali rotte commerciali, colonie ebraiche. Queste, composte principalmente da ebrei sefarditi, svolgevano un importante ruolo di intermediazione commerciale tra i musulmani ed i cristiani d'occidente. La proibizione dell'usura negli stati cristiani occidentali ed il suo rigoroso controllo nelle terre sotto il dominio di Bisanzio avevano permesso agli ebrei l'istituzione di case di credito.\nGli ebrei non godevano di diritti civili: tuttavia sia le autorit\u00e0 secolari che quelle ecclesiastiche concedevano speciale protezione a questi membri cos\u00ec utili della societ\u00e0 e quindi queste colonie non subirono particolari persecuzioni. Questa situazione si interruppe praticamente con il passaggio dall'antica economia di servizi alla nuova economia monetaria: i cittadini pi\u00f9 poveri ed i contadini, mancando di garanzie legali, si trovano a pagare alti interessi agli usurai. L'impopolarit\u00e0 degli ebrei aument\u00f2 fino all'XI secolo quando altre classi sociali cominciarono a prendere in prestito denaro da loro. Il movimento crociato fu la classica goccia che fa traboccare il vaso: per un cavaliere era molto costoso equipaggiarsi per la guerra e, in mancanza di terre o possedimenti da impegnare, doveva farsi prestare denaro dagli ebrei.\nPietro l'Eremita e la predicazione della Crociata in Germania.\nIl papa aveva chiesto ai vescovi di predicare la crociata: la predicazione trov\u00f2 per\u00f2 i suoi pi\u00f9 importanti attori in uomini umili come Roberto d'Arbrissel, fondatore dell'Ordine di Fontevrault, e il monaco itinerante Pietro d'Amiens, meglio conosciuto come Pietro l'eremita. Quest'ultimo era un uomo di bassa statura, di carnagione scura, con una faccia lunga e magra che camminava a piedi nudi, non mangiava n\u00e9 carne n\u00e9 pesce ed indossava uno sporco mantello da eremita.\nNonostante il suo umile aspetto, Pietro aveva il potere di commuovere gli uomini e da lui emanava una forte autorit\u00e0.\nLa predicazione di Pietro, che probabilmente non pot\u00e9 assistere di persona all'appello del papa, incontr\u00f2 particolare successo nelle regioni nord-occidentali dell'Europa, soprattutto tra i ceti pi\u00f9 poveri. Con i suoi seguaci, che alcuni storici stimano in quindicimila uomini, giunse a Colonia il 12 aprile 1096.\nLa folla riunita da Pietro comprendeva uomini di molte regioni e di molti tipi, il cui unico legame era rappresentato dalla fede e dalla prospettiva di un futuro migliore per loro e le loro famiglie. Pietro cap\u00ec l'importanza di aggregare a questa moltitudine qualche membro della nobilt\u00e0 locale; mentre in Francia ed in Italia molti grandi signori avevano aderito all'idea della Crociata impegnandosi per essa, nessun grande signore tedesco partiva per la guerra santa. Come sempre, la predicazione di Pietro ebbe successo e numerosi membri della piccola nobilt\u00e0 tedesca aderirono alla Crociata.\nPartito con le sue truppe alla volta dell'Oriente, nella Crociata dei poveri, Pietro lasci\u00f2 in Germania il suo discepolo Gottschalk perch\u00e9 raccogliesse un nuovo esercito.\nEmicho di Leiningen.\nVerso la fine di aprile tre nuovi eserciti erano pronti a seguire Pietro: oltre a quello organizzato da Gottschalk, mossero dalla Renania gli uomini raccolti da Volkmar e dal conte Emicho di Leiningen. Quest'ultimo, che gi\u00e0 si era conquistato la fama di brigante violento, comprendendo come il fervore religioso potesse facilmente essere utilizzato a suo vantaggio personale e ignorando gli ordini dell'imperatore Enrico, persuase i suoi seguaci a dare inizio alla crociata attaccando la comunit\u00e0 ebraica di Spira.\nL'intervento del vescovo della citt\u00e0 permise di salvare la comunit\u00e0: soltanto dodici ebrei furono trucidati. Ma il piccolo massacro eccit\u00f2 gli appetiti di Emicho. Il secondo massacro avvenne a Worms. In un privilegio dell'anno 1090 Enrico IV aveva fissato i diritti degli ebrei di Worms. Essi erano: tutela della vita e della propriet\u00e0, libert\u00e0 economica e religiosa, diritto a servirsi di servitori di religione cristiana, autonomia della comunit\u00e0 per quanto riguardava la giurisdizione tra ebrei, e fissazione di una procedura vincolante per le liti tra ebrei e cristiani. Si trattava di una normativa rivoluzionaria, che avrebbe segnato per secoli, sia in positivo che in negativo, le relazioni tra ebrei e cristiani. E proprio Worms fu teatro del secondo massacro perpetrato da Emicho, il 20 maggio. Anche a Worms il vescovo della citt\u00e0 intervenne a difesa degli ebrei, senza per\u00f2 successo: molti di loro furono trucidati addirittura nel palazzo vescovile.\nIl 25 maggio Emicho giunse a Magonza (Magonza-Bingen): l'arcivescovo Rothard aveva fatto per\u00f2 chiudere le porte della citt\u00e0. Con l'aiuto di amici, Emicho riusc\u00ec comunque ad entrare il giorno seguente. La colonia ebraica offr\u00ec al signorotto renano sette libre d'oro in cambio della salvezza. Il tentativo non ebbe l'esito aspettato: Emicho attacc\u00f2 il palazzo di Rothard, dove molti ebrei avevano trovato rifugio, costringendo l'arcivescovo a fuggire e massacrando tutti gli ebrei che incontr\u00f2. Quel giorno e nei due giorni seguenti furono massacrati circa un migliaio di ebrei.\nA Colonia, dove Emicho e le sue truppe giunsero il 1\u00ba giugno, preceduti da tumulti antiebraici, la comunit\u00e0 locale era riuscita a rifugiarsi nelle campagne: la sinagoga fu incendiata ed un uomo ed una donna furono uccisi perch\u00e9 si rifiutarono di abiurare. Ancora una volta il vescovo locale cerc\u00f2 di impedire ulteriori eccessi. Dopo Colonia le truppe di Emicho si divisero in due tronconi: uno, al comando dello stesso Emicho, mosse verso l'Ungheria, l'altro verso la valle della Mosella.\nQuest'ultimo aggred\u00ec Treviri e Metz; Emicho massacr\u00f2 invece le comunit\u00e0 di Neuss, Wevelinghofen, Eller e Xanten.\nL'intervento ungherese.\nIl 30 giugno l'esercito di Volkmar giunse a Praga: esaltati dalle notizie delle imprese di Emich, i suoi seguaci iniziarono a massacrare la comunit\u00e0 ebraica della citt\u00e0. Le autorit\u00e0 civili non poterono frenarli, mentre le veementi proteste dell'arcivescovo Cosma furono ignorate. Lasciata Praga, Volkmar entr\u00f2 nel Regno d'Ungheria e a Nitra (oggi in Slovacchia), la prima importante citt\u00e0 che incontr\u00f2, tent\u00f2 di ripetere la strage di Praga: gli ungheresi non erano per\u00f2 disposti a tollerare questa condotta. L'esercito di Volkmar fu attaccato e disperso.\nAnche le truppe di Gottschalk massacrarono nel loro cammino una comunit\u00e0 ebraica: quella di Ratisbona. Penetrate in Ungheria a Wiesselburg (Moson), queste truppe godettero inizialmente dell'appoggio logistico offerto da re Coloman d'Ungheria (K\u00f6nyves K\u00e1lm\u00e1n). Dopo i primi scontri per\u00f2, dovuti all'indisciplina dei crociati, e informato dagli eventi di Nitra, re Coloman ordin\u00f2 al suo esercito di attaccare quello crociato: tutti gli uomini di Gottschalk perirono nel massacro.\nAlla notizia dell'arrivo delle truppe di Emich, pi\u00f9 numerose ed organizzate di quelle di Volkman e Gottschalk, re Colomanno fu seriamente allarmato. Per sei settimane gli uomini di Emich combatterono gli ungheresi in una serie di piccole scaramucce in capo al ponte che conduceva a Wiesselburg. Alla fine i crociati riuscirono ad aprirsi un varco ma, proprio quando la caduta della citt\u00e0 sembrava imminente, il panico gett\u00f2 i crociati nel pi\u00f9 completo disordine. La causa di questa improvvisa paura \u00e8 probabilmente da ricercarsi nella notizia dell'arrivo del grosso delle truppe ungheresi a difesa di Wiesselburg. La guarnigione della citt\u00e0 riusc\u00ec a sbaragliare completamente le truppe di Emich.\nPoi le truppe superstiti si dispersero: alcuni, come lo stesso Emich, tornarono a casa, altri si aggregarono all'esercito di Goffredo da Buglione."}
{"id": "2116170", "revid": "1507870", "url": "https://it.wikipedia.org/wiki?curid=2116170", "title": "Pizzo Farno", "text": "Il Pizzo Farno \u00e8 una montagna delle Alpi Orobie alta 2506\u00a0m. \nLocalizzazione.\nPosto a cavallo tra i territori dei comuni di Carona e Ardesio, il pizzo si innalza lungo la cresta che divide val Brembana e val Seriana tra il monte Aviasco e il monte Corte. La sua mole triangolare delimita a nord il bacino del Lago Colombo, a sud-ovest il bacino dei Laghi Gemelli e a sud-est la val Sanguigno.\nAccessi.\nLe vie pi\u00f9 rapide per raggiungere la vetta partono da Carona in val Brembana e da Valcanale di Ardesio in val Seriana.\nPartendo da Carona, appena entrati nell'abitato bisogna prendere subito a destra, attraversare la diga e percorrere la strada che costeggia il lago di Carona fino al piazzale antistante un bar. Da qui parte il sentiero per i Laghi Gemelli, che sale attraverso una pineta ripida incrociando in diversi punti la teleferica dell'ENEL fino al Lago Marcio. Si costeggia il lago a sud fino a giungere in vista del Lago Casere.\nQui si incrocia il sentiero che sale da Branzi, e si prende in direzione nord-est fino a raggiungere i Laghi Gemelli. Si attraversa quindi la diga per dirigersi verso il Lago Colombo. Arrivati al lago, anzich\u00e9 attraversare la diga si prosegue a sud del lago e, subito all'inizio del bacino, si sale per il ripido canale a destra che sale fino al passo a nord del pizzo. Da qui un'ultima salita conduce alla croce in vetta. Dal Lago Colombo il sentiero non \u00e8 segnato.\nDai Laghi Gemelli si pu\u00f2 inoltre raggiungere la vetta prendendo per il sentiero che, attraversata la diga, costeggia i laghi a est. Si prosegue fino ad attraversare il secondo ruscello e, dopo la salita, si prende per il sentiero poco battuto che sale per l'avvallamento a est fino a raggiungere il passo a nord del pizzo.\nUn'ultima via d'accesso prevede la risalita da Valcanale di Ardesio. Da qui si prende il sentiero per il rifugio Alpe Corte e si prosegue in direzione nord per la valle della corte passando la baita Corte di Mezzo e la baita Corte Alta, quindi si sale per il passo dei Laghi Gemelli e si attraversa la pancia del monte Corte fino ad unirsi al sentiero che sale dai Laghi Gemelli."}
{"id": "2116192", "revid": "125868434", "url": "https://it.wikipedia.org/wiki?curid=2116192", "title": "Jurassic Park (franchise)", "text": "Jurassic Park, successivamente anche conosciuto come Jurassic World, \u00e8 un media franchise composto da tre romanzi, sei film, due cortometraggi, due serie animate, una saga videoludica, una miniserie a fumetti e un parco a tema.\nIl film ha ricevuto una ristampa 3D teatrale nel 2013 ed \u00e8 stato selezionato nel 2018 per la conservazione negli Stati Uniti del National Film Registry dalla Biblioteca del congresso come \"culturalmente, storicamente o esteticamente significativo\". Un romanzo sequel, \"Il mondo perduto\", \u00e8 stato pubblicato nel 1995, seguito da un adattamento cinematografico nel 1997.\nSviluppo.\nNel 1990, lo scrittore Michael Crichton pubblica \"Jurassic Park\", un romanzo fantascientifico che presto si rivela essere il best seller dell'anno. Alla ricerca di un progetto lucroso, gli Universal Studios acquisiscono i diritti dell'opera su consiglio di Steven Spielberg.\nPrima della pubblicazione del romanzo, Crichton si accorda con gli Studios sulla sua parcella, 1.500.000 $ per i diritti e un ulteriore versamento sugli incassi. In contemporanea all'avvicinamento degli Studios, Crichton viene contattato dalla Warner Bros., Columbia Pictures e 20th Century Fox.\nLa Universal riesce comunque ad ottenere i diritti grazie all'aiuto di Spielberg, e Crichton viene stipendiato di 500.000$ per scrivere un abbozzo di sceneggiatura da cui partire. L'incredibile successo che ottiene il film lo posiziona ai primi posti nella classifica delle pellicole che hanno incassato di pi\u00f9 nella storia del cinema e aiuta lo studio cinematografico a risanare i conti in bilancio salvandolo da un sicuro fallimento.\nSull'onda del successo di \"Jurassic Park\", gli Studios fanno pressione su Crichton affinch\u00e9 egli lavori su un nuovo romanzo o una sceneggiatura per il cinema, ma lo scrittore viene convinto solo da Spielberg. Al secondo film viene avvicinato Joe Johnston, che per\u00f2 trover\u00e0 posto come regista solo al terzo film.\nFilm.\n\"Jurassic Park\" (1993).\nSpielberg acquist\u00f2 i diritti del libro omonimo prima che questo venisse pubblicato nel 1990, e Crichton venne assunto per creare un adattamento cinematografico dell'opera. David Koepp scrisse la sceneggiatura finale, nella quale vennero persi molti tratti di violenza del libro e molta della parte narrativa; vi furono inoltre sostanziali differenze nel carattere dei personaggi. Spielberg assunse gli Stan Winston Studios per la creazione dei soggetti animatronici che avrebbero portato sullo schermo i dinosauri destinati a interagire con la nascente tecnica della computer-generated imagery della Industrial Light &amp; Magic. Il paleontologo Jack Horner aiut\u00f2 gli autori e la squadra responsabile degli effetti speciali a rendere il pi\u00f9 veritiero possibile ci\u00f2 con cui stavano lavorando. Le riprese durarono dal 24 agosto al 30 novembre 1992, in Kauai, Oahu e California.\n\"Jurassic Park\" \u00e8 considerato il primo grande film a fare uso di CGI. Ha ricevuto molte recensioni positive dai critici, i quali apprezzarono gli effetti speciali che ben interagivano con i personaggi e l'ambientazione, vinto 3 Oscar ed altri numerosi premi. Durante la prima distribuzione nelle sale cinematografiche il film incass\u00f2 920 milioni di dollari contro i 60 milioni costati diventando il maggior successo cinematografico dell'epoca e uno dei film con maggiori incassi nella storia del cinema; il record \u00e8 stato battuto solo nel 1998 da \"Titanic\".\n\"Il mondo perduto - Jurassic Park\" (1997).\nDopo il successo ottenuto con il primo film, Crichton ebbe forti pressioni dai fan per un possibile secondo capitolo. Crichton, che non aveva mai scritto un secondo libro per i suoi romanzi, inizialmente rifiut\u00f2, fino a quando Spielberg non lo contatt\u00f2 per un secondo romanzo. Cos\u00ec nel 1995 \"Il mondo perduto\" viene pubblicato in tutto il mondo, e la fase di produzione per il sequel viene avviata dallo stesso Spielberg a settembre del 1996. Spielberg contatt\u00f2 Joe Johnston per dirigere il film, ma in quel periodo il regista era impegnato con un altro progetto, \"Jumanji\". Johnston si offr\u00ec nel dirigere la pellicola, ma la produzione di \"Jumanji\" si allung\u00f2, fin quando il regista decise di rinunciare alla possibilit\u00e0 offertagli. David Koepp, gi\u00e0 sceneggiatore del primo episodio, scrisse la sceneggiatura finale, nella quale vennero persi molti tratti di violenza del libro e alcune scene del primo libro.\nAlla sua uscita, il film ha riscosso un notevole successo, con un incasso, a livello mondiale, di 618.638.999$ di dollari, che lo rende tra i 100 maggiori incassi di tutti i tempi, secondo all'epoca solo allo stesso \"Jurassic Park\" sempre di Spielberg. A differenza del predecessore, tuttavia, il film ricevette giudizi misti da parte della critica.\n\"Jurassic Park III\" (2001).\nIl film \u00e8 diretto da Joe Johnston, che sostituisce Spielberg alla regia. Johnston fu in trattative per dirigere il secondo capitolo della saga, \"Il mondo perduto\", il quale fu poi diretto da Steven Spielberg. Nel 2000, il regista si avvicin\u00f2 agli studios per dirigere il terzo episodio. Spielberg divenne produttore, lasciando il comando a Johnston che inizi\u00f2 a lavorare al progetto. Le fasi di produzione si avviarono prima della fine dello script, pensato da David Koepp, il quale prevedeva una missione di salvataggio a Isla Sorna.\nAlla sua uscita nelle sale, il 18 luglio 2001, il film ha incassato negli Stati Uniti circa 181 milioni di dollari, mentre \u00e8 arrivato alla cifra di $368,780,806 nel resto del mondo. Bench\u00e9 l'incasso sia riuscito a superare il budget di produzione, il film fu un parziale insuccesso di critica, la quale lo ha giudicato superficiale e con una trama priva di spessore, e ne \u00e8 stato contestato il regista Joe Johnston.\n\"Jurassic World\" (2015).\nLa prima persona a parlare di un possibile \"Jurassic Park 4\" fu Steven Spielberg nel giugno 2002, ammettendo d'aver in mente alcune idee per le quali avrebbe voluto lo stesso Johnston nuovamente alla regia. William Monahan fu ingaggiato per scrivere la sceneggiatura, e furono distribuiti vari annunci riguardo all'uscita di un quarto capitolo per l'estate del 2005. Nel corso degli anni successivi il film rimase tuttavia in development hell per oltre un decennio, a causa delle numerose revisioni alla sceneggiatura. Nel settembre 2004, John Sayles fu chiamato a rivedere quanto fatto da Monahan. Egli scrisse due possibili trame: la prima prevedeva Deinonychus geneticamente modificati destinati ad essere usati per delle missioni di salvataggio, mentre la seconda la splicing del DNA di umani e dinosauri per scopi militari. Entrambe furono abortite. Dopo la morte di Michael Crichton, il film sembrava essere stato annullato, ma nel 2011 Spielberg dichiar\u00f2 che stava lavorando sul nuovo film e che sarebbe uscito nel giro di due o tre anni. Nel gennaio 2012 conferm\u00f2 che sarebbe stato produttore esecutivo del film. Il film \u00e8 stato scritto da Rick Jaffa e Amanda Silver (autori di \"L'alba del pianeta delle scimmie\"), prodotto da Frank Marshall e Spielberg, e diretto da Colin Trevorrow. A marzo 2013 la Universal Studios annunci\u00f2 il nuovo titolo ufficiale del film, \"Jurassic World\".\nLa pellicola ebbe recensioni generalmente positive da parte della critica, e con un incasso di oltre 1,671 miliardi di dollari, divenne il film con maggiore incasso del franchise e terzo film con maggiori incassi nella storia del cinema (dal 2019 \u00e8 passato al sesto posto).\n\"Jurassic World - Il regno distrutto\" (2018).\nDato il successo al box-office di \"Jurassic World\", la Universal Pictures ha annunciato il 23 luglio il sequel del film, intitolato \"Jurassic World - Il regno distrutto\". Chris Pratt, Bryce Dallas Howard, Jeff Goldblum, BD Wong e James Cromwell torneranno a vestire i panni di Owen Grady, Claire Dearing, il dottor Ian Malcolm, il dottor Henry Wu e il nuovo personaggio Benjamin Lockwood. Inoltre sono stati confermati anche Colin Trevorrow e Derek Connolly, alla sceneggiatura, il primo anche come produttore esecutivo insieme a Steven Spielberg e Thomas Tull, mentre Frank Marshall e Patrick Crowley saranno i produttori. Nel contempo \u00e8 stato anche confermato che Colin Trevorrow non curer\u00e0 la regia, ma sar\u00e0 Juan Antonio Bayona a dirigere la pellicola.\n\"Jurassic World - Il dominio\" (2022).\nIl capitolo finale della saga vedr\u00e0 il ritorno alla regia di Colin Trevorrow, investito anche del ruolo di produttore esecutivo insieme a Steven Spielberg; il cast artistico vede riconfermati Chris Pratt, Bryce Dallas Howard, Justice Smith, BD Wong e Isabelle Sermon, nonch\u00e9 il ritorno di Omar Sy (presente in \"Jurassic World\" ma assente ne \"Il regno distrutto\"). Inoltre, Sam Neill, Laura Dern e Jeff Goldblum riprenderanno i loro storici ruoli di Alan Grant, Ellie Sattler e Ian Malcolm, presumibilmente in un ruolo pi\u00f9 importante rispetto al cameo del solo Goldblum nella pellicola precedente. Il 10 febbraio 2022 \u00e8 stato rilasciato il primo trailer del film e il film uscir\u00e0 nelle sale italiane il 9 giugno dello stesso anno, il film uscir\u00e0 negli Stati Uniti il 10 giugno del 2022. .\nCortometraggi.\n\"LEGO Jurassic World: L'evasione di Indominus Rex\".\nLEGO Jurassic World: L'evasione di Indominus Rex (\"Lego Jurassic World: The Indominus Escape\"), noto anche come LEGO Jurassic World: Fuga indomita \u00e8 un film cortometraggio d'animazione LEGO basato su Jurassic World. In origine era una miniserie in cinque parti prima di essere fuso in un film distribuito con Jurassic World, pubblicato il 18 ottobre 2016 negli Stati Uniti.\n\"Battle at Big Rock\".\nBattle at Big Rock \u00e8 un cortometraggio del 2019. Segue gli eventi di \"Jurassic World - Il regno distrutto\". Narra di un primo incontro tra gli umani e i dinosauri.\nVideogiochi.\nNel 2001, lo studio Savage Entertainment progett\u00f2 un gioco d'avventura dinamica intitolato \"Jurassic Park: Survival\", successivamente cancellato per conflitti di pagamento con l'editore Vivendi; di esso esiste comunque un trailer.\nSerie animate.\nProgetti cancellati.\nDopo il successo del primo film, fu messa brevemente in cantiere la realizzazione di una serie televisiva animata dalla Universal Studios, che in quel periodo lavorava a \"Exosquad\". La serie, dal titolo \"Escape from Jurassic Park\", richiedeva l'approvazione definitiva di Spielberg prima di poter andare in produzione, ma quest'ultimo era stanco della promozione massiccia e del merchandising che ruotava attorno al film, e non volle guardarne il trailer. Pertanto il cartone non fu mai realizzato.\nNel 1998, la Kenner Products introdusse una serie di giocattoli chiamata \"Jurassic Park: Chaos Effect\". La premessa riguardava alcuni ibridi di dinosauri realizzati da scienziati sfruttando il DNA di diverse creature. Fu progettata una serie animata che doveva accompagnare la distribuzione dei giocattoli, ma non fu prodotta per ragioni sconosciute.\n\"LEGO Jurassic World: La leggenda di Isla Nublar\".\n\"\" (\"Lego Jurassic World: Legend of Isla Nublar\") \u00e8 una miniserie non canonica composta da 13 puntate, basata sulla linea LEGO di \"Jurassic World\", e funge da prequel del film. \u00c8 stata trasmessa in Italia dal 7 maggio 2020 su Boing, e successivamente su Cartoon Network.\n\"Jurassic World - Nuove avventure\".\nNel 2020 \u00e8 uscita una serie animata in computer grafica intitolata \"Jurassic World - Nuove avventure\" (\"Jurassic World: Camp Cretaceous\"), che funge da spin-off/midquel del film, prodotta da Netflix e DreamWorks Animation.\nTimeline.\nQuesta \u00e8 una timeline degli eventi canonici avvenuti nella saga cinematografica:"}
{"id": "2116266", "revid": "123094980", "url": "https://it.wikipedia.org/wiki?curid=2116266", "title": "Die Fackel", "text": "Die Fackel fu una rivista in lingua tedesca pubblicata da Karl Kraus a Vienna tra il 1899 e il 1936. Questo periodico si distingueva per la sua violenta vena satirica che investiva l'establishment politico e culturale della Vienna dell'epoca, come sottolinea l'autore nell'introduzione a \"Die Fackel\", sottolineando la totale mancanza di cautele verso i partiti e l'indipendenza da altre figure pubbliche.\nInsieme a \"Die letzten Tage der Menschheit\" (Gli ultimi giorni dell'umanit\u00e0) pu\u00f2 essere considerata l'opera pi\u00f9 nota di Kraus.\nContenuti.\nCol suo progetto Kraus dichiara al mondo, in particolare a scrittori e giornalisti, la sua guerra contro il sintagma. Diviene cos\u00ec un dei primi oppositori dell'impoverimento della lingua tedesca. Il motto della rivista fu \"Was wir umbringen\" (Che cosa uccidiamo), in contrapposizione al \"Was wir bringen\" (Che cosa portiamo) di tanti giornali dell'epoca.\nLa sua trattazione si incentrava su fatti prevalentemente a carattere locale, sebbene trovassero spazio anche tematiche di pi\u00f9 ampio respiro: \"in primis\" la guerra, che pu\u00f2 essere considerata il nodo centrale delle invettive di Kraus, e che ebbe in lui uno strenuo oppositore. Curiosamente l'attivit\u00e0 di revisione e stesura degli articoli (a partire dal 1911) furono svolte interamente dal solo Kraus senza aiuti esterni. Precedentemente altri autori di rilievo si erano avvicendati sulla rivista, come:\nFormato.\nInizialmente il formato di uscita fu di quadernetto di formato A5 con copertina rossa.\nNei primi anni in copertina campeggiava una fiaccola (Fackel vuole dire appunto fiaccola in tedesco) con, sullo sfondo, la silhouette di Vienna e i simboli del teatro e delle opere ivi rappresentate, le antiche maschere teatrali che rappresentano commedia e tragedia. Dato che il primo editore si era riservato i diritti su questa grafica, le uscite successive ebbero copertina pi\u00f9 sobria e di solo testo.\nL'opera completa.\nL'opera completa consta di oltre 20.000 pagine distribuite su 922 uscite, anche se vale la pena ricordare che Kraus spesso fece uscire i suoi scritti suddivisi in due, tre o anche quattro numeri. Anzi: dalla prima uscita su quattro numeri dell'estate prima della Prima guerra mondiale si passa a un pezzo di 316 pagine, spezzato in 16 numeri, dall'890 al 905, dal titolo \"Warum die Fackel nicht erscheint\" (Perch\u00e9 Die Fackel non viene pubblicata), uscito nel luglio 1934. Die Fackel usciva in modo irregolare come lo stesso autore riconobbe. Ci\u00f2 era dovuto alla figura dell'unico autore e quindi alle sue interruzioni, ai suoi viaggi, alle sue pause.\nRistampe.\nKraus ripubblic\u00f2 gli articoli pi\u00f9 interessanti di Die Fackel anche in forma di libro. Esistono poi raccolte che ripropongono il materiale pubblicato dalla rivista. Esistono almeno due raccolte complete su carta e una su CD-ROM. Particolarmente significative sono le ristampe degli ultimi 12 numeri della rivista.\nCitazioni.\nI numeri della Fackel venivano discussi in serate che, nei periodi della massima popolarit\u00e0 di Kraus, attiravano folle enormi di persone. Una vivida descrizione di queste serate ce l'ha lasciata Elias Canetti nel suo libro \"Il frutto del fuoco\"."}
{"id": "2116282", "revid": "112848239", "url": "https://it.wikipedia.org/wiki?curid=2116282", "title": "Piano Provenzana", "text": "Piano Provenzana \u00e8 una stazione sciistica situata nel versante nord dell'Etna, detta anche \"Etna Nord\", a quota di 1.810 metri s.l.m. nel territorio del comune di Linguaglossa.\nDescrizione.\nContrariamente alla stazione sciistica situata sul versante meridionale dell'Etna (\"Etna Sud\"), incentrata intorno al Rifugio Sapienza e dominata da un paesaggio pressoch\u00e9 esente da vegetazione e dominato dalla pietra lavica (separate dall'immensa valle del Bove), la stazione di Piano Provenzana di Linguaglossa \u00e8 immersa in una grande pineta ed ha l'aspetto di un paesaggio alpino con l'aggiunta della visione del mare Ionio ad est e dello Stretto di Messina a nord.\nAnche questa stazione sciistica, dotata di quattro piste, \u00e8 stata colpita dalle eruzioni del 2002 e, come avvenuto per l'Etna sud, si \u00e8 dovuto provvedere alla ricostruzione delle strutture danneggiate.\nLa stazione dispone di piste per la pratica dello sci, sci di fondo, scialpinismo e snowboard. Esistono due piste per lo slalom servite da due skilift, piste per lo sci di fondo ed altri sport invernali. Una delle piste, prima che fosse danneggiata dall'eruzione, era omologata F.I.S. per slalom e slalom gigante e vi si \u00e8 disputata la Coppa Italia F.I.S. del 2001.\nImpianti di risalita.\nLa stazione sciistica \u00e8 servita da 4 impianti di risalita, 3 skilift 1 seggiovia quadriposto, tutti di moderna generazione.\ni 3 skilift servono altrettante piste e sono: monteconca, coccinelle, anfiteatro; la seggiovia, invece, la pista blu baby-tanaurpi.\nAccessi.\nLa stazione \u00e8 raggiungibile in auto tramite l'autostrada Messina-Catania dall'uscita di Fiumefreddo di Sicilia, da dove, in circa 15 minuti, si arriva al centro abitato di Linguaglossa per poi poter proseguire verso la pineta.\nLinguaglossa dista circa 45\u00a0km da Catania e 70\u00a0km da Messina."}
{"id": "2116300", "revid": "138282", "url": "https://it.wikipedia.org/wiki?curid=2116300", "title": "Tomb Raider Underworld", "text": ""}
{"id": "2116316", "revid": "287204", "url": "https://it.wikipedia.org/wiki?curid=2116316", "title": "Coco (profumo)", "text": "Coco \u00e8 un profumo della casa di moda Chanel.\nStoria.\n\"Coco\" fu il primo profumo ad essere prodotto dopo la scomparsa di Coco Chanel, a cui il profumiere Jacques Polge, si ispir\u00f2 per la realizzazione della fragranza. Lanciato sul mercato nel 1984, la bottiglia di \"Coco\" \u00e8 un ulteriore omaggio alla stilista, in quanto Jaques Helleu, direttore artistico Chanel, riprese la stessa linea che Coco Chanel aveva ideato per \"Chanel n\u00b05\"."}
{"id": "2116377", "revid": "729019", "url": "https://it.wikipedia.org/wiki?curid=2116377", "title": "Battaglia di Vezins", "text": "La battaglia di Vezins \u00e8 stata una battaglia della prima Guerra di Vandea combattuta il 19 aprile 1793 a Vezins.\nAntefatto.\nGrazie alla vittoria di La Rochejaquelein su Qu\u00e9tineau, nella battaglia di Les Aubiers, i vandeani erano riusciti a rifornirsi di armi e munizioni. Inoltre, a Vezins, il generale repubblicano Fran\u00e7ois Leigonyer era rimasto quasi isolato con la sua divisione di 5.000 uomini. A Tiffauges, Charles de Bonchamps e Maurice d'Elb\u00e9e decisero dunque di lanciare un attacco contro lui.\nRiguardo ai repubblicani, Jean-Fran\u00e7ois Berruyer, a Chemill\u00e9, era ossessionato dalla mancanza di materiale, armi e munizioni e non era avanzato, ignorando la notizia che i vandeani si muovevano da Cholet per attaccarli, poi il 19 aprile, saputo dello scontro a Vezins si mise in cammino verso Jallais con la sua divisione, ma era troppo tardi.\nLa battaglia.\nNelle lande di Pagannes, a nord di Cholet, i vandeani lanciarono l'attacco contro una colonna di 2.000 uomini della divisione di Leigonyer inviata in avanguardia per aiutare due compagnie di granatieri circondati nel castello di Bois-Grolleau. I repubblicani, superati in numero, ripiegarono su Vezins dove la loro ritirata caus\u00f2 il panico dei restanti 3.000 uomini dell'esercito di Leigonyer, che presidiavano la citt\u00e0. Tutta la divisione di Leigonyer, infatti, si diede la fuga e si ricongiunse soltanto a Dou\u00e9-la-Fontaine, nei pressi di Saumur.\nBerruyer che si era messo in marcia il giorno stesso della battaglia per unirsi con Liegonyer, dovette tornare nuovamente su Chemill\u00e9 dove scrisse a Parigi per richiedere rinforzi."}
{"id": "2116418", "revid": "2229513", "url": "https://it.wikipedia.org/wiki?curid=2116418", "title": "Campomaggiore", "text": "Campomaggiore \u00e8 un comune italiano di 794 abitanti della provincia di Potenza in Basilicata. Il vecchio centro abitato (\"Campomaggiore Vecchio\") era considerato un luogo vivibile, pacifico e all'avanguardia per i suoi tempi, tanto da essere chiamato \"citt\u00e0 dell'utopia\". A causa di una frana, il nucleo originario fu abbandonato nel 1885, costituendo una citt\u00e0 fantasma.\nInoltre, con i suoi di estensione territoriale, Campomaggiore \u00e8 il comune meno esteso della Basilicata.\nGeografia fisica.\nSorge a nella parte centro-orientale della provincia di Potenza, al confine con la parte settentrionale della provincia di Matera.\nConfina con i comuni di Albano di Lucania (), Pietrapertosa (), Accettura (MT) e Calciano (MT) (). Dista dal capoluogo di regione Potenza e dall'altro capoluogo lucano Matera.\nStoria.\nLe prime notizie storiche fanno di Campomaggiore un piccolo villaggio dell'epoca romana, fondato sul modello di un accampamento militare; della cittadina romana rimangono i ritrovamenti archeologici nelle localit\u00e0 Chiapparro e La Macchia.\nLa cittadina prese corpo nel 1150 sui resti del precedente insediamento, chiamata \"Campus Maiorem\", nome che pu\u00f2 avere diverse origini: viene inteso infatti come \"campus\" militare, \"maiorem\" appunto perch\u00e9 il pi\u00f9 grande della zona, oppure potrebbe essere legato al fatto che nella vallata, quando le terre coltivate nella zona non erano molto estese, c'era un grande campo di grano.\nCampomaggiore, a cavallo dell'anno 1000, sub\u00ec le invasioni ed i saccheggi da parte di arabi annidati a Pietrapertosa. Gli arabi furono cacciati dai bizantini e a questi ultimi si sostituirono, con un dominio che fu duraturo, i normanni, che avevano la loro roccaforte nella contea di Tricarico e che diedero nuovo vigore al paese, che contraccambi\u00f2 con la partecipazione alla rivolta ghibellina del 1268.\nLa venuta degli Angioini fu invece una sventura per Campomaggiore, che fu completamente rasa al suolo dagli invasori stranieri e gli abitanti giustiziati. Divenne un feudo, povero e con scarso rendimento, delle famiglie Beaumont prima e Tournesp\u00e8e dopo, con una popolazione che non superava poche centinaia di unit\u00e0.\nI conti Rendina.\nNel 1673 il feudo fu assegnato alla famiglia Rendina da re Filippo IV, che concesse il titolo di conte a Gerardo Antonio Rendina, imponendogli per\u00f2 di ripopolare il feudo. La famiglia Rendina prese a cuore Campomaggiore e ne cap\u00ec il potenziale agricolo, tanto che il conte Teodoro Rendina decise, insieme ai suoi amici allievi del Convitto Tolomei di Siena, di fondare un paese secondo i dettami architettonici del tempo.\nIl paese dell'invenzione della tradizione.\nLa costruzione del paese inizi\u00f2 alla fine del Settecento. L'architetto che si dedic\u00f2 alla sua ideazione fu Giovanni Patturelli, allievo del Vanvitelli. Una erronea rilettura storica ha accomunato questa progettazione con le teorie utopistiche di Robert Owen e Charles Fourier, che invece divulgarono le loro idee sociali decenni dopo la costruzione di questo borgo. La famiglia potentina Rendina scelse la disposizione delle case a scacchiera, la posizione della chiesa e del palazzo del feudatario l'una di fronte all'altro nella Piazza dei Voti, e l'assegnazione agli abitanti di un pezzo di terra da coltivare a uliveto o vigna, per attrarre nuovi abitanti e poter far valere i propri diritti feudali. Ma fu scelta un'area interessata da un diffuso acquitrino, sicch\u00e9 nel 1885 accadde un disastroso smottamento. \nLa Piazza fu chiamata cos\u00ec per ricordare l'impegno che presero le prime 16 famiglie, il 20 novembre 1741, con la famiglia Rendina nella costruzione del paese.\nI conti Rendina emanarono dunque un editto che prevedeva un alloggio e terreno da coltivare a chiunque si fosse trasferito a Campomaggiore; richiamarono poi delle maestranze di Bitonto per la piantagione di ulivi nel territorio circostante.\nNel 1833 la popolazione era di persone, era una delle prime ad avere una stazione ferroviaria, un cimitero, una grande fontana come lavatoio, vari frantoi dislocati sul territorio e il comando delle forze armate. Era un paese all'avanguardia.\nLa frana.\nUna leggenda narra che il 2 febbraio 1885 due contadini con dei muli furono avvisati dalla Beata Vergine Maria del Monte Carmelo, protettrice di Campomaggiore, che da l\u00ec a poco vi sarebbe stato un evento nefasto per il paese, una frana che avrebbe distrutto l'intero borgo.\nI due contadini videro sgretolarsi davanti a loro il ponte che stavano per attraversare e che i muli erano restii ad attraversare. Tornati al paese, i contadini radunarono la popolazione e assistettero alla distruzione del borgo e al crollo del sogno utopico dei conti Rendina.\nLa ricostruzione.\nIl paese venne ricostruito nel sito attuale, circa pi\u00f9 in alto, a dalle rovine del vecchio paese; i cittadini, fedeli alla vecchia architettura, hanno rispettato la pianta a scacchiera: al centro del paese ci sono ancora la chiesa e il palazzo comunale e gli abitanti sono ancora legati all'agricoltura del vino e degli ulivi.\nSociet\u00e0.\nDialetto.\nNell'alta valle del Basento c'\u00e8 grande diversit\u00e0 tra i dialetti anche fra citt\u00e0 molto vicine tra loro, in primis per le difficolt\u00e0 di spostarsi delle popolazioni a causa del territorio montuoso della regione prima dell'avvento dei mezzi a motore. Caso maggiormente evidente \u00e8 il dialetto di Campomaggiore, molto diverso anche da quelli dei paesi confinanti. Eclatante \u00e8 la diversit\u00e0 con i dialetti di Albano di Lucania, Pietrapertosa e Castelmezzano, che distano tra loro una manciata di km ma che hanno regole di sintassi, lessicali e fonetiche completamente diverse tra loro e con la maggior parte degli altri dialetti lucani. Il dialetto campomaggiorese contiene molti francesismi derivanti dalle vecchie dominazioni del Regno delle Due Sicilie e, sotto certi aspetti, ricorda il dialetto bitontino, per le origini della popolazione campomaggiorese legate alle famiglie emigrate da Bitonto.\nCultura.\nParco della Scultura.\nSono state scolpite da autori internazionali diverse opere d'arte poste nel \"Parco della Scultura\", un itinerario turistico che tocca diversi quartieri del paese nuovo e coinvolge l'intero paese vecchio. Tra le maggiori opere sono da citare:\nCucina.\nFra i vari piatti tipici del luogo si ricordano:"}
{"id": "2116425", "revid": "188323", "url": "https://it.wikipedia.org/wiki?curid=2116425", "title": "Manovellismo biella-manovella", "text": ""}
{"id": "2116432", "revid": "21880", "url": "https://it.wikipedia.org/wiki?curid=2116432", "title": "Aree protette della Tasmania", "text": ""}
{"id": "2116440", "revid": "114988924", "url": "https://it.wikipedia.org/wiki?curid=2116440", "title": "Sparabara", "text": "Gli sparabara erano fanti di prima linea impiegati nelle battaglie condotte dall'Impero persiano.\nProvenivano da ogni ceto della societ\u00e0 persiana e venivano educati sin da bambini all'arte militare, e quando non impiegati in campagne lontano dal loro paese si dedicavano all'agricoltura e alla caccia nelle vaste pianure della Persia. Erano i primi soldati che venivano in contatto con le schiere nemiche nei combattimenti corpo a corpo ed avevano anche un'importante funzione di copertura per gli arcieri: infatti, durante i conflitti, solitamente ogni arciere veniva fornito di protezione da parte dello scudo dello sparabara mentre scoccava le proprie frecce contro il nemico, di modo da restare protetto da eventuali attacchi.\nEquipaggiati con armature medio-pesanti come il Linothorax, gli sparabara utilizzavano uno scudo rettangolare lungo quasi quanto un uomo, nonch\u00e9 una lancia della lunghezza di due metri. Tale armamento si rivel\u00f2 tuttavia alquanto inefficace contro avversari equipaggiati con armi lunghe come ad esempio gli opliti spartani; infatti, la lunghezza della lancia non permetteva agli sparabara un raggio d'azione sufficientemente ampio da poter contrastare le lance in dotazione alla falange greca. Infine lo scudo di vimini, rinforzato da cuoi e rivestimenti di metallo, se da un lato garantiva un'ottima difesa dagli attacchi a distanza dei nemici, dall'altro si dimostr\u00f2 abbastanza inefficace contro la forza d'urto delle lance spartane.\nAlla fine delle campagne militari tornavano alle loro case dedicandosi all'agricoltura, di cui erano grandi esperti, per tornare in armi alla successiva campagna militare."}
{"id": "2116447", "revid": "287204", "url": "https://it.wikipedia.org/wiki?curid=2116447", "title": "Spirito (singolo)", "text": "Spirito \u00e8 un brano della rockband italiana Litfiba. \u00c8 il primo singolo estratto, nel 1994, dall'album \"Spirito\".\nIl brano.\nLa canzone \u00e8 una delle pi\u00f9 famose della band fiorentina, tanto che Piero Pel\u00f9, anche quando non faceva pi\u00f9 parte del gruppo, continuava a cantarla regolarmente durante i suoi concerti.\nVideoclip.\nNel videoclip del brano si vedono tutti i corpi dei membri della band, dapprima morti su una lastra, prendere vita attraverso i rispettivi \"spiriti\", ed eseguire la canzone in volo su una citt\u00e0. I paesaggi rappresentati\nsono Firenze e Bologna, evidentemente un omaggio alla new wave italiana degli anni ottanta che si era sviluppata proprio in questi posti, con gruppi come gli stessi Litfiba, gli Skiantos, i Gaz Nevada, ecc. Pare che alcuni spezzoni del video, siano stati girati con il cantante Piero Pel\u00f9 steso met\u00e0 fuori da un elicottero.\nLa regia del videoclip \u00e8 di Ambrogio Lo Giudice."}
{"id": "2116496", "revid": "125430990", "url": "https://it.wikipedia.org/wiki?curid=2116496", "title": "Giovanni Lido", "text": "BIOGRAFIA.\nNato nel 490 a Filadelfia in Lidia, da cui il cognome \"Lido\"; era figlio di un certo Laurenzio (un fraintendimento del testo di Fozio ha portato a credere erroneamente che si chiamasse anche lui Laurenzio) e aveva un cugino paterno di nome Ammiano.\nNel 511, all'et\u00e0 di 21 anni, si rec\u00f2 a Costantinopoli: il suo scopo era di studiare Platone e Aristotele sotto la guida del maestro Agapio per poi cercare di entrare nei \"memoriales\" palatini. Verso la fine di quell'anno, per\u00f2, avvenne una cosa che cambi\u00f2 il suo destino: il suo conterraneo Zotico fu nominato prefetto del pretorio d'Oriente e lo fece entrare tra gli \"exceptores\" prefettizi.\nSebbene Zotico rimanesse in carica per un solo anno, Giovanni profitt\u00f2 della propria fortuna: ai mille solidi che ricevette come compensi vari, aggiunse un pagamento di un solido (da fondi pubblici) per ogni verso di una \"laudatio\" composta in onore di Zotico che ricevette in premio dal prefetto. Fu anche nominato capo \"chartularius\" dagli \"audiutores\" dell'\"ab actis\", ricevendo un compenso di 24 solidi all'anno, notevole in considerazione della sua et\u00e0 e del fatto che i suoi due colleghi, entrambi pi\u00f9 anziani di lui, avevano pagato per ottenere quel posto. Il suo compito era quello di compilare il \"cottidianum\" e il \"personale\", i registri dei casi e delle persone che comparivano in giudizio davanti al prefetto; la sua conoscenza del latino lo aiut\u00f2 non poco nella compilazione delle \"suggestiones\", dei riassunti degli atti preparati per quei casi che dovevano andare in appello al Senato; infine, poich\u00e9 collaborava con gli \"exceptores\" palatini, sperava di essere nominato \"a secretis\", cio\u00e8 palatino, anche lui.\nIn questo periodo si spos\u00f2: furono Zotico e suo cugino Ammiano che lo aiutarono nella ricerca della moglie, la cui dote ammontava a 1000 libbre d'oro. Con la fine dell'incarico di Zotico, nel 512, per\u00f2, Giovanni perse il sostegno che gli aveva permesso di fare una carriera cos\u00ec folgorante, e dovette concentrarsi sul ricevere le promozioni secondo il percorso usuale: lasci\u00f2 allora perdere il lavoro presso il palazzo imperiale e si concentr\u00f2 su quello nell'amministrazione prefettizia.\nIn data imprecisata, forse nel 517 sotto il prefetto Sergio, Giovanni divenne \"chartularius\" dello \"scrinium\" dei \"commentariensis\". Successivamente Giovanni si dedic\u00f2 maggiormente alla letteratura, in quanto, afferma, il momento era propizio ai letterati piuttosto che ai funzionari; \u00e8 possibile che questo cambiamento coincidesse con il passaggio dagli \"exceptores\" agli \"Augustales\", avvenuto all'inizio del regno di Giustiniano I, forse durante la prefettura di Foca. Questi eventi sono collocabili intorno al 532: Giovanni fu incaricato da Giustiniano di declamare un panegirico di fronte ad ospiti provenienti da Roma e compose una storia della recente guerra contro i persiani (nota come Guerra iberica), in cui celebrava la difesa di Dara dall'assedio sasanide; l'assedio avvenne nel 530 e proprio nel 532 vi fu la stipula della pace, occasione propizia per la composizione di un'opera su questo tema.\n\u00c8 noto che Giovanni si rec\u00f2 a Cipro, non si sa quando n\u00e9 se investe ufficiale o privata; nel primo caso, la visita non sarebbe stata posteriore al 536, quando l'isola fu tolta dalla pertinenza del prefetto del pretorio d'Oriente.\nSi guadagn\u00f2 l'approvazione imperiale, dato che, forse nel 543, Giustiniano scrisse al prefetto del pretorio lodando l'attivit\u00e0 letteraria di Giovanni e promettendo ulteriori ricompense; il prefetto premi\u00f2 Giovanni affidandogli una delle cattedre pubbliche di Costantinopoli, incarico che Giovanni mantenne in parallelo all'attivit\u00e0 al servizio del prefetto.\nTra la fine del 551 e il 552 Giovanni si ritir\u00f2 a vita privata, ricevendo dall'imperatore le onorificenze tipiche per una carriera normale: se faceva parte degli \"Augustales\", fu promosso \"cornicularius\", altrimenti a \"primiscrinius\"; ricevette verosimilmente i titoli onorifici di \"tribunus et vicarius vacans\" e di \"comes primi ordinis\".\nDopo la fine della carriera amministrativa, durata 40 anni e 4 mesi, si dedic\u00f2 a tempo pieno alla letteratura - secondo la testimonianza di Fozio, fu in questo periodo che compose le tre opere conservatesi; era ancora vivo tra il 557 e il 561.\nOPERE.\nLe opere di Giovanni che si sono conservate fino all'et\u00e0 contemporanea sono:"}
{"id": "2116531", "revid": "24823", "url": "https://it.wikipedia.org/wiki?curid=2116531", "title": "Pietro Fedele Pagano", "text": ""}
{"id": "2116533", "revid": "2231812", "url": "https://it.wikipedia.org/wiki?curid=2116533", "title": "Industria litica", "text": "Industria litica (dal greco antico \"lithos\", \u00abpietra\u00bb) \u00e8 un'espressione utilizzata nella paletnologia per indicare l'insieme degli oggetti di pietra realizzati dall'uomo, a partire da ciottoli intenzionalmente modificati. Nella pratica questa espressione indica gli utensili finiti, le armi e il complesso dei sottoprodotti legati alla loro fabbricazione. \nLe industrie litiche sono state utilizzate per definire i differenti periodi che hanno scandito la preistoria. Per i periodi pi\u00f9 antichi (Paleolitico inferiore e medio) i manufatti litici costituiscono gli elementi di definizione essenziali per la posizione cronologica delle varie periodizzazioni e per eventuali datazioni, mentre per periodi pi\u00f9 recenti le realizzazioni dell'industria della pietra si affiancano a partire dal Paleolitico superiore ai manufatti ossei e dal Neolitico a quelli ceramici. A causa della difficolt\u00e0 di conservazione nel tempo dei materiali organici (quali ossa, legno, cuoio), i manufatti litici sono spesso l'unica testimonianza della cultura materiale preistorica a essere sopravvissuta fino ai tempi moderni.\nPaleolitico.\nIl paleolitico \u00e8 caratterizzato dalla realizzazione degli strumenti litici con la tecnica della pietra scheggiata. Questa tecnica fu ancora utilizzata nei periodi successivi, ma mescolata ad altre di pi\u00f9 recente introduzione.\nLa classificazione dei manufatti pu\u00f2 seguire le liste tipologiche di Bordes (suddivisa in strumenti su scheggia, nuclei e bifacciali), di Broglio-Kozlowski (suddivisa in pre-nuclei e nuclei, strumenti e armature), di de Sonneville Bordes-Perrot e di Tixier. In Italia \u00e8 assai diffusa fra gli studiosi la lista di Laplace, conosciuta anche come \"tipologia analitica\" e fondata sul polimorfismo dei tipi primari.\nLe tecniche di scheggiatura possono essere: \"a percussione diretta\", \"a percussione indiretta\", \"a percussione bipolare\" (su incudine), \"a pressione\".\nPaleolitico inferiore.\nNel paleolitico inferiore gli utensili erano realizzati con ciottoli scheggiati (cultura dei ciottoli, o \"Pebble Culture\") o manufatti a forma di mandorla (bifacciali o amigdale).\nVi \u00e8 testimonianza di manufatti su ciottoli appena scheggiati (\"choppers\" e \"chopping tools\") associati a diversi strumenti ricavati da schegge (raschiatoi e punte), manufatti litici derivati da grandi schegge con piano di percussione obliquo e manufatti di tipo clactoniano associati ad altri di tipo musteriano.\nPaleolitico medio.\nNel paleolitico medio si assiste a una crescita della variet\u00e0 dei manufatti, che sono in questa fase caratterizzati da un perfezionamento delle tecniche di lavorazione (scheggiatura \"levalloisiana\" o tecnica Levallois, dal sito di Levallois, differenziazione degli strumenti su scheggia, aumento degli strumenti derivati da lama). \nUna campagna di scavi iniziata nel 1999 nella caverna \u00ab\"PP13B\"\u00bb di Pinnacle Point in Sudafrica, ha fatto rinvenire numerosi piccoli strumenti di silcrete risalenti anche a 164\u00a0000 anni fa; poich\u00e9 la lavorazione della silcrete richiede il riscaldamento per lungo tempo alla temperatura di 350 \u00b0C, queste scoperte hanno fatto anticipare una tecnica che prima si riteneva avesse avuto origine in Francia in epoca molto successiva.\nPaleolitico superiore.\nIn questo periodo, caratterizzato dalla diffusione in Europa dell\"'Homo sapiens\", si perfeziona la tecnica di scheggiatura a pressione, che consente di ottenere manufatti di grande raffinatezza. I manufatti litici sono ricavati soprattutto da lame e microlamine, mentre ha inizio la diffusione dei manufatti in osso e la lavorazione dell'avorio. Tra le realizzazioni caratteristiche del periodo troviamo bulini, punte ritoccate (punte gravettiane), manufatti di piccole dimensioni (microliti)."}
{"id": "2116558", "revid": "1410376", "url": "https://it.wikipedia.org/wiki?curid=2116558", "title": "Laura Fincato", "text": "Biografia.\nHa studiato al Liceo classico Pigafetta ove si \u00e8 diplomata con 60/60. Ha frequentato la facolt\u00e0 di Filosofia all'Universit\u00e0 di Padova e si \u00e8 laureata il 19 giugno 1973 con il punteggio di 110/110 e lode, con tesi su \"Scuola di Francoforte: il pensiero di Jurgen Habermas\". \u00c8 stata insegnante di ruolo nei licei e ricercatrice per la Fondazione Brodolini.\n\u00c8 stata membro della Direzione nazionale del Partito socialista italiano e responsabile del settore scuola.\n\u00c8 stata Consigliere comunale per il PSI a Vicenza per tre consiliature dal 1975 al 1990.\n\u00c8 stata eletta parlamentare alla Camera dei deputati per tre legislature consecutive: 1983, 1987 e 1992 per il PSI.\n\u00c8 stata Sottosegretario di stato alla Pubblica Istruzione dal 1989 al 1992 e Sottosegretario al Ministero degli Affari Esteri dal 1993 al 1994.\nCessato il mandato parlamentare, nel 1995 \u00e8 stata nominata Consigliere presso la Presidenza del Consiglio per gli Italiani all'estero.\nNel 1996 \u00e8 diventata Capo della segreteria del Ministro degli Affari Esteri Lamberto Dini, in quota Rinnovamento Italiano.\nNel 2005 \u00e8 diventata Assessore alla pianificazione strategica e all'ambiente della Giunta Cacciari nella citt\u00e0 di Venezia.\nNel 2006 \u00e8 tornata in Parlamento, eletta alla Camera dei Deputati per La Margherita-l'Ulivo, divenendo capogruppo della commissione Finanze.\nNel 2008 ha aggiunto la delega ai Lavori Pubblici della terraferma per il Comune di Venezia.\nIl 1\u00ba dicembre 2008, a Roma, ha ricevuto il premio Minerva alla carriera politica.\nCome Presidente delegato del ComitatoExpoVenezia ha realizzato la presenza del padiglione veneziano all'Expo di Shanghai 2010 (sei mesi di missioni, incontri, manifestazioni) ed ha contribuito a rinsaldare e sviluppare gli storici rapporti tra Cina e Venezia.\nDa allora ha compiuto altri 10 viaggi in Cina mentre pi\u00f9 di venti sono state le rappresentanze di citt\u00e0 cinesi ricevute a Venezia.\nHa partecipato alle Primarie del centrosinistra per la carica a Sindaco di Venezia appoggiata dai Socialisti ma si piazza con il 18,62% soltanto terza, superata dal professor Giorgio Orsoni, sostenuto dal PD, che vince la competizione con il 46%, e dall'ex deputato Gianfranco Bettin, sostenuto dai Verdi, che arriva secondo con il 35,37%. Orsoni, una volta eletto sindaco, ha formato la sua nuova Giunta, affidandole l'incarico di consigliere comunale Delegato per le Manifestazioni di particolare rilievo.\nQuesto incarico comprende lo sviluppo di attivit\u00e0 per realizzare progetti legati ai temi di MilanoExpo 2015, e un lavoro di preparazione alla candidatura di Venezia con il Nordest a capitale Europea della Cultura 2019.\nVive a Mestre e alla Giudecca (Venezia) con il marito Giuliano Segre, gi\u00e0 presidente della \"Fondazione di Venezia\"."}
{"id": "2116583", "revid": "73843", "url": "https://it.wikipedia.org/wiki?curid=2116583", "title": "Settimana santa di Bitonto", "text": "La Settimana santa di Bitonto \u00e8 una delle principali ricorrenze rituali tradizionali della citt\u00e0. Durante la settimana che precede la Pasqua si tengono le visite ai sepolcri (\"re sep\u00f9lchere\", in dialetto bitontino) e la tradizionale processione del Venerd\u00ec santo. Le giornate cerimoniali principali sono il Venerd\u00ec di passione, il Mercoled\u00ec santo, il Gioved\u00ec santo e il Venerd\u00ec santo. Tutte le statue esposte in processione, esclusa la \"crocifissione\" che \u00e8 in cartapesta, sono in legno, e alcune sono considerate veri capolavori della scultura lignea e risalgono al Seicento.\nSettimana di Passione.\nLa sera del \"Gioved\u00ec di passione\", in piazza Cattedrale si tiene un concerto delle marce funebri organizzato dalla banda locale \"Tommaso Traetta\". La mattina del Venerd\u00ec di passione dalla cattedrale parte la processione della Desolata. Sfila l'Addolorata. Con il viso rivolto a terra e gli occhi straziati \u00e8 vestita di pizzo nero e mantiene un fazzoletto fra le mani. La statua dell'Addolorata \u00e8 adornata di rose rosse ai suoi piedi e illuminata da 111 candele posti in duplice fila intorno alla statua.\nIn questa occasione l'Addolorata si presenta con uno spadino che le trafigge il cuore, a significare il dolore di tutte le madri che perdono un figlio. L'immagine \u00e8 accompagnata da bambini delle scuole elementari della citt\u00e0 che, con le loro voci bianche, intonano \"La Desolata\", un inno all'Addolorata composto nei primi del novecento, da Cepollaro, sui versi scritti dal vescovo Pasquale Berardi.\nLa sera della Domenica delle palme si ha la caratteristica Via Crucis che anima il centro storico.\nMercoled\u00ec santo.\nLe due bande cittadine pi\u00f9 importanti (\"Tommaso Traetta\" e \"Davide Delle Cese\") percorrono le vie del centro storico. La tradizione vuole che le due bande simboleggino Ges\u00f9 e Maria. Come Maria, secondo la Bibbia non riesce mai a trovare suo figlio Ges\u00f9, cos\u00ec le due bande non dovranno mai incontrarsi.\nGioved\u00ec santo.\nIl gioved\u00ec Santo \u00e8 destinato alla visita dei sepolcri: secondo la tradizione bitontina (ma esistente in tutta la Puglia) \u00e8 necessario visitarne almeno sette. Verso le 17,30 vi \u00e8 l'esecuzione delle marce tradizionali. Un'ora dopo vi \u00e8 invece l'esecuzione delle marce funebri. Entrambi i concerti sono svolti presso piazza Cattedrale e piazza Cavour, nel centro storico.\nCon l'avvio delle marce funebri si aprono le chiese per la visita ai sepolcri. Particolare attenzione deve rivestire la visita ai sepolcri della chiesa del Purgatorio e alle immagini, che partendo da qui saranno portate in processione il giorno seguente.\nVerso mezzanotte arriva alla chiesa del Purgatorio il Trofeo floreale che custodisce il Legno santo, due schegge del Sacro legno della croce, una delle tre parti (le altre due si troverebbero a Roma e a Gerusalemme, essendo quella custodita a Santo Toribio de Liebana in Spagna la parte pi\u00f9 grande conservata oggi) in cui era stata divisa la santa croce che, secondo la tradizione, Santa Elena imperatrice, madre dell'imperatore Costantino, era riuscita a prelevare a Gerusalemme. Queste schegge furono donate dall'arcivescovo di Siponto e Manfredonia nel 1711 e sono racchiuse da una grande croce d'argento e cristallo. \nVenerd\u00ec Santo.\nProcessione dei Misteri.\nIl venerd\u00ec santo come gi\u00e0 anticipato \u00e8 il giorno pi\u00f9 atteso. Verso le 4 di notte, dalla chiesa di San Domenico, realizzata nel XV secolo, parte la processione dei Misteri, curata dall'Arciconfraternita Maria Santissima del Rosario. L'origine di tale processione risale al 1714, quando all'artista andriese Gaetano Frisardi furono commissionate le cinque statue rappresentanti i misteri. Solo nel 1721 furono aggiunte il \"Cristo morto\" e \"l'Addolorata\", mentre dal 2007 sfila anche la \"Piet\u00e0\". Otto, dunque, sono le statue portate in processione che, nell'ordine di avanzamento sono:\nFino al 1768 la processione dei Misteri si svolgeva la sera del Gioved\u00ec santo. Dal 1835, in seguito al real decreto di Ferdinando IV, la processione fu spostata alla mattina del Venerd\u00ec fino al 1957, data in cui fu spostata al pomeriggio del Sabato santo. Dal 2007 la processione si svolge nella notte tra il Gioved\u00ec e il Venerd\u00ec santo.\nLe statue percorrono a passo lento le vie principali della citt\u00e0 e del centro storico. Alla processione partecipano le confraternite del Santissimo Rosario, di Sant'Antonio e del Santissimo Crocifisso. Apre la processione lo stendardo dell'arciconfraternita del S.Rosario, accompagnato dal suono di flauti, tamburi e trombe della banda musicale cittadina, che offre le marce funebri dei maestri Pasquale La Rotella, Davide Delle Cese, Michele Carelli e Biagio Abbate, e preceduti da un suonatore di pifferi che apre la processione.\nAlle 9,30 in corso Vittorio Emanuele ha luogo la caratteristica \"meditazione sui Misteri\", con le immagini vengono collocate davanti al Palazzo della Citt\u00e0.\nProcessione di Gala.\nNon seconda alla \"processione dei Misteri\" \u00e8 la \"processione di gala\". Essa parte dalla chiesa del Purgatorio, ha inizio al tramonto e si ritira solo all'alba del sabato Santo.\nLa processione di Gala percorre anch'essa il centro storico ma secondo un tragitto diverso dalla processione precedente.\nAlla processione vengono proposte tre statue: il \"Cristo\", l'\"Addolorata\" e il \"Legno Santo\".\nAnche qui la processione si apre con il suonatore di pifferi e le confraternite che sfilano.\nSegue la \"culla\" (in dialetto: la nach) del Cristo Morto, diversa da quella utilizzata nella processione dei misteri. Questa \u00e8 stata realizzata a Napoli nel 1880 da Raffaele Vitolo in legno intarsiato rosso adornato di putti e fiori dorati che sorreggono la statua del Cristo morto.\n\u00c8 quindi il turno della Madonna Addolorata. Le sue 111 candele, insieme a fiaccole disposte sui due lati delle vie, costituiscono le uniche fonti di luce lungo l'intero percorso della processione: le luci cittadine delle strade interessate in tale percorso, infatti, vengono appositamente spente.\nL'Addolorata \u00e8 seguita da una delle tre copie della sacra sindone realizzata nel 1646 (le altre due si trovano a Bologna e Fabriano). Ad essa segue il Legno Santo custodito in un trofeo floreale che ogni anno cambia tema; un dettaglio che i bitontini conoscono bene \u00e8 il forte odore d'incenso che ne precede l'arrivo. A chiudere la solenne processione \u00e8 il sindaco che, sempre per rispettare la tradizione, \u00e8 l'ultimo nella lunga folla di partecipanti."}
{"id": "2116615", "revid": "89688", "url": "https://it.wikipedia.org/wiki?curid=2116615", "title": "Motore a movimento alternativo", "text": "Un motore a movimento alternativo (o motore a pistoni) \u00e8 un motore termico basato sul meccanismo biella-manovella, che utilizza uno o pi\u00f9 pistoni per convertire l'energia cinetica del flusso generata all'interno della camera di combustione in energia meccanica dell'albero motore. \nStoria.\n, dove in uno dei suoi sistemi, il movimento rotatorio di un mulino ad acqua era convertito in azione alternativa da una pompa a pistoni che permettevano il funzionamento della fontana per un re turco della dinastia degli Artuqidi.\nIl motore alternativo fu costruito in Inghilterra durante il XVIII secolo, prima con il motore atmosferico poi con motore a vapore, e seguito dal Motore Stirling e infine dal motore a combustione interna nel XIX secolo. Tale sistema \u00e8 la forma pi\u00f9 comune per l'autotrazione usato sia per persone sia per merci, nelle varianti alimentato a benzina, gasolio o gas naturale (o GPL).\nIl volano e il grado d'irregolarit\u00e0.\nIl volano \u00e8 un disco metallico (acciaio o ghisa) che, grazie alla sua inerzia, immagazzina l'energia cinetica prodotta durante l'unica fase utile del ciclo di combustione (combustione-espansione), rilasciandola nella fase in cui il motore non produce potenza (scarico-aspirazione), omogeneizzando di fatto il moto dell'albero. \u00c8 questo, infatti, il suo principale scopo, visto che nel considerare motori con pi\u00f9 cilindri, le fasi in cui il volano deve cedere energia al motore diminuiscono, fino a scomparire totalmente nei modelli con sei o pi\u00f9 cilindri in linea. La parte interna del volano \u00e8 dentata per ingranarsi col pignone del motorino d'avviamento.\nVarianti.\nIl (Motore pendolare) Motore toroidale di Tourozzi si differenzia dal motore alternativo per il fatto che i pistoni non hanno un movimento rettilineo, ma circolare, questo perch\u00e9 i pistoni sono infulcrati e questo permette di annullare la forza che si andrebbe a scaricare sul cilindro durante il funzionamento del motore.\nSi possono realizzare motori alternativi a combustione:"}
{"id": "2116674", "revid": "1543377", "url": "https://it.wikipedia.org/wiki?curid=2116674", "title": "Classe Talwar", "text": "La classe Talwar \u00e8 costituita da tre fregate lanciamissili che costituiscono una versione migliorata delle fregate sovietiche del tipo Krivak III. Sono state costruite in Russia negli anni novanta e vendute all'India dove sono entrate in servizio tra il 2003 e il 2004. L'India ha ordinato tre ulteriori unit\u00e0 armate con missile BrahMos.\nUnit\u00e0.\nLe unit\u00e0 entrate in servizio sono sei.\nLa fregata \"Tabar\" impiegata nella lotta contro la pirateria nel Corno d'Africa ha affondato a novembre 2008 in Oceano Indiano una imbarcazione di pirati somali."}
{"id": "2116682", "revid": "1305772", "url": "https://it.wikipedia.org/wiki?curid=2116682", "title": "Fate (videogioco)", "text": "Fate \u00e8 un videogioco di ruolo di ambientazione fantasy per computer prodotto da WildTangent. Si \u00e8 classificato al secondo posto come \"videogioco di ruolo dell'anno 2005\" nella classifica della rivista \"PC Gamer\". Originariamente disponibile solo per sistemi basati su Microsoft Windows, nel 2008 \u00e8 stato reso disponibile anche per macOS. Il suo seguito \u00e8 \"Fate - Undiscovered Realms\".\nTrama.\nIl gioco inizia nella citt\u00e0 di Grove ai cui margini si trova l'entrata ai livelli del mondo sotterraneo in cui si svolge l'avventura vera e propria. Il giocatore deve assumere il ruolo del protagonista dell'avventura e dovr\u00e0 svolgere un compito che gli verr\u00e0 assegnato all'inizio in maniera casuale. Durante lo svolgimento dell'avventura, potr\u00e0 anche portare a termine altri compiti che gli verranno assegnati dai vari personaggi che incontrer\u00e0 nella citt\u00e0, quali la distruzione di mostri specificati, o il recupero di oggetti particolari. A seguito del completamento di tali compiti, dopo essere tornato in citt\u00e0, il protagonista potr\u00e0 ottenere premi in denaro, in oggetti o in punti.\nQuando il personaggio ha guadagnato abbastanza esperienza (punti), viene promosso ad una \"categoria\" superiore aumentando le proprie abilit\u00e0 ed ottenendo la possibilit\u00e0 di usare oggetti pi\u00f9 potenti. In citt\u00e0 \u00e8 anche possibile visitare negozi o personaggi che, in cambio dell'oro raccolto durante l'avventura, vendono oggetti o \"incantano\" oggetti in possesso del protagonista. A volte tali venditori si possono trovare anche nei livelli sotterranei. Il giocatore \u00e8 accompagnato da un animale domestico (\u00e8 possibile scegliere tra un cane o un gatto) che lo aiuta (per quanto pu\u00f2) nei combattimenti e pu\u00f2 farsi carico di un certo numero di oggetti, riportandoli anche in citt\u00e0 per essere venduti (evitando cos\u00ec al protagonista del gioco di fare continuamente la spola tra i sotterranei e la citt\u00e0) prima di tornare presso il suo padrone. Durante il gioco \u00e8 possibile trasformare il cucciolo in una creatura differente e pi\u00f9 potente dandogli da mangiare dei pesci che il personaggio pu\u00f2 pescare in alcuni \"laghetti\" che si trovano nel mondo sotterraneo. Tali trasformazioni possono essere transitorie o permanenti.\nSe in qualsiasi momento del gioco il personaggio muore (perde tutti i punti \"salute\"), egli pu\u00f2 essere \"resuscitato\". Appare infatti la Morte personificata che offre al giocatore tre alternative:\nOgni livello del mondo sotterraneo viene mantenuto per venti minuti (di gioco effettivo) dopo che \u00e8 stato abbandonato dal protagonista. Se non viene pi\u00f9 visitato, allo scadere dei venti minuti viene rigenerato con nuovi oggetti e mostri, altrimenti il personaggio lo ritrover\u00e0 come lo ha abbandonato. Per questo motivo se il protagonista muore in un certo livello e non riesce a tornare in quel livello entro venti minuti, tutto l'oro che aveva andr\u00e0 perduto. Questa regola non si applica se \u00e8 stato aperto un portale nel livello.\nSe nessuna delle tre opzioni citate in precedenza \u00e8 gradita al giocatore, \u00e8 possibile scegliere l'opzione \"abbandono\" (Quit) che riporter\u00e0 il personaggio indietro nel tempo fino all'ultimo salvataggio del gioco, la morte verr\u00e0 comunque registrata nel \"diario del gioco\".\nSe il giocatore porter\u00e0 a termine il compito affidatogli all'inizio del gioco, il personaggio otterr\u00e0 il diritto di ritirarsi e di essere sostituito da un suo discendente. Il discendente otterr\u00e0 alcuni \"bonus\" in eredit\u00e0 dal suo antenato compreso uno degli oggetti di sua propriet\u00e0. Se un'arma o un'armatura viene lasciata in eredit\u00e0, le sue caratteristiche vengono migliorate. Il giocatore pu\u00f2 anche scegliere di non fare ritirare il personaggio, ma di farlo continuare a procedere nei sotterranei a suo piacimento.\n, ovviamente questo non \u00e8 tecnicamente vero, dato che . Nel forum internet dedicato a \"Fate\", alcuni giocatori sostengono di aver raggiunto e superato il livello 1.000 e vengono chiamati \"delvers\", mentre coloro che hanno superato il livello 10.000 sono noti come \"deep delvers\".\nModalit\u00e0 di gioco.\nIl gioco \u00e8 simile a \"Diablo\" e \"Diablo II\". In questo tipo di giochi, conosciuto come \"dungeon crawler\", il giocatore impersona un personaggio che deve esplorare diversi livelli di un castello sotterraneo, combattendo mostri, cercando oggetti e tesori per migliorare il proprio equipaggiamento e le proprie abilit\u00e0 per poter affrontare difficolt\u00e0 sempre crescenti. Ogni livello da esplorare in \"Fate\" \u00e8 generato in maniera casuale sia per ci\u00f2 che riguarda la struttura che per gli oggetti e i mostri che ospita.\n\"Fate\" utilizza la grafica 3D consentendo al giocatore di \"zoomare\" sul luogo dell'azione quando necessario. Non vengono offerti elementi di multiplayer. La colonna sonora \u00e8 basata sull'uso della chitarra classica e di temi vagamente orientaleggianti misti ad elementi di ispirazione celtica.\nPersonalizzazioni.\nCome molti altri giochi dello stesso genere, anche \"Fate\" ha un'attiva comunit\u00e0 di modding. Gli sviluppatori hanno realizzato degli strumenti di ausilio per poter creare personalizzazioni e ne esistono pi\u00f9 di 100. Le personalizzazioni di \"Fate\" variano da semplici pozioni ad armi, ad incantesimi fino ad aggiunte alla citt\u00e0. L'aspetto negativo di questa attivit\u00e0 \u00e8 la stabilit\u00e0 del gioco, per questo motivo viene raccomandata dagli sviluppatori il backup dei file del gioco originale."}
{"id": "2116702", "revid": "713168", "url": "https://it.wikipedia.org/wiki?curid=2116702", "title": "Palazzina Velardi", "text": "La Palazzina Velardi \u00e8 un edificio residenziale di Napoli, ubicato nel Rione Amedeo a Chiaia, tra i tornanti delle Rampe Brancaccio.\nOpera dell'architetto Francesco De Simone, \u00e8 considerato il primo edificio liberty napoletano. Iniziato nel 1906, occupa un'area trapezoidale di circa 500 m\u00b2. A causa del dislivello del suolo, presenta 5 piani sul prospetto a sud e 4 sulla facciata opposta. Ad eccezione delle finestre sul prospetto nord, tutte le altre sono centinate e portavano in origine una elegante decorazione a stucco, oggi sostituita da una semplice fascia d'intonaco. I partiti decorativi offrono un disegno dalla trama fitta ma minuta, che conferisce alla facciata un valore lievemente chiaroscurale, assai diversa da flessuosi motivi lineari del liberty.\nLa Palazzina Velardi presenta gli aspetti pi\u00f9 interessanti nella sua volumetria. Le coperture piane ed il digradare delle terrazze richiamano anche un carattere edilizio di tradizione locale. Nell'angolo destro dell'edificio sorge un torrino, che risulta tuttavia un elemento intellettualistico ed estraneo al contesto.\nL'edificio avrebbe dovuto essere preceduto, nel prospetto a valle, da un grande giardino che l'avrebbe collegato con la sottostante via dei Mille; lo spazio, successivamente, fu invece occupato da un enorme caseggiato (Palazzo Spinelli), che ha relegato la Palazzina accanto ad un povero agglomerato edilizio popolare sulle Rampe Brancaccio, togliendole lo spazio che avrebbe giustificato le sue ampie terrazze.\nL'edificio, la cui capacit\u00e0 \u00e8 di circa 120 vani, comport\u00f2 la spesa, incluso il suolo, di circa 300.000 lire dell'epoca e i solai sono in latero-cemento."}
{"id": "2116722", "revid": "110157", "url": "https://it.wikipedia.org/wiki?curid=2116722", "title": "Wendenst\u00f6cke", "text": "I Wendenst\u00f6cke (3.042\u00a0 - detti anche pi\u00f9 semplicemente \"Wenden\") sono un gruppo di montagne svizzere delle Alpi Urane.\nDescrizione.\nSi presentano come una muraglia di calcare alta fino a 600 metri e lunga quasi 9\u00a0km, che si sviluppa sul versante meridionale del gruppo del Titlis.\nIl gruppo \u00e8 ben visibile dalla strada che scende dal passo del Susten fino a Meiringen, e il piccolo abitato di Gadmen \u00e8 punto di partenza per le escursioni che percorrono la sua base.\nAlpinismo.\n\u00c8 soprattutto per l'alpinismo su roccia che il Wenden ha acquisito fama e popolarit\u00e0 negli ultimi 20 anni. Sulle pareti che si innalzano dai 2200 metri vi sono infatti oltre 70 vie, molte delle quali pochissimo frequentate, tutte impegnative e caratterizzate da un impegno psicofisico e tecnico che non ha uguali sulle altre pareti delle Alpi. La concentrazione delle vie estreme \u00e8 infatti altissima, partendo dalle leggendarie Batman e Cleopatra fino alle recenti Zahir, La Svizzera, Portami Via, Coelophysis e Infinite Jest. Le ultime quattro sono state aperte da cordate italiane. La Svizzera \u00e8 opera della fortissima cordata Larcher-Vigiani, mentre Portami Via, Coeolophysis e Infinite Jest dal duo Della Bordella-Palma, con partecipazione di Selva per Coelophysis. Quest'ultima \u00e8 probabilmente la pi\u00f9 lunga via del Wenden, superando i 650 metri di sviluppo, ma bench\u00e9 raggiunga il grado di 8a+ non \u00e8 la pi\u00f9 difficile. Zahir, ripetuta da Iker Pou e dal fratello Eneko Pou nel 2010, raggiunge infatti l'8b+. Nel 2011 il duo italiano Matteo Della Bordella e Fabio Palma conclude Infinite Jest, con difficolt\u00e0 fino all'8a+/b e secondo gli apritori molto impegnativa e alpinistica. La via \u00e8 stata poi provata da diverse cordate ma la lunghezza delle protezioni e le difficolt\u00e0 tecniche ne hanno finora impedito la completa ripetizione. Infinite Jest ha dato poi il nome ad un film prodotto dai Ragni di Lecco e distribuito da Cinehollywood con il nome \"le grandi prime dei Ragni di Lecco\".\nMolti sono gli alpinisti svizzeri e non solo che hanno firmato ripetizioni e salite in questo massiccio. Beat Kammerlander, i fratelli Buhler, Simon Anthamatten e Ueli Steck (che ripeterono in due giorni Portami Via), Dennis Burdet, Yann Ghesquier, S. Sigfrist, Alexander Huber, Michael Pitelka, Kaspar Oschner, Pete Abegglen.\nLe scalate di Matteo Della Bordella e Fabio Palma sono state riportate da diversi siti Web, fra i quali dello dei Ragni della Grignetta, sul quale Palma (che \u00e8 anche scrittore) scrisse alcune pagine di apertura sulla via Portami Via. Rolando Larcher e Roberto Vigiani hanno poi descritto la via la Svizzera su diverse riviste. Tommy Caldwell, fra i pi\u00f9 famosi arrampicatori di Big wall del mondo, ha poi reso celebre il massiccio anche negli Stati Uniti con il racconto della sua epica ripetizione di Portami Via, apparso su tutti i siti web del mondo.\nOggi sono molti gli italiani che affrontano le sue vie in estate. Permane per\u00f2 il rischio per la difficolt\u00e0 del posto e per il livello tecnico e minimo richiesto per scalare le vie. La storia del Wenden riporta infatti qualche incidente mortale e numerosi soccorsi da parte della Rega.\nBibliografia.\nhttps://vimeo.com/67672780\nCollegamenti esterni.\nI Wendenst\u00f6cke su hikr.org"}
{"id": "2116753", "revid": "113406642", "url": "https://it.wikipedia.org/wiki?curid=2116753", "title": "Oberuckersee", "text": "Oberuckersee \u00e8 un comune di 1.868 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Gramzow.\nNon esiste alcun centro abitato denominato \u00abOberuckersee\u00bb; si tratta pertanto di un comune sparso.\nStoria.\nIl comune di Oberuckersee venne creato il 31 dicembre 2001 dalla fusione dei comuni di Blankenburg, Potzlow, Seehausen e Warnitz.\nSuddivisione amministrativa.\nIl territorio comunale comprende 4 centri abitati (\"Ortsteil\"):"}
{"id": "2116767", "revid": "599013", "url": "https://it.wikipedia.org/wiki?curid=2116767", "title": "Hck", "text": ""}
{"id": "2116768", "revid": "767487", "url": "https://it.wikipedia.org/wiki?curid=2116768", "title": "Classe Triton (sottomarino)", "text": "I battelli progetto 907 e 908 (nome in codice NATO: classe Triton) sono sottomarini tascabili di progetto e costruzione russa.\nTecnica.\nLe informazioni tecniche diffuse non sono molte. Comunque, i Triton sono mezzi di piccole dimensioni, che possono essere agevolmente movimentati grazie a semplici camion (la loro lunghezza \u00e8 nell'ordine dei cinque metri). La loro autonomia in immersione \u00e8 nell'ordine delle 35 miglia, oppure sei ore, e sono sprovvisti di snorkel. La velocit\u00e0 massima \u00e8 di sei nodi. La propulsione \u00e8 assicurata da motori elettrici, e l'equipaggio \u00e8 di due elementi.\nUtilizzo.\nNon \u00e8 chiaro se i Triton siano ancora in servizio con la Marina Russa. Comunque, si tratta di mezzi in grado di svolgere missioni come l'individuazione di mine ed esplosivi. Possono anche essere utilizzati per lo sbarco e l'evacuazione di uomini rana."}
{"id": "2116802", "revid": "168713", "url": "https://it.wikipedia.org/wiki?curid=2116802", "title": "Cryptool", "text": ""}
{"id": "2116807", "revid": "547034", "url": "https://it.wikipedia.org/wiki?curid=2116807", "title": "Pilotka", "text": "La pilotka \u00e8 un copricapo militare russo, corrisponde al berretto a busta o bustina.\nRisale, approssimativamente, alla prima guerra mondiale, quale berretto di servizio per i piloti militari, in luogo del berretto piatto con visiera.\nLa praticit\u00e0 del modello unitamente alla semplicit\u00e0 di confezionamento e ai minori costi connessi, ne determin\u00f2 la progressiva estensione a tutte le forze armate.\nPer questi aspetti e per la differenza con i capi di abbigliamento dell'esercito zarista fu subito diffuso nell'Armata rossa.\nDal punto di vista della foggia, il primo modello sembra ispirarsi alla \u0161ajka\u010da (letteralmente \"copricapo di frontiera\"), berretto militare in uso nel regno di Serbia, a sua volta ispirato, come nel caso di molti altri effetti di vestiario serbi, ad analogo capo austriaco della seconda met\u00e0 dell'Ottocento.\nNel corso del tempo diminu\u00ec di dimensioni e sub\u00ec minori cambiamenti nel disegno."}
{"id": "2116817", "revid": "149727", "url": "https://it.wikipedia.org/wiki?curid=2116817", "title": "Potzlow", "text": ""}
{"id": "2116832", "revid": "64860", "url": "https://it.wikipedia.org/wiki?curid=2116832", "title": "Pietrapertosa", "text": "Pietrapertosa \u00e8 un comune italiano di 965 abitanti in provincia di Potenza. Posto all'altitudine media di , \u00e8 il comune pi\u00f9 alto della Basilicata.\nIl suo territorio comunale, insieme ai territori dei paesi limitrofi, forma il parco regionale di Gallipoli Cognato Piccole Dolomiti Lucane. Fa parte del club I borghi pi\u00f9 belli d'Italia, che comprende quasi 200 localit\u00e0 situate lungo tutta la penisola. Nel 2019, la CNN ha inserito Pietrapertosa tra \"20 borghi pi\u00f9 belli d'Italia\".\nGeografia fisica.\nIl paese \u00e8 costruito interamente sulla nuda roccia, quasi incastonato in essa, sfruttandone ogni pi\u00f9 piccolo anfratto. Si snoda praticamente lungo l'unica strada principale, fino ai piedi dell'antico castello risalente all'epoca della dominazione romana. Tale fortificazione \u00e8 dominata da un arco naturale che un tempo era luogo di vedetta presidiato da sentinelle.\nElementi connotativi non solo di questo luogo, ma anche di tutta l'area del parco sono le opere di incanalamento delle acque meteoriche (scavate nella roccia viva), presenti sul basamento roccioso, ed i gradini scavati nel masso, che, pur essendo consumati dal tempo e dai turisti (essi portano infatti alla sommit\u00e0 dell'arco naturale), rimangono comunque una preziosit\u00e0 in tutto l'ambiente circostante.\nStoria.\nL'antico nome della citt\u00e0, ovvero \"Pietraperciata\" (che significa pietra forata) era stato dato per via della presenza del foro in una grande rupe, visibile dalla citt\u00e0. La data di costruzione della citt\u00e0 \u00e8 incerta, le teorie pi\u00f9 accreditate danno nell'VIII secolo a.C. la sua fondazione ad opera dei Pelasgi, mentre stavano attraversando l'Italia meridionale. I Pelasgi costruirono le loro dimore nella parte bassa del paese, al fine di proteggersi da eventuali attacchi nemici e innalzarono fortificazioni sulle rocce.\nAi Pelasgi si sostituirono i Greci, giunti dalla costa ionica, i quali si spinsero verso l'interno portando le loro merci e i loro manufatti. Tracce della presenza ellenica sono testimoniate dalla forma ad anfiteatro di Pietrapertosa e nel nome di alcune localit\u00e0 come \"La costa di Diana\". Successivamente nel territorio si stanziarono i Romani, che resero Pietrapertosa il loro Oppidum costruendovi una fortezza, ove attualmente si erge la chiesa di San Francesco.\nDurante le invasioni barbariche fu occupata dai Goti e poi dai Longobardi, che inclusero Pietrapertosa nel gastaldato di Acerenza. Pass\u00f2 in seguito sotto la dominazione bizantina da parte del signore saraceno Bomar. Fu proprio sotto la dominanza dei Saraceni che Pietrapertosa vide la costruzione delle sue parti pi\u00f9 caratteristiche. La discesa Normanna-Sveva, vide il paese diventare uno dei pi\u00f9 importanti centri strategici della Lucania data la sua posizione dominante della collina sottostante, partecip\u00f2 alla rivolta ghibellina contro il Papa nel 1268.\nIn epoca angioina divenne feudo di Guglielmo Tournesp\u00e8 nel 1269, per poi passare sotto altri feudatari come Pietro de Burbura (1278) e Giovanni Borbone (1280). Con l'arrivo degli aragonesi, Pietrapertosa divenne possedimento dei Gozzuti, dei Grappini e dei Diazcarlon, conti di Alife. Nel XVI secolo, pass\u00f2 ai Carafa, agli Aprano, ai Campolongo, ai De Leonardis, ai Suardi, ai Iubero ed infine ai Sifola di Trani.\nNel giugno del 1647 il popolo pietrapertosano partecip\u00f2 alla rivolta contro le gabelle imposte dai signori del luogo, rivolta che fu per\u00f2 duramente repressa: alcuni dei rivoltosi, per sfuggire alle pene, soprattutto tra i pi\u00f9 poveri, furono costretti ad allontanarsi dal proprio paese, venendo dichiarati banditi in caso di fuga senza previo pagamento dei tributi dovuti. I fuggitivi furono cos\u00ec forzati a darsi alla macchia, vivendo di saccheggi e ruberie. Anche molti monaci di campagna, che collaboravano con i banditi, dovettero abbandonare il paese. Tra questi banditi \u00e8 da menzionare Scalandrone, un contadino di Pietrapertosa, che operava nella valle del Basento.\nNell'Ottocento, durante la dominazione francese di Gioacchino Murat, Pietrapertosa fu un centro relativamente liberale, governato da un consiglio comunale, un decurionato, un sindaco e una guardia urbana per l'ordine pubblico, tutti nominati dal sovrano. In seguito la popolazione partecip\u00f2 ai moti antiborbonici del 1820 e del 1848. Nel 1860 alcuni pietrapertosani si unirono alla spedizione dei mille e, subito dopo, il paese fu coinvolto nel fenomeno del brigantaggio postunitario.\nAgli inizi del novecento Pietrapertosa, come altri centri lucani, sub\u00ec un notevole spopolamento per via della malaria e dell'emigrazione verso le Americhe.\nMonumenti e luoghi d'interesse.\nArchitetture religiose.\nCappella di San Cataldo: Situata su un'altura, sotto il Castello Normanno - Svevo, quasi all'ingresso dell'abitato. \u00c8 una piccola chiesa (forse la pi\u00f9 antica del paese), eretta probabilmente nel XII secolo, in onore del Santo, la cui venerazione era molto diffusa all'epoca per l'opera di rievangelizzazione di queste regioni dopo la fine della dominazione saracena. San Cataldo era invocato nel Meridione d'Italia anche contro le epidemie. La chiesa \u00e8 stata ristrutturata ed ampliata all'inizio del '900 ad opera dei maestri scalpellini locali. Anche in questa chiesa sono frequenti i richiami allo stile romanico.\nSociet\u00e0.\nTradizioni e folclore.\nLa festa del Mascio.\nLa domenica successiva al 13 Giugno si celebra la festa del \"Mascio\". Si tratta di un rito arboreo dedicato a Sant'Antonio da Padova, motivo per cui il taglio avviene il 13 Giugno, nel bosco di Montepiano. Si individua uno dei cerri pi\u00f9 alti e dritti del bosco, il cui tronco sposer\u00e0 la cima di un agrifoglio, anch'essa accuratamente scelta. Il taglio dell'albero \u00e8 un'occasione di ritrovo e si \u00e8 soliti consumare la pastorale (antica ricetta a base di carne di brodo di ortaggi). Poi i due alberi vengono trasportati con buoi in paese. Il giorno successivo al trasporto vengono innestati l'uno all'altro e innalzati al cielo in una sorta di sposalizio allegorico che congiunge cielo e terra. In mattinata si svolge la processione con la statua di sant'Antonio per le vie del paese, mentre nel pomeriggio ha luogo la scalata dell'albero.\nCultura.\nCinema e televisione.\nPietrapertosa \u00e8 stata location dei film \"Un paese quasi perfetto\" (2016) di Massimo Gaudioso e \"Moschettieri del re - La penultima missione\" (2018) di Giovanni Veronesi.\nNel 2018 appare nello spot dei giochi olimpici di Tokyo 2020, realizzato dalla Toyota.\nEventi.\nPietrapertosa, insieme a Castelmezzano, ospita un'attrazione turistico-sportiva denominata \"Volo dell'angelo\" che unisce i due paesi per mezzo di due cavi d'acciaio su cui \u00e8 possibile scivolare a 120\u00a0km orari ad un'altezza di circa 400\u00a0m.\nLetteratura.\nPietrapertosa \u00e8 citata nel romanzo \"L'istituto\" di Stephen King, indicata come la sede italiana di un'organizzazione governativa dedita allo sfruttamento della telepatia e telecinesi.\nCucina.\nLa cucina locale \u00e8 molto semplice e piuttosto rustica, ma saporita. Sono molto utilizzati gli insaccati di maiale freschi, secchi, sotto vuoto, sott'olio o sotto sugna. Tipica la pasta fresca nelle svariate forme, qualit\u00e0 e tipo di impasto: orecchiette, cavatelli, ferretti, manate, lagane, pasta grattata. Piatti tipici sono anche il capretto o l'agnello arrostito alla brace, la pastorale, la rafanata e la cucc\u00eca. Dolci tipici sono il sanguinaccio, i cauzuncill (piccoli panzerotti farciti con crema di castagne), le sfogliate con il sanguinaccio e con la ricotta, le scrippelle, le fazzemole e i v'scuott, i biscotti di Sant\u2019Antonio, i offerti a tutta la popolazione in occasione della festa del maggio.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, legate alla cultura contadina e pastorale. Queste attivit\u00e0 si distinguono per la lavorazione del legno finalizzata sia alla produzione di mobili sia di oggetti casalinghi, oltrech\u00e9 per l'intaglio a fini artistici."}
{"id": "2116835", "revid": "1839090", "url": "https://it.wikipedia.org/wiki?curid=2116835", "title": "Warnitz", "text": "Warnitz \u00e8 una frazione del comune tedesco di Oberuckersee, nel Brandeburgo.\nStoria.\nWarnitz fu nominata per la prima volta nel 1332.\nIl 31 dicembre 2001 il comune di Warnitz venne fuso con i comuni di Blankenburg, Potzlow e Seehausen, formando il nuovo comune di Oberuckersee."}
{"id": "2116855", "revid": "154893", "url": "https://it.wikipedia.org/wiki?curid=2116855", "title": "Cosmos 1 (1962)", "text": ""}
{"id": "2116858", "revid": "113406677", "url": "https://it.wikipedia.org/wiki?curid=2116858", "title": "Randowtal", "text": "Randowtal \u00e8 un comune di 1.062 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) e fa parte della comunit\u00e0 amministrativa (\"Amt\") di Gramzow.\nNon esiste alcun centro abitato denominato \u00abRandowtal\u00bb; si tratta pertanto di un comune sparso.\nStoria.\nIl comune di Randowtal venne creato il 31 dicembre 2001 dalla fusione dei comuni di Eickstedt, Schm\u00f6lln e Ziemkendorf.\nSuddivisione amministrativa.\nIl territorio comunale comprende 3 centri abitati (\"Ortsteil\"):"}
{"id": "2116860", "revid": "149727", "url": "https://it.wikipedia.org/wiki?curid=2116860", "title": "Eickstedt", "text": ""}
{"id": "2116865", "revid": "149727", "url": "https://it.wikipedia.org/wiki?curid=2116865", "title": "Ziemkendorf", "text": ""}
{"id": "2116903", "revid": "113406665", "url": "https://it.wikipedia.org/wiki?curid=2116903", "title": "Uckerfelde", "text": "Uckerfelde \u00e8 un comune di 1.061 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 arte della comunit\u00e0 amministrativa (\"Amt\") di Gramzow.\nNon esiste alcun centro abitato denominato \u00abUckerfelde\u00bb; si tratta pertanto di un comune sparso.\nStoria.\nIl comune di Uckerfelde venne creato il 31 dicembre 2001 dalla fusione dei comuni di Bertikow, Bietikow, Falkenwalde e Hoheng\u00fcstow. Il nome del nuovo comune significa \"campi dell'Ucker\", con riferimento al fiume che scorre nei pressi.\nBertikow.\nBertikow fu nominata per la prima volta nel 1243.\nBietikow.\nBietikow fu nominata per la prima volta (con il nome di \"Bitcowe\") nel XIII secolo.\nFalkenwalde.\nFalkenwalde fu nominata per la prima volta nel 1375.\nHoheng\u00fcstow.\nHoheng\u00fcstow fu nominata per la prima volta nel 1365. La frazione port\u00f2 fino agli inizi del XX secolo il nome \"G\u00fcstrow\".\nSuddivisione amministrativa.\nIl territorio comunale comprende 4 centri abitati (\"Ortsteil\"):"}
{"id": "2116908", "revid": "287204", "url": "https://it.wikipedia.org/wiki?curid=2116908", "title": "Bertikow", "text": ""}
{"id": "2116913", "revid": "287204", "url": "https://it.wikipedia.org/wiki?curid=2116913", "title": "Bietikow", "text": ""}
{"id": "2116918", "revid": "287204", "url": "https://it.wikipedia.org/wiki?curid=2116918", "title": "Falkenwalde", "text": ""}
{"id": "2116923", "revid": "1543377", "url": "https://it.wikipedia.org/wiki?curid=2116923", "title": "Carlo Munier", "text": "Strumentista di riconosciuto valore, spos\u00f2 dapprima Luisa De Fonseca (da cui rimase vedovo in giovane et\u00e0) e poi Armida Bastianini, con la quale ebbe due figlie, Luisa ed Elena.\nBiografia.\nRimasto orfano dei genitori da piccolo, fu affidato alle cure del nonno materno Pasquale Vinaccia, noto liutaio partenopeo - discendente da un'antica e celebre famiglia di liutai - da cui il giovane assimil\u00f2 la passione per la musica. Conseguita la licenza elementare, dopo avere svolto svariati deludenti lavori, cominci\u00f2 a frequentare con assiduit\u00e0 la bottega del nonno, acquisendo familiarit\u00e0 con gli strumenti presenti nel laboratorio dei Vinaccia, in particolare col mandolino.\nDeciso a padroneggiare lo strumento musicale, Munier ne inizi\u00f2 lo studio sistematico sotto la guida del maestro di mandolino e di chitarra Carmine De Laurentis; e a quindici anni cominci\u00f2 a studiare pianoforte e armonia e composizione, ottenendo, appena diciannovenne, il diploma di pianoforte e composizione presso il Conservatorio di San Pietro a Maiella. Nel frattempo, assieme alle esecuzioni pubbliche, si impegn\u00f2 nelle composizioni di lavori originali e negli arrangiamenti di popolari opere liriche. Uno di essi, la strumentazione de \"I puritani\" composto per mandola, pianoforte e due mandolini, fu dedicato dal musicista alla Regina Margherita di Savoia.\nIn breve, Munier raggiunse il livello di un virtuoso del mandolino e di valido esecutore di altri strumenti. Nel 1881 venne accolto negli ambienti musicali di Firenze, che ne riconobbero l'ampia cultura artistica e la competenza strumentale; e che videro la formazione di un quartetto composto da Munier al liuto e alla direzione artistica, Luigi Bianchi e Guido Bizzarri ai mandolini e Riccardo Matini alla mandola. Con questa formazione, il musicista riscosse successi in tutt'Italia, ottenendo anche premi prestigiosi e l'affiliazione al \u201cRegio Circolo Mandolinistico Regina Margherita\u201d di Firenze. Nel 1909, in un concerto del quartetto al castello di Sommariva, perfino il re Vittorio Emanuele III espresse personalmente il suo grande apprezzamento per la virtuosit\u00e0 di Munier in occasione dell'esecuzione della \"Mazurka di concerto\" e \"Preludio in Re maggiore\", entrambe composizioni del musicista.\nMunier ebbe anche rapporti artistici con la Francia nel suo viaggio del 1911 ad Antibes e nel soggiorno a Marsiglia col mandolinista Laurent Fantauzzi. Quello stesso anno, nel febbraio fu colpito da un ictus che lo condusse in brevissimo tempo alla morte. Attraverso una raccolta organizzata da una pubblicazione specializzata venne raccolta una somma per una targa in memoria del musicista.\nOpere.\nDel musicista ci rimangono 350 lavori. Alcuni di essi riguardano la realizzazione di un manuale di mandolino, pubblicato in tre lingue e corredato da un prontuario per la ginnastica delle dita delle mani; e di un manuale per lo studio della chitarra che ebbe molta fortuna. Poi una raccolta di trascrizioni da brani celebri, un'altra di arrangiamenti per tre mandolini e un gran numero di sue creazioni originali per quartetto a plettro. Munier compose anche l'opera \"Elegia\", in memoria della moglie Luisa De Fonseca scomparsa in giovane et\u00e0."}
{"id": "2116927", "revid": "287204", "url": "https://it.wikipedia.org/wiki?curid=2116927", "title": "Hoheng\u00fcstow", "text": ""}
{"id": "2116936", "revid": "1305772", "url": "https://it.wikipedia.org/wiki?curid=2116936", "title": "Sputnik 11", "text": "Sputnik 11 pu\u00f2 riferirsi a:"}
{"id": "2116938", "revid": "1498232", "url": "https://it.wikipedia.org/wiki?curid=2116938", "title": "Nikon D2H", "text": "La Nikon D2H \u00e8 una macchina fotografica reflex digitale professionale presentata da Nikon il 22 luglio 2003. Utilizza un sensore JFET LBCAST Nikon da 4,1 megapixel di risoluzione. Nel 2005 fu presentata una versione migliorata, la D2Hs, con aggiunta di funzioni sviluppate sulla Nikon D2X. Come la maggior parte delle fotocamere digitali Nikon, anche la D2H monta un sensore in formato DX. Capace di scattare raffiche di 30 jpeg, 20 RAW o 15 TIFF a 8 fps. Tre modalit\u00e0 di colore: sRGB (portrait); AdobeRGB (wide gamut); sRGB (landscape). Sistema autofocus Multi-CAM2000"}
{"id": "2116945", "revid": "181392", "url": "https://it.wikipedia.org/wiki?curid=2116945", "title": "Flybaboo", "text": ""}
{"id": "2116971", "revid": "106583657", "url": "https://it.wikipedia.org/wiki?curid=2116971", "title": "Zichow", "text": "Zichow \u00e8 un comune di 625 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Gramzow.\nStoria.\nIl 31 dicembre 2001 vennero aggregati al comune di Zichow i comuni di Fredersdorf e Golm.\nSuddivisione amministrativa.\nIl territorio comunale si divide in 3 zone (\"Ortsteil\"), corrispondenti al centro abitato di Zichow e a 2 frazioni:"}
{"id": "2117018", "revid": "1305772", "url": "https://it.wikipedia.org/wiki?curid=2117018", "title": "Sputnik 12", "text": "Sputnik 12 pu\u00f2 riferirsi a:"}
{"id": "2117101", "revid": "1498232", "url": "https://it.wikipedia.org/wiki?curid=2117101", "title": "Nikon D2X", "text": "La Nikon D2X \u00e8 una macchina fotografica reflex digitale professionale presentata da Nikon il 16 settembre 2004. \u00c8 stato il migliore modello della linea di fotocamere Nikon fino a quando non \u00e8 stata soppiantata dal modello D2Xs e successivamente dalle D700 e D3, entrambe a pieno formato FX."}
{"id": "2117172", "revid": "154893", "url": "https://it.wikipedia.org/wiki?curid=2117172", "title": "Cosmos 2", "text": ""}
{"id": "2117194", "revid": "154893", "url": "https://it.wikipedia.org/wiki?curid=2117194", "title": "SORIMA", "text": ""}
{"id": "2117214", "revid": "1498232", "url": "https://it.wikipedia.org/wiki?curid=2117214", "title": "Nikon D700", "text": "La Nikon D700 \u00e8 una macchina fotografica reflex digitale di fascia professionale, presentata da Nikon nel luglio 2008. \u00c8 la seconda fotocamera digitale Nikon, dopo la D3, a utilizzare un sensore a pieno formato. Tale sensore, in tecnologia CMOS, ha una risoluzione di 12,1 megapixel.\nCaratteristiche salienti sono l'autofocus a 51 punti e la tropicalizzazione. La risoluzione di 12 megapixel, per quanto pi\u00f9 che sufficiente nella maggioranza degli utilizzi, risulta superata dalla concorrenza, ma permette di avere una maggiore resistenza al rumore, soprattutto in condizioni di scarsa luminosit\u00e0."}
{"id": "2117254", "revid": "2187", "url": "https://it.wikipedia.org/wiki?curid=2117254", "title": "Giovanna Delanque", "text": ""}
{"id": "2117285", "revid": "1924342", "url": "https://it.wikipedia.org/wiki?curid=2117285", "title": "Amnesty International", "text": "Amnesty International \u00e8 un'organizzazione non governativa internazionale impegnata nella difesa dei diritti umani. Lo scopo di Amnesty International \u00e8 quello di promuovere, in maniera indipendente e imparziale, il rispetto dei diritti umani sanciti nella \"Dichiarazione universale dei diritti umani\" e quello di prevenirne specifiche violazioni.\nStoria dell'organizzazione.\nL'organizzazione fu fondata il 28 maggio 1961 dall'avvocato inglese Peter Benenson, quando lanci\u00f2 sul The Observer di Londra un appello dal titolo \"I prigionieri dimenticati\" riferito all'arresto e alla condanna in Portogallo di due studenti resisi colpevoli di aver brindato alla libert\u00e0 delle colonie. L'organizzazione conta oggi oltre sette milioni di soci sostenitori, che risiedono in pi\u00f9 di 150 nazioni. Il suo simbolo \u00e8 una candela nel filo spinato.\nHa ricevuto il Premio Nobel per la pace nel 1977 per l'attivit\u00e0 di \"difesa della dignit\u00e0 umana contro la tortura, la violenza e la degradazione\". L'anno seguente \u00e8 stata insignita del Premio delle Nazioni Unite per i diritti umani.\nNel 1991, riceve il premio Colombe d'Oro per la Pace dell'Archivio Disarmo di Roma, per l\u2019azione contro la violazione dei diritti umani nell\u2019anno della Guerra del Golfo, che coincideva con il trentennale della sua fondazione.\nAmnesty International agisce contro le ingiustizie, proteggendo chi ne \u00e8 vittima; opera a favore delle persone incarcerate per motivi di coscienza, uomini o donne, le cui credenze, la loro origine o l'appartenenza religiosa o politica gli hanno valso la privazione della libert\u00e0; tenta di convincere i governi a modificare le leggi quando ingiuste. Amnesty International si oppone ugualmente e senza riserva a tutte le forme di tortura e alla pena di morte.\nNel perseguimento di questa visione, la missione di Amnesty International \u00e8 quella di svolgere ricerche e azioni per prevenire e far cessare gravi abusi dei diritti all'integrit\u00e0 fisica e mentale, alla libert\u00e0 di coscienza e di espressione e alla libert\u00e0 dalla discriminazione. Le azioni di Amnesty e le denunce si basano sull'accertamento dei fatti grazie ai ricercatori che operano sul campo, spesso in situazioni difficili, raccogliendo prove, registrando le violazioni, tenendo aggiornati i dati, parlando con le vittime.\nSignificato del simbolo.\nIl simbolo di Amnesty International \u00e8 la candela nel filo spinato (in inglese: \"candle in barbed wire\"), nota anche semplicemente come \"candela di \"Amnesty International\"\" (in inglese: \"the Amnesty candle\"). Realizzatrice del logo con la candela, a partire da un'idea del fondatore di \"Amnesty International\" Peter Benenson, fu l'artista britannica Diana Redhouse.\nIl filo spinato richiama la recinzione di un campo di prigionia soprattutto per richiamare la violenza di quell'argomento, a simboleggiare la detenzione protratta e le violazioni dei diritti umani perpetrate nei confronti dei prigionieri di coscienza; la candela accesa, che rimanda al motto spesso ricordato all'interno di \"Amnesty International\" \"\u00e8 meglio accendere una candela che maledire l'oscurit\u00e0\", rappresenta la volont\u00e0, da parte dell'organizzazione, di tenere sotto la luce dei riflettori ciascuna singola violazione dei diritti umani sulla quale essa lavora, perch\u00e9 l'opinione pubblica possa esserne edotta. Un ulteriore significato leggibile nella luce della candela \u00e8 la speranza nella giustizia per tutte le vittime delle violazioni dei diritti umani\nI gruppi.\nIl nucleo di base di Amnesty International \u00e8 rappresentato locale. In Italia vi sono 173 gruppi territoriali formati in media da una decina di soci e presenti in tutte le regioni oltre a circa trenta \"gruppi giovani\", formati da soci in et\u00e0 scolare o universitaria. Nella Svizzera Italofona ha sede uno dei tre \"Centri regionali\" su base linguistica e uno dei 97 gruppi attivi della sezione svizzera: il Gruppo Ticino, con quattro sedi nelle principali citt\u00e0 del Cantone.\nOgni gruppo Amnesty riceve periodicamente delle azioni dai coordinamenti nazionali e dal segretariato internazionale, con il compito di coinvolgere la popolazione del proprio territorio di competenza su tali tematiche generali o casi specifici. La trasformazione delle informazioni raccolte in effettiva pressione verso i governi violatori passa proprio attraverso un capillare coinvolgimento dell'opinione pubblica sul territorio.\nI gruppi Amnesty si occupano di raccogliere firme, di organizzare eventi e manifestazioni, provvedono inoltre ad attivit\u00e0 di raccolta fondi e di addestramento dei nuovi soci, rappresentano quindi a tutti gli effetti il movimento sul territorio.\nRapporto annuale sulla situazione dei diritti umani nel mondo.\nA cura del segretariato internazionale, viene redatto e pubblicato ogni anno, sia in cartaceo che in digitale, un rapporto dei diritti umani nel mondo (\"Amnesty International Annual Report\") che \u00e8 tradotto in pi\u00f9 lingue (tra cui l'italiano).\nRapporto 2019-2020 di giugno 2020.\nIl rapporto 2019-2020 \u00e8 suddiviso in sei principali macro Regioni: Africa subsahariana, Americhe, Asia e Pacifico, Europa orientale e Asia Centrale, Medio Oriente e Africa del nord, e denuncia, per ogni nazione appartenente ad una specifica Regione, i diritti umani violati nell'anno della pubblicazione del rapporto. La denuncia per ogni nazione a sua volta, \u00e8 suddivisa in paragrafi come, per citarne alcuni: \"Contesto\", \"Diritto all'alloggio - Sgomberi forzati\", \"Libert\u00e0 di riunione\", \"Uccisioni illegali\", \"Libert\u00e0 di espressione\", \"Sparizioni forzate\", \"Prigionieri politici\", \"Libert\u00e0 di espressione e di riunione\", \"Pena di morte\", \"Tortura ed altri maltrattamenti\", \"Uso eccessivo della forza\", \"Diritto alla salute - Mortalit\u00e0 materna\", \"Impunit\u00e0\", \"Controterrorismo - Detenzioni\", \"Condizioni carcerarie\", \"Diritto all'infanzia\", \"Ergastolo senza possibilit\u00e0 di libert\u00e0 provvisoria\", \"Diritto dei migranti\", \"Diritti dei rifugiati e migranti\", \"Minori non accompagnati\", \"Uccisioni arbitrarie\", \"Violenza contro le donne\", \"Diritti delle donne\", \"Rifugiati e richiedenti asilo\", \"Diritti delle persone lesbiche, gay, bisessuali, transgender e intersessuate\", \"Obiettori di coscienza\", \"Discriminazione - ROM\", \"Controterrorismo e sicurezza\".\nIl rapporto 2019 - 2020, stampato a giugno 2020, comprende, oltre che panoramiche per ognuna delle sei macro-regioni, anche 19 approfondimenti per quelle nazioni del mondo che si sono pi\u00f9 delle altre \"distinte\" per aver violato i diritti umani. Queste nazioni sono: Arabia Saudita, Brasile, Cina, Egitto, India, Iran, Libia, Myanmar, Polonia, Repubblica Centrafricana, Russia, Siria, Somalia, Sudan, Turchia, Ungheria e Venezuela ma anche Italia e Stati Uniti d'America.\nItalia.\nL'Italia viene denunciata per i \"rifugiati e richiedenti asilo\" e le relative \u00abpolitiche e la retorica anti-immigrazione del primo governo Conte\u00bb; la \"politica dei porti chiusi\"; per il \"diritto all'alloggio e gli sgomberi forzati\"; per \"tortura e altri maltrattamenti\". Per la tortura aggravata ad opera di 15 agenti di custodia nel carcere di San Gimignano (Siena) contro un detenuto. Per \"i decessi in custodia\" come per il processo che riguardava il decesso di Stefano Cucchi nel 2009 e per il \"commercio di armi\" (sospeso poi dal governo italiano) che vedeva come acquirenti l'Arabia Saudita e gli Emirati Arabi Uniti.\nStati Uniti d'America.\n\"Meccanismi Internazionali sui diritti umani\". Amnesty denuncia che il governo americano dell'amministrazione Trump a luglio 2019 dichiar\u00f2 che \u00abla sua linea attuale era di collaborare alle procedure sui diritti umani delle Nazioni Unite soltanto quando queste fossero \"vantaggiose per gli obiettivi della politica estera degli Usa\", rifiutando pertanto di cooperare con il meccanismo di esame sulla situazione dei diritti umani in territorio statunitense\u00bb.. Ancora una denuncia sui: \"Rifugiati, richiedenti asilo e migranti\"; su \"genere, sessualit\u00e0 e identit\u00e0\"; sulla \"libert\u00e0 di espressione\" e \"controterrorismo e sicurezza\"; \"tortura e altri maltrattamenti\"; \"violenza legata all'uso di armi da fuoco\"; \"pena di morte\" e \"uso eccessivo della forza\".\nPer quanto riguarda quest'ultimo aspetto Amnesty metteva in risalto che 1000 persone nel 2018 e almeno altrettanto nel 2019 sono stati gli uccisi \u00aba seguito dell'utilizzo di armi da fuoco da parte degli agenti\u00bb. Secondo tale rapporto \u00abgli afroamericani erano sproporzionalmente colpiti dall'uso di forza letale da parte della polizia\u00bb.\nRapporto annuale 2020-2021.\nL'ultimo rapporto di Amnesty International punta il dito in particolare sull'eccezionalit\u00e0 di un anno che \u00e8 stato caratterizzato dalla pandemia. L'alto numero delle vittime \u00e8 stato incrementato dalle ampie diseguaglianze esistenti, aggravato da sistemi sanitari minati da austerit\u00e0 e da istituzioni internazionali rese pi\u00f9 deboli nelle loro funzioni. La vera leadership emersa in questa situazione non \u00e8 stata politica, ma costituita da personale medico e sanitario, da scienziati, da tecnici e da tutti coloro che si sono occupati delle infinite necessit\u00e0 in situazioni di emergenza. La pandemia ha anche rivelato ancor pi\u00f9 le conseguenze tragiche dell'abuso di potere e sono state le singole persone a ribellarsi contro diseguaglianze, violenze ed esclusioni.\nDati dal Rapporto 2020-2021, informazioni tratte da ricerche su 149 paesi.\nControversia sulla rimozione temporanea dello status di \"prigioniero di coscienza\" di Aleksej Naval'nyj.\nNel febbraio 2021 Amnesty International ha deciso di rimuovere lo status prigioniero di coscienza ad Aleksej Naval'nyj, a causa dei commenti fatti sui migranti 14 anni prima, considerati come discorsi d'odio. Amnesty ha affermato che una persona che ha \"sostenuto la violenza o l'odio\" \u00e8 esclusa dall'attuale definizione di prigioniero di coscienza. Amnesty International si \u00e8 scusata per il \"cattivo tempismo\" che ha consentito al Governo della Federazione Russa di \"aizzare\" la controversia contro i sostenitori di Naval'nyj.\nUn portavoce anonimo di Amnesty International a Mosca ha detto alla BBC di ritenere che fosse stata presumibilmente organizzata una campagna di propaganda contro Naval'nyj, rendendo pi\u00f9 evidenti i suoi precedenti commenti controversi. La decisione di Amnesty \u00e8 stata descritta dai media occidentali come \"un'enorme vittoria per la propaganda di stato russa\" che ha minato il sostegno di Amnesty al rilascio di Naval'nyj. A seguito di tali accuse, Amnesty International ha risposto: \"Le notizie secondo le quali la decisione di Amnesty International \u00e8 stata influenzata dalla campagna diffamatoria dello stato russo contro Naval'nyj sono false. Mai dichiarazioni falsamente attribuite a Navalny o informazioni destinate unicamente a screditarlo sono state prese in considerazione. La propaganda delle autorit\u00e0 russe \u00e8 facilmente riconoscibile.\"\nIl 7 maggio, Amnesty International ha ridato lo status di \"prigioniero di coscienza\" a Naval'nyj, in quanto la Corte europea dei diritti dell'uomo ha sostenuto l'attivista dichiarando ingiusta la sua detenzione, e per il fatto che lo stesso Naval'nyj ha anche riveduto molte posizioni, scusandosi per aver cavalcato all'epoca l'onda del nazionalismo."}
{"id": "2117302", "revid": "1652134", "url": "https://it.wikipedia.org/wiki?curid=2117302", "title": "Giannino Bosi", "text": "Biografia.\nAl momento dello smembramento dell'esercito italiano a seguito dell'8 settembre 1943 (Armistizio di Cassibile) Bosi \u00e8 sottotenente di complemento aggregato al primo Reggimento fanteria della Brigata \"Re\".\nBosi \u00e8 uno dei primi organizzatori della Resistenza friulana, dove, sulle alture contornanti il corso del Tagliamento, operava la Brigata Garibaldi \"Tagliamento\", brigata di cui Bosi prese il comando per un certo periodo.\nNell'autunno-inverno del 1944, nelle zone in cui interveniva la formazione partigiana di Bosi, fu sferrata una durissima offensiva da parte dei nazifascisti, a cui era aggregato anche il battaglione \"Valanga\" della X\u00aa MAS.\nNei dintorni di Tramonti di Sotto (Pordenone), la brigata di Bosi esaur\u00ec le munizioni e Giannino Bosi, piuttosto che cadere nelle mani dei nazifascisti, riserv\u00f2 l'ultimo proiettile a disposizione per se stesso.\nLa stessa scelta fu fatta dalla giovane conosciuta col nome di battaglia \"Paola\", Jole De Cillia, compagna di Bosi, decorata alla memoria con la medaglia d'argento al valor militare.\nIl battaglione \"Valanga\" il giorno dopo la cattura fucil\u00f2 10 combattenti della Brigata dietro il cimitero di Tramonti di Sotto.\nIl comandante partigiano riposa nel cimitero di Piacenza, dove la cittadinanza ha fatto scolpire un piccolo monumento; a Piacenza \u00e8 anche intitolata a Bosi una sezione dei DS."}
{"id": "2117378", "revid": "1498232", "url": "https://it.wikipedia.org/wiki?curid=2117378", "title": "Nikon D3X", "text": "La Nikon D3x \u00e8 una fotocamera reflex digitale professionale (DSLR), dotata di un sensore full frame (35\u00a0mm) da 24.5 megapixel, annunciata dalla Nikon Corporation il primo dicembre 2008. La D3x \u00e8 la seconda fotocamera Nikon ad offrire un sensore full frame, dopo la D3. Come modello di punta, a differenza della D3s, modello predisposto per lo sport, la performance agli alti ISO e un pi\u00f9 alto numero di fotogrammi al secondo, la D3x offre un non indifferente aumento di risoluzione (praticamente doppia rispetto alla D3s) e nel dettaglio dell'immagine. La D3s e la D3x seguono le precedenti D1, D2H, D2Hs, D2x, D2xs e D3 nelle reflex top di gamma prodotte per i fotografi professionisti da Nikon, che a sua volta dividono il podio con la F6, reflex a pellicola.\nCaratteristiche.\nOffre le medesime potenzialit\u00e0 della D3s, includendo una robusta costruzione impermeabile del corpo macchina, un'impugnatura verticale integrata, un'automatica correzione dell'aberrazione cromatica laterale, della vignettatura e della distorsione ottica, come, del resto, della rotazione dell'immagine in playback.\nRicezione.\nLa macchina di una risoluzione estremamente alta, l'opzione di registrare immagini a 14 bit per canale, e un filtro anti-aliasing molto valido (che Nikon proclama come unico, sebbene non ne fornisca numerosi dettagli), permettono una qualit\u00e0 dell'immagine molto alta, con un range dinamico ed una accuratezza cromatica superiori rispetto a quelli delle altre macchine digitali a 35\u00a0mm.\nLa ricezione della D3x \u00e8 stata molto positiva, da parte di recensori indipendenti, sebbene puntassero il dito con veemenza contro pochi dettagli, ad esempio l'alto prezzo. Imaging Resource concluse che la D3x produce la pi\u00f9 alta qualit\u00e0 d'immagine di qualsiasi altra DSLR loro avessero mai testato sino a quella data. Digital Photography Review conclude, ugualmente, che la risoluzione e il dettaglio d'immagine sono sorprendenti, probabilmente i migliori di ogni altra reflex in commercio, includendo la pi\u00f9 vicina avversaria, la EOS-1Ds Mark III. Nikon asserisce la D3x una competitrice per i dorsi medio formato, un'affermazione supportata sia dai test che dai molti utilizzatori della D3x, che riportano le loro esperienze online. Dal lato negativo, Digital Photography Review fa notare che D3x \u00e8 pi\u00f9 lenta della precedente D3, sia in termini di scatti al secondo, che di resa agli alti ISO. Come molti recensori, anche loro si inasprirono sullo svantaggio pi\u00f9 ovvio della D3x. La fotocamera ha un prezzo di listino di 7600\u20ac, sebbene il prezzo di mercato sia minore.\nLa Nikon D3x \u00e8 stata testata da molti recensori indipendenti. Immagini esempio a tutte le velocit\u00e0 della pellicola possono essere comparate. Nel maggio 2009, la D3x vinse il TIPA European Photo &amp; Imaging Award, nella categoria \"Miglior reflex digitale\"."}
{"id": "2117402", "revid": "599013", "url": "https://it.wikipedia.org/wiki?curid=2117402", "title": "Fattore XII", "text": "Il fattore XII chiamato anche fattore di Hageman \u00e8 una glicoproteina del peso molecolare di 80000 Dalton. \u00c8 sintetizzato come zimogeno e fa parte della famiglia delle serina proteasi. \nEsso \u00e8 il primo fattore della via intrinseca della coagulazione del sangue. Viene attivato dal contatto con la matrice extracellulare, in particolare dalle macromolecole di collagene, e attiva a sua volta il fattore XI per proseguire la cascata della coagulazione.\nStruttura.\nIl fattore XII \u00e8 lungo 596 aminoacidi e consiste di due catene, una catena pesante (353 residui) e una catena leggera (243 residui) tenuti insieme da un legame disolfuro. Sono 80.000 dalton. La sua catena pesante contiene due domini di tipo fibronectinico (tipo I e II), due domini epidermici del fattore di crescita, un dominio kringle e una regione ricca di prolina e la sua catena leggera contiene il dominio della proteasi. Recentemente, la struttura del dominio tandem del fattore di coagulazione XII, simile a FnI-EGF, \u00e8 stata risolta mediante cristallografia a raggi X.\nStoria.\n\u00c8 stato scoperto nel 1955 dal dott. Oscar Ratnoff studiando il sangue di un trentasettenne, John Hageman, che lavorava come ferroviere. Hageman doveva essere sottoposto ad intervento chirurgico e agli esami preoperatori il suo sangue presentava un allungamento del tempo di coagulazione, nonostante egli non avesse mai avuto problemi di sanguinamento durante precedenti procedure chirurgiche. Dopo essere stato informato di questo dato paradossale, il Dott. Ratnoff decise di studiare il sangue di Hageman, scoprendo che era carente di un fattore che non era stato ancora identificato.\nIn seguito, Ratnoff ha scoperto che la carenza del fattore Hageman \u00e8 una malattia autosomica recessiva, dopo aver esaminato diverse persone affini che avevano la carenza. Paradossalmente, l'embolia polmonare ha contribuito alla morte di Hageman dopo un incidente professionale nel 1968. \nDa allora, studi di casi e studi clinici hanno identificato un'associazione tra trombosi e deficit del fattore XII. Gli epatociti esprimono il fattore di coagulazione del sangue XII.\nFunzione.\nIl fattore XII fa parte della cascata della coagulazione e attiva il fattore XI e la precallikreina in vitro. Il fattore XII stesso viene attivato per il fattore XIIa da superfici caricate negativamente, come il vetro. Questo \u00e8 il punto di partenza del pattern intrinseco. Il fattore XII pu\u00f2 anche essere usato per avviare cascate di coagulazione in studi di laboratorio\nIn vivo, il fattore XII viene attivato per contatto con i polianioni. Le piastrine attivate secernono polimeri inorganici, polifosfati. Il contatto con polifosfati attiva il fattore XII e avvia la formazione di fibrina per via intrinseca della coagulazione con importanza critica per la formazione di trombi. Targeting di polifosfati con fosfatasi ha interferito con l'attivit\u00e0 procoagulante delle piastrine attivate e ha bloccato la trombosi indotta da piastrine nei topi. L'aggiunta di polifosfati ripristina la coagulazione plasmatica difettosa dei pazienti con sindrome di Hermansky-Pudlak, indicando che il polimero inorganico \u00e8 l'attivatore del fattore XII endogeno in vivo. L'attivazione del fattore XII del polifosfato piastrinico fornisce il collegamento dall'emostasi primaria (formazione di un tappo piastrinico) all'emostasi secondaria (formazione di reticoli fibrinici)\nPatologie correlate.\nIl deficit congenito del fattore XII \u00e8 un difetto di coagulazione ereditario autosomico recessivo. Il gene \u00e8 situato sul cromosoma 5, in particolare (5q33-qter). \u00c8 prevalentemente negli ebrei Ashkenaziti. Nonostante determini in vitro un allungamento isolato dell'aPTT, non causa emorragia, ma determina un aumento del rischio trombotico. La diagnosi viene fatta con il dosaggio specifico del fattore XII.\nIl fattore XII svolge un ruolo importante nella formazione del coagulo durante le misurazioni in vitro del tempo parziale di tromboplastina, il che fa s\u00ec che queste misurazioni siano marcatamente prolungate nei pazienti con deficit di fattore XII, in genere ben oltre ci\u00f2 che si osserva nell'emofilia A, nell'emofilia B o carenza di fattore XI. Tutto questo, incluso il meccanismo di ereditariet\u00e0, vale anche per gli altri fattori di contatto, pre-callicreina (fattore Fletcher) e chininogeno ad alto peso molecolare.\nDeficit del fattore XII possono predisporre gli individui a un maggiore rischio di trombosi venosa a causa del ruolo del fattore XII come uno dei catalizzatori per la conversione del plasminogeno alla sua forma fibrinolitica attiva di plasmina.\nIl fattore XII viene attivato anche dalle endotossine, in particolare il lipide A."}
{"id": "2117424", "revid": "465169", "url": "https://it.wikipedia.org/wiki?curid=2117424", "title": "Brava gente - Storie di fine secolo", "text": "Brava gente - storie di fine secolo \u00e8 il secondo album in studio del gruppo musicale italiano Lyricalz, pubblicato nel 1999 dalla Area Cronica."}
{"id": "2117457", "revid": "344503", "url": "https://it.wikipedia.org/wiki?curid=2117457", "title": "Salvatore Totino", "text": "Biografia.\nTotino nasce a New York nel 1964 nel popoloso borough di Brooklyn da genitori italiani, Orlando Totino e Gina Candido, emigranti calabresi di Gioiosa Ionica (RC).\nEsordisce come direttore della fotografia a fine degli anni novanta incominciando con piccoli documentari direct-to-video.\nDal 2007 \u00e8 membro dell'American Society of Cinematographers (ASC), un'organizzazione cinematografica di direttori della fotografia."}
{"id": "2117467", "revid": "204012", "url": "https://it.wikipedia.org/wiki?curid=2117467", "title": "Fattore di Hageman", "text": ""}
{"id": "2117469", "revid": "429330", "url": "https://it.wikipedia.org/wiki?curid=2117469", "title": "Garfield e i suoi amici", "text": "Garfield e i suoi amici (\"Garfield and Friends\") \u00e8 una serie televisiva a cartoni animati prodotta da Film Roman e creata dallo stesso autore del fumetto Jim Davis, ispirato ai personaggi delle strisce comiche \"Garfield\" e \"U.S. Acres\" (in Europa \"Orson's farm\"). La serie \u00e8 stata trasmessa sulla rete CBS con 3 episodi alla volta per un totale di 121 puntate da 22 minuti. Poi trasmessa per la prima volta in Italia dal 1990 su Rai 1 parte di \"Big!\" e \"Solletico\" e pi\u00f9 tardi Rai 3 parte di \"Melevisione\" nel 1999, Italia 1 e RaiSat Ragazzi nel 2003.\nDoppiaggio.\nL'edizione italiana \u00e8 stata adattata da due cast di doppiatori diversi, uno per la serie a cura di Bruna Bertani ed un altro per gli episodi speciali pubblicati in VHS dalla Fabbri Editore. \nIl doppiaggio della serie \u00e8 stato eseguito sotto la direzione di Renato Cortesi e Danilo De Girolamo (il quale doppia anche il personaggio di Roy) e con i dialoghi di Rodolfo Cappellini, Luigi Calabr\u00f2, Daniela Pulci Redi, Edoardo Salerno e Deddi Savagnone. \nInvece quello dedicato agli speciali \u00e8 stato effettuato presso lo studio Cometa sotto la direzione di Tiziana Valenti."}
{"id": "2117476", "revid": "57872", "url": "https://it.wikipedia.org/wiki?curid=2117476", "title": "Cappella di San Sebastiano (Albisola)", "text": ""}
{"id": "2117478", "revid": "114314540", "url": "https://it.wikipedia.org/wiki?curid=2117478", "title": "Costituzione mista", "text": "Secondo Polibio, Roma poggiava su una costituzione mista, risultato della sintesi delle tre forme di governo pi\u00f9 importanti, cio\u00e8: la monarchia (rappresentata a Roma dai consoli), l'aristocrazia (rappresentata dal senato) e la democrazia (rappresentata dai comizi). In questa costituzione, Polibio coglie le caratteristiche pi\u00f9 profonde del percorso storico compiuto da Roma. In tal modo si contribuisce alla teorizzazione e alla giustificazione dell'imperialismo romano.\nGi\u00e0 altri studiosi greci avevano teorizzato che le tre forme principali di governo, la monarchia, l'aristocrazia e la democrazia, degenerassero inevitabilmente rispettivamente in tirannide, oligarchia e oclocrazia. Giunta l'oclocrazia il ciclo si ripete con un ritorno alla monarchia (\"anakyklosis\", anaciclosi). Secondo Polibio, nel caso della costituzione mista anche Roma non pu\u00f2 sfuggire alla degenerazione.\nLa costituzione romana repubblicana \u00e8 stata definita dallo storico greco Polibio come il migliore e pi\u00f9 illustre esempio di costituzione mista, grazie all'armonia ed all'equilibrio intercorrenti fra i tre organi depositari del potere, ovvero il senato, i consoli ed i comizi.\nCi\u00f2 che, secondo Polibio, ha determinato la grandezza di Roma \u00e8, oltre all'eccellenza della sua preparazione militare, l'armonico sviluppo della sua costituzione, che prevede un contemperamento delle tre essenziali forme di governo: monarchia, aristocrazia e democrazia. Esse sono rispettivamente rappresentate, nella Repubblica romana, dal potere dei consoli, dalle funzioni del Senato e dalle prerogative degli organismi popolari. La costituzione romana \u00e8 quindi un riuscito esempio di \u201ccostituzione mista\u201d, per Polibio l'unica forma di governo stabile e capace di bilanciare la tendenza alla degenerazione istituzionale. Nel VI libro viene descritta l'anaciclosi (anak\u00f9klosis), il processo di ritorno ciclico secondo il quale le principali forme di governo (monarchia, aristocrazia e democrazia) e le relative degenerazioni (tirannide, oligarchia e demagogia) si succedono l'una all'altra in un fatale trapasso involutivo: dalla monarchia alla tirannide, dall'aristocrazia all'oligarchia, dalla democrazia alla oclocrazia (potere delle masse). Roma, tuttavia, pu\u00f2 ritardare questo processo storico di decadenza grazie alla sua costituzione ed alla straordinaria preparazione militare, ma non vi si potr\u00e0 sottrarre.\nUlteriore elemento di stabilit\u00e0 per Roma \u00e8 la compattezza dei suoi valori etici, salvaguardati dalla religione e in funzione della vita pubblica: l'insieme di valori, norme, riti sono finalizzati alla conservazione della stabilit\u00e0 politica (a Polibio fu del tutto estranea ogni autentica concezione religiosa)."}
{"id": "2117489", "revid": "599013", "url": "https://it.wikipedia.org/wiki?curid=2117489", "title": "Diocesi di Huancav\u00e9lica", "text": ""}
{"id": "2117495", "revid": "2187", "url": "https://it.wikipedia.org/wiki?curid=2117495", "title": "Santa Giovanna della Croce", "text": ""}
{"id": "2117518", "revid": "57872", "url": "https://it.wikipedia.org/wiki?curid=2117518", "title": "Chiesa di San Matteo (Albisola)", "text": ""}
{"id": "2117521", "revid": "48344", "url": "https://it.wikipedia.org/wiki?curid=2117521", "title": "Otium", "text": ""}
{"id": "2117598", "revid": "767487", "url": "https://it.wikipedia.org/wiki?curid=2117598", "title": "Lamya", "text": "Biografia.\nNata in Kenya da genitori omaniti e cresciuta in Oman e successivamente in Egitto e a Londra, per continuare la sua carriera musicale si \u00e8 trasferita a New York. Inizialmente si \u00e8 formata come cantante classica e .\nNel 1991 ha cantato nel coro principale di \"Break 4 Love\" di DJ Vaughn Mason e nel coro principale dei Soul II Soul. Ha poi seguito i Duran Duran nell'album \"The Wedding Album\" accompagnandoli nel loro tour mondiale del 1993/1994 e nel successivo album \"Thank You\", seguito anche questo dal tour del 1995, e ha collezionato una partecipazione in Italia, sempre insieme alla band londinese, al Festival di Sanremo con il brano White Lines. Ha partecipato a esibizioni con David Bowie e James Brown.\nNel 2002 \u00e8 uscito, per l'etichetta discografica J Records, il suo primo album, \"Learning from Falling\", del quale ha composto e prodotto le canzoni utilizzando testi che aveva scritto dall'et\u00e0 di 11 anni.\nDa quest'album sono stati estratti due singoli, \"Empires\" uscito anche in Italia e inserito nella compilation del Festivalbar 2003, il quale ha avuto un buon riscontro radiofonico e \"Black Mona Lisa\", del quale c'\u00e8 anche un remix con il rapper indiano Juggy D.\nUn remix di \"Empires\" ha raggiunto la prima posizione della classifica dance statunitense nel 2002.\n\u00c8 morta a causa di un infarto in Oman, il suo paese d'origine, l'8 gennaio 2009 all'et\u00e0 di 36 anni."}
{"id": "2117600", "revid": "18323", "url": "https://it.wikipedia.org/wiki?curid=2117600", "title": "Emme (rivista)", "text": "Emme (\"M\") \u00e8 stato un giornale satirico italiano ad uscita settimanale, in allegato al quotidiano \"l'Unit\u00e0\" dal 17 settembre 2007 al 26 gennaio 2009, dopo quattro numeri zero pubblicati fra 16 aprile e il 25 giugno 2007, per un totale di 69 numeri.\nSi proponeva come diretto discendente delle storiche riviste satiriche \"Tango\" e \"Cuore\", anch'esse allegate al giornale dell'allora Partito Comunista Italiano.\nIl supplemento vantava la collaborazione di alcuni fra i pi\u00f9 famosi vignettisti d'Italia, da Sergio Staino (che ne \u00e8 stato l'ideatore) a Ellekappa, da Vincino ad Altan, molti dei quali appartenenti alla vecchia squadra dei redattori di \"Tango\" e \"Cuore\". Inoltre hanno collaborato Gianni Allegra, Mauro Biani, Kangiano, Frago Comics, Franzaroli e molti altri\nPremi.\nNel 2008 ha vinto il premio di Forte dei Marmi come miglior giornale di satira politica.\nLa chiusura.\nCon un editoriale di Sergio Staino sul numero del 19 gennaio 2009, si \u00e8 dichiarata la chiusura della rivista a causa della difficolt\u00e0 da parte dell'editore di coprire i costi del giornale satirico."}
{"id": "2117603", "revid": "112913481", "url": "https://it.wikipedia.org/wiki?curid=2117603", "title": "Kugluktuk", "text": "Kugluktuk (Inuinnaqtun: \"Qurluktuk\", \"luogo dell'acqua mossa\"; Inuktitut: \u1581\u1550\u14d7\u1585\u1450\u1585, Coppermine fino al 1\u00ba gennaio 1996) \u00e8 un insediamento della Regione di Kitikmeot nel Nunavut, in Canada. L'abitato si trova a sudovest dell'Isola Victoria, ed \u00e8 il pi\u00f9 occidentale dell'intero Nunavut, al confine con i Territori del Nord-Ovest. Per il censimento del 2016 la popolazione era di 1,491 abitanti, con una crescita dell 11,4% rispetto al 2006.\nSociet\u00e0.\nLingue e dialetti.\nLa lingua tradizionale della regione \u00e8 quella Inuinnaqtun, scritta con i caratteri latini, e non con quelli della scrittura Inuktitut. Come anche a Cambridge Bay, Bathurst Inlet e a Umingmaktok, i caratteri tradizionali vengono utilizzati solamente in circostanze ufficiali dal governo del Nunavut.\nGeografia fisica.\nTerritorio.\nKugluktuk \u00e8 situata lungo la costa dell'Oceano Artico. Il territorio circondante \u00e8 caratterizzato dalla forte presenza di rocce e montagne. Nella regione il clima \u00e8 subartico, con lunghi e freddi inverni, leggere nevicate, ed estati troppo brevi per la crescita di arbusti. Esistono anche alcuni alberi, ma sono rari e sparsi nel territorio.\nLa vegetazione \u00e8 composta da piccoli cespugli, licheni, more, bacche e fiorellini.\nEconomia.\nServizi.\nLa comunit\u00e0 gode di tutti i servizi primari di un paese, come l'ufficio postale, il Northern Store, un negozio cooperativo. L'intero paese \u00e8 coperto dalla rete Internet wireless. Vi sono due scuole: la \"Kugluktuk High School\" e la \"Jimmy Hikok Ilihakvik\".\nNel giugno 2004 nel centro del paese si ruppe un gasdotto, e dalla fessura uscirono oltre 2.000 litri di gasolio."}
{"id": "2117617", "revid": "86599", "url": "https://it.wikipedia.org/wiki?curid=2117617", "title": "Cratere Jackson", "text": "Jackson \u00e8 un cratere lunare di 71,38 km situato nella parte nord-orientale della faccia nascosta della Luna, a sudovest del cratere Mineur e a nord-nordest del cratere McMath.\nIl cratere \u00e8 situato al centro di un ampio sistema di raggi. Un lembo di materiale a pi\u00f9 alta albedo ricopre la superficie entro il diametro del cratere, con una fascia leggermente pi\u00f9 scura lungo i bastioni esterni. Oltre quel raggio, i raggi formano ampie sezioni che si espandono sempre pi\u00f9 diffuse e a ciuffi con la distanza. Le sezioni pi\u00f9 vaste si trovano approssimativamente su archi di 90\u00b0 a nordest e a sudovest, mentre un arco pi\u00f9 ristretto si proietta verso sud-sudest. I raggi proseguono per centinaia di chilometri attraverso la superficie.\nIl margine del cratere \u00e8 ben definito e non consumato in modo significativo. Il bordo ha una forma all'incirca poligonale, con la parte sudorientale pi\u00f9 arrotondata. Le pareti interne mostrano alcuni terrazzamenti. La superficie interna \u00e8 generalmente livellata, con alcune irregolarit\u00e0 nella zona nordorientale; qualche porzione di terreno presenta un'albedo relativamente alta.\nIl cratere \u00e8 dedicato all'astronomo scozzese John Jackson.\nCrateri correlati.\nAlcuni crateri minori situati in prossimit\u00e0 di Jackson sono convenzionalmente identificati, sulle mappe lunari, attraverso una lettera associata al nome."}
{"id": "2117641", "revid": "110157", "url": "https://it.wikipedia.org/wiki?curid=2117641", "title": "NBA Development League 2007-2008", "text": "La stagione della NBA Development League 2007-2008 fu la settima edizione della NBA D-League. La stagione si concluse con la vittoria degli Idaho Stampede, che sconfissero gli Austin Toros 2-1 nella serie finale.\nSquadre partecipanti.\nRispetto alla stagione precedente le franchigie furono divise in tre \"division\": dalla \"Eastern Division\" si formarono la \"Central Division\" e la \"Southwest Division\", che si affiancarono alla gi\u00e0 esistente \"Western Division\".\nFecero il loro ingresso nella Lega quattro franchigie create ex novo: i Fort Wayne Mad Ants, gli Iowa Energy, i Rio Grande Valley Vipers, gli Utah Flash. Cessarono invece di esistere gli Arkansas RimRockers e i Fort Worth Flyers.\nPlay-off.\nNBA D-League Finals.\nGara 1\nGara 2\nGara 3"}
{"id": "2117645", "revid": "316089", "url": "https://it.wikipedia.org/wiki?curid=2117645", "title": "X-men", "text": ""}
{"id": "2117736", "revid": "1543377", "url": "https://it.wikipedia.org/wiki?curid=2117736", "title": "Broken Home", "text": "Broken Home \u00e8 il terzo ed ultimo singolo dei Papa Roach dall'album \"Infest\" del 2000.\nLa canzone.\nIl testo parla dei problemi vissuti dal cantante del gruppo durante l'infanzia: i suoi genitori divorziarono quando aveva solo 6 anni.\nVideo musicale.\nIl video \u00e8 stato girato in un set simile alla casa in cui Jacoby trascorse l'infanzia, ed in alcune scene vengono mostrati episodi in cui suo padre violenta la madre oppure si ubriaca e viene arrestato. In altre scene vi sono i componenti del gruppo che suonano la canzone nel salotto dell'abitazione, e che verso la fine del brano distruggono dei quadri e gli strumenti."}
{"id": "2117765", "revid": "767487", "url": "https://it.wikipedia.org/wiki?curid=2117765", "title": "Viktor Car\u00ebv", "text": "Carriera.\nClub.\nGioc\u00f2 durante tutto il corso della sua carriera in un solo club, la , con la quale manc\u00f2 di poco il traguardo delle 300 partite, vincendovi quattro campionati sovietici ed essendone il capitano per 189 partite, record di partite giocate da capitano per la societ\u00e0 sovietica.\nNazionale.\nCon la nazionale di calcio dell'Unione Sovietica vinse il , accumulando dodici presenze nel corso della sua carriera internazionale, partecipando anche al mondiale di .\nAllenatore.\nDopo il ritiro allen\u00f2 l' prima da vice e successivamente da commissario tecnico; nel 1979 guid\u00f2 la Dinamo Mosca. Dal 1975 al 1982 \u00e8 il direttore sportivo della scuola calcio della Dinamo Mosca."}
{"id": "2117769", "revid": "4711", "url": "https://it.wikipedia.org/wiki?curid=2117769", "title": "Reno, Nevada", "text": ""}
{"id": "2117772", "revid": "118518553", "url": "https://it.wikipedia.org/wiki?curid=2117772", "title": "Antichi doveri", "text": "Gli Antichi doveri (in inglese Old Charges) sono una serie di manoscritti medievali che sono posti alla base della tradizione e delle regole della massoneria moderna. Di essi fanno parte tra gli altri il \"Manoscritto regio\" (anche noto come \"Manoscritto Halliwell\" o \"Poema regius\") e il \"Manoscritto Cooke\".\nIl \"Manoscritto regius\", datato intorno al 1390, \u00e8 quello che attualmente \u00e8 ritenuto il pi\u00f9 antico; di qualche decennio successivo il \"Manoscritto Cooke\" dei primi decenni del XV secolo; a questi pi\u00f9 antichi ne seguono altri di rilevante importanza. Tra di essi figura il \"Manoscritto Grande loggia\" n\u00ba 1, del 1583 (\"Grand Lodge n\u00b0 1 Manuscript\"). Precedono la creazione della Prima gran loggia d'Inghilterra del 1717: il \"Manoscritto Edinburgh\" del 1696, il \"Manoscritto Chetwode Crawley\" del 1700, il \"Manoscritto Watson\" del 1687, il \"Manoscritto Sloane\" del 1700, il \"Manoscritto Dumfries\" n\u00ba4 del 1710, il \"Trinity College\" del 1711, ed altri.\nManoscritto regio.\nIl manoscritto regio \u00e8 un poema scritto in lingua inglese intorno alla fine del XIV secolo. Dopo essere stato venduto alla Royal Library (da questo avvenimento la denominazione di \"regio\"), fu infine donato al British Museum alla fine del XVIII secolo.\nI temi trattati nel manoscritto sono principalmente:\nManoscritto Cooke.\nIl manoscritto Cooke \u00e8 molto simile al Manoscritto regio ma \u00e8 scritto in prosa. \u00c8 databile alla prima met\u00e0 del XV secolo.\nManoscritto Dumfries.\nDegli \"Antichi doveri\" fa parte anche il \"Manoscritto Dumfries n\u00ba 4\", catechismo massonico datato 1710, il cui testo si compone di 13 capitoli."}
{"id": "2117797", "revid": "4711", "url": "https://it.wikipedia.org/wiki?curid=2117797", "title": "Sioux Falls, South Dakota", "text": ""}
{"id": "2117803", "revid": "83531", "url": "https://it.wikipedia.org/wiki?curid=2117803", "title": "Influenza austriaca nella moda militare", "text": "L'esercito dell'Impero austro-ungarico, fra XVIII e XX secolo, ebbe significativa influenza sulla moda militare di tutta l'Europa, ivi compreso l'Impero russo, e, indirettamente, degli Stati Uniti d'America. Dettagli ed uniformi in uso alle truppe imperiali fornirono notevole ispirazione per il vestiario dei militari di altri stati tanto che alcuni di questi elementi sono ad oggi ancora presenti.\nStoria.\nLe prime uniformi austriache a dettare moda in Europa furono quelle degli ussari. Questo tipo di cavalleria leggera, originatosi nel Regno d'Ungheria durante il XV secolo, era caratterizzato, nel XVIII secolo, da uniformi riccamente decorate da trecciole di lana (alamari) e passamaneria varia spesso irrobustita da filo metallico policromo, pare con la presunta funzione di proteggere il cavaliere dalle sciabolate degli avversari. Diffusisi in tutti gli eserciti d'Europa durante il Settecento, gli ussari si rifecero sempre alla moda austro-ungarica per ci\u00f2 che concerne le uniformi, fossero essi cavalieri del Regno di Francia, del Regno di Prussia o dell'Impero russo.\nIn Francia ed in Gran Bretagna, reparti di cavalleria (es. artiglieria a cavallo) o corpi ibridi di fanteria-cavalleria (cacciatori a piedi e a cavallo, dragoni, ecc.) furono dotati di uniformi simili a quelle degli ussari.\nDettagli.\nI primi capi di vestiario ad essere imitati furono, nel Settecento, gli elementi costitutivi della divisa da ussaro:\nSuccessivamente fu imitata la \"kuksma\", un distintivo berretto in pelliccia, versione pi\u00f9 bassa e floscia del colbacco militare, dotata di una falda laterale di stoffa, spesso spiovente da un lato.\nNell'Ottocento la \"bustina\", nelle versioni di fanteria e cavalleria, fu copiata dai maggiori paesi europei che adottarono questi pratici e poco costosi effetti di vestiario per le uniformi di servizio o da fatica dei propri militari.\nIl primo modello fu adottato dai serbi e da questi nella prima guerra mondiale, pass\u00f2 ai russi e agli americani che ancor oggi mantengono delle versioni assai simili all'originale modello austriaco. Il secondo modello fu adottato dagli inglesi e per il loro tramite si diffuse nel mondo anglosassone, soprattutto fra i reparti dell'aviazione, in una versione semplificata. Questo modello fu di ispirazione al berretto da fatica della seconda met\u00e0 dell'Ottocento, che sostitu\u00ec la precedente bustina nello stesso esercito austro-ungarico, munito di visiera di cuoio o di stoffa, ovvero privo, divenne di uso universale, estendendosi anche alle truppe da montagna dell'esercito imperiale tedesco. Nella seconda guerra mondiale esso costitu\u00ec il modello per il berretto da campo di tutte le truppe di terra tedesche ed \u00e8 ancora in uso in foggia simile all'originale.\nNel primo Ottocento, quale copricapo di servizio degli ufficiali, l'impero austriaco adott\u00f2 un berretto a visiera di foggia semplificata denominato kappi. Si trattava di un basso copricapo a forma troncoconica che aveva lo scopo di risparmiare gli elaborati copricapi da parata nell'attivit\u00e0 giornaliera. Esso con il nome di kep\u00ec costitu\u00ec il modello prescelto dai francesi, quando, nelle prime campagne d'Africa contro l'Algeria equipaggiarono i militari di divise pi\u00f9 semplici ed adatte al clima del nordafrica."}
{"id": "2117805", "revid": "4711", "url": "https://it.wikipedia.org/wiki?curid=2117805", "title": "Des Moines, Iowa", "text": ""}
{"id": "2117810", "revid": "1543377", "url": "https://it.wikipedia.org/wiki?curid=2117810", "title": "Takin' Back My Love", "text": "Takin' Back My Love \u00e8 una canzone registrata per il primo \"Greatest Hits\" inglese nella carriera musicale del cantante spagnolo Enrique Iglesias. La canzone \u00e8 stata prodotta da RedOne, che ha precedentemente prodotto la hit \"Just Dance\" di Lady Gaga. Nella canzone \u00e8 presente la cantante statunitense Ciara, che ha collaborato insieme al cantante alla scrittura del brano. La canzone \u00e8 stata posticipata dal dicembre 2008 al gennaio 2009, per la commercializzazione nel mercato statunitense.\nVideo.\nCome confermato da Enrique agli American Music Awards del 2008, lui e Ciara, hanno iniziato a girare il video a dicembre. Il regista del video \u00e8 Ray Kay, nella sua seconda collaborazione con Anthony Mandler, dopo \"Poker Face\" di Lady Gaga. La data di distribuzione \u00e8 avvenuta nel febbraio 2009.\nIl video \u00e8 interamente girato in blue-screen per dare via un set di colori raggiante ma monotono. Il video si apre una vista di ritratti di Enrique e Ciara, poi un interruttore che mostra ironicamente i due litigare e spingendo avanti e indietro al di fuori della casa. I due si separano, e la canzone inizia con il primo verso di Enrique. Lui Canta e il video torna ad una scena dove Ciara \u00e8 contro un muro. Il coro inizia con Enrique: lo si vede buttare le cose fuori da un contatore e fuori da alcuni cassetti.\nIl versetto seguente entra Ciara a piedi nella stanza apparentemente arrabbiata con Enrique. Mentre canta la sua strofa, lei procede nel prendere una giacca con la scritta \"Da C, con Amore\" e si dirige verso la piscina e lancia la giacca in acqua. Ci\u00f2 che ne deriva poco dopo \u00e8 un avanti e indietro di argomenti che coinvolge i due distruggendo la casa, da Enrique che lancia piatti e bicchieri fuori dal frigorifero, e Ciara che versa vernice sulla parte superiore della sua auto. Poi, i due in poco tempo si incontrano nella sala da pranzo della casa, dove ovviamente ancora hanno dei sentimenti l'uno per l'altro. Si baciano e poi eseguono passi sensuali di danza l'uno contro l'altro. Poi, Ciara torna alla realt\u00e0 e afferra la sua mano di dosso, i due subito si vedono tornare a discutere e distruggendo quel che resta della casa. Mentre il video sta per finire, i due sono visti in una sala da pranzo distrutta con le luci tremolanti e rotte, avvicinandosi l'un l'altro ancora una volta. Enrique poi afferra Ciara, e il video si conclude con i due che si baciano e sorridono.\nClassifiche.\n1 Versione con Sarah Connor"}
{"id": "2117837", "revid": "339392", "url": "https://it.wikipedia.org/wiki?curid=2117837", "title": "Viktor Tsarev", "text": ""}
{"id": "2117904", "revid": "30909", "url": "https://it.wikipedia.org/wiki?curid=2117904", "title": "Carattere jolly", "text": ""}
{"id": "2117944", "revid": "666668", "url": "https://it.wikipedia.org/wiki?curid=2117944", "title": "0181", "text": "0181 \u00e8 stato il prefisso telefonico assegnato al distretto di Savona agli albori della teleselezione.\nSuccessivamente, al distretto fu assegnato il prefisso 019, per un distretto che comprende la parte orientale della provincia di Savona ed il comune di Pareto (AL) e che confina con i distretti di Albenga (0182) a sud-ovest, di Mondov\u00ec (0174) a ovest, di Alba (0173) a nord-ovest, di Acqui Terme (0144) a nord e di Genova (010) a est."}
{"id": "2117954", "revid": "287204", "url": "https://it.wikipedia.org/wiki?curid=2117954", "title": "Zacharias Topelius", "text": "Giornalista e professore di storia, Topelius si interess\u00f2, insieme a Runeberg e Lonnrot, alla conservazione e alla diffusione del patrimonio culturale nazionale finlandese. \nNella Finlandia dell'Ottocento, bilingue e dominata dalla corrente nazionalistico-romantica, Topelius pubblic\u00f2 raccolte di liriche romantiche, in versi armoniosi e duttili, forse i pi\u00f9 musicali che siano mai stati scritti in lingua svedese. \nCon \"Racconti di un medico militare\", periodo 1853-1867, si pone proprio sulla scia di Runeberg nell'intento di dare al popolo finlandese una tradizione storica. Molto note e diffuse sono le sue \"Fiabe\", periodo 1847-1852 e le \"Letture per bambini\", 1865-1896; \u00e8 inoltre autore del canto natalizio \"Nu s\u00e5 kommer julen\"."}
{"id": "2118000", "revid": "729019", "url": "https://it.wikipedia.org/wiki?curid=2118000", "title": "Torre Cervia", "text": "Torre Cervia \u00e8 una torre costiera del Lazio, situata sul promontorio del Circeo in provincia di Latina, nel comune di San Felice Circeo.\nLa torre fu fatta edificare nel 1563 da papa Pio IV per contrastare le frequenti incursioni dei saraceni, ma materialmente la costruzione avvenne ad opera dei signori di Sermoneta e San Felice Circeo.\nConosciuta anche come \"La Torraccia\" per lo stato di rovina in cui giaceva, Torre Cervia veniva cos\u00ec descritta dal capitano Giulio Cesare Grillo, Provveditore Generale della Marina Pontificia:\nLa torre fu distrutta nel 1809 e poi ricostruita nel 1947 per volere del Conte E. P. Galeazzi."}
{"id": "2118046", "revid": "151436", "url": "https://it.wikipedia.org/wiki?curid=2118046", "title": "Cicolano-aquilano-reatino", "text": ""}
{"id": "2118061", "revid": "1318658", "url": "https://it.wikipedia.org/wiki?curid=2118061", "title": "Latium Festival", "text": "Il Latium Festival \u00e8 un progetto culturale che ogni anno presenta eventi e spettacoli di folclore internazionale in alcune citt\u00e0 della regione Lazio.\nStruttura.\nGli eventi proposti dal Latium Festival sono:\nIniziativa principale del Latium Festival \u00e8 il Latium World Folkloric Festival \u2013 Arti e Tradizioni popolari del mondo, manifestazione folklorica internazionale che persegue gli obiettivi emanati dal CIOFF (O.N.G. in relazioni formali con l'UNESCO) e che annualmente offre spettacoli artistici ed occasioni di scambio con 11 gruppi folklorici provenienti da tutti i continenti.\nOrigini e finalit\u00e0.\nIl Latium Festival nasce nel 2007 dall'esperienza del Festival della Collina, iniziativa culturale della cittadina di Cori e della provincia di Latina che ha promosso per oltre trent'anni la conoscenza della cultura folklorica di tutto il mondo. Il Latium Festival \u00e8 stato creato, infatti, su iniziativa delle due associazioni culturali \u201cLatium\u201d di Roma e \u201cFestival della Collina\u201d di Cori, con l'importante coorganizzazione dell'Associazione artistico/musicale \u201cTres Lusores\u201d e dell'Associazione culturale \u201cFanfarra Antiqua\u201d. Il Festival pu\u00f2 contare sul supporto e l'impegno di circa 100 giovani volontari, sul patrocinio e contributo di diversi enti pubblici quali la Regione Lazio, la Provincia di Roma, la Provincia di Latina, il Comune di Roma, il Comune di Cori, altri comuni del Lazio e la collaborazione della Fondazione \"Roffredo Caetani\" di Ninfa.\nIl palinsesto di iniziative del Festival \u00e8 ideato con la finalit\u00e0 di promuovere una cultura scientifica e critica del folklore e delle arti tradizionali, valorizzando al contempo le tradizioni e l'immagine del Lazio in Italia e nel mondo. Gli obiettivi vengono raggiunti mediante la comprensione reciproca delle varie diversit\u00e0 culturali, e tramite modalit\u00e0 di interrelazione aperte al dialogo.\nLatium World Folkloric Festival \u2013 Arti e Tradizioni popolari del mondo.\nIniziativa principe del Latium Festival, il Latium World Folkloric Festival propone annualmente e per la durata di dieci giorni (a cavallo tra i mesi di luglio e agosto) una serie di spettacoli di danze e musiche della tradizione popolare di tutto il mondo, ospitando nel comune di Cori 11 gruppi folklorici internazionali per un totale di circa 500 artisti. Le manifestazioni artistiche hanno luogo in diversi comuni del Lazio, con residenza elettiva nelle citt\u00e0 di Roma e Cori.\nGli eventi del Latium World Folkloric Festival perseguono gli obiettivi emanati dal CIOFF. \nAll'interno di questa rete di iniziative ed eventi, il folklore rappresenta il collante fra le varie persone e i popoli che vi partecipano. In consonanza alle direttive emanate dal CIOFF e dall'UNESCO, e con il fine comune di educare le persone alla \u201cCultura della Pace\u201d, gli artisti del mondo incontrano soprattutto la gente del luogo, proponendo un sunto delle proprie radici culturali ed entrando in contatto con altre tradizioni e culture, in modo da valorizzare il potere fondamentalmente unificante del folklore.\nLatium Folk &amp; Ethnic Music Fest \u2013 Melodie e Ritmi popolari del mondo.\nIl Latium Festival include il Latium Folk &amp; Ethnic Music Fest \u2013 Melodie e Ritmi popolari del mondo, nato con l'obiettivo di dare spazio alla musica folk, italiana ed estera. Partecipano a questa iniziativa musicisti, etnomusicologi ed antropologi che hanno l'occasione di confrontarsi con i musicisti giunti a seguito dei gruppi del Festival. Il Latium Folk &amp; Ethnic Music Fest si presenta come percorso artistico e culturale nel quale si avvicendano meeting musicali, conferenze e concerti di musica etnica e popolare con la partecipazione di artisti noti e meno noti, italiani e stranieri. \nAll'edizione del 2007 ha partecipato, tra gli altri, l'etnomusicologo Ambrogio Sparagna con il concerto \u201cTaranta d'Amore\u201d; hanno preso parte all'edizione del 2008, invece, Eugenio Bennato, con il concerto \u201cGrande Sud\u201d, e il gruppo \u201cMusicanti del Piccolo Borgo\u201d. Questi artisti hanno contribuito non solo con esibizioni pubbliche e concerti, ma anche e soprattutto con seminari e workshop in cui la cultura della musica popolare viene resa accessibile a tutti grazie a spiegazioni esemplificative e dimostrazioni dirette tramite l'uso di strumenti della tradizione. Significativi da questo punto di vista i seminari organizzati da Ambrogio Sparagna nel 2007 ed il workshop dei \u201cMusicanti del Piccolo Borgo\u201d nella suggestiva cornice della Cappella di S. Oliva a Cori (XII secolo d.C.).\nLatium Food Handicraft &amp; Enogastronomic Festival \u2013 Itinerari Enogastronomici e Artigianato tipico del mondo.\nLo studio scientifico dell'artigianato tipico, dei vecchi mestieri e delle antiche arti, \u00e8 uno degli interessi del CIOFF, per questo la manifestazione artistica principale viene affiancata dal Latium Food Handicraft &amp; Enogastronomic Festival. L'iniziativa prevede l'allestimento di vari stand espositivi di diversa natura: l'enogastronomia e l'artigianato tipico del Lazio e dei paesi da cui provengono i gruppi artistici sono un'ulteriore occasione di scambio fra culture lontane. \u00c8 possibile degustare o comprare i prodotti del territorio del Lazio e dei monti Lepini grazie alla partecipazione di numerosi produttori agricoli della zona, ma anche ammirare o acquistare pezzi di artigianato nel mercatino multietnico organizzato dai gruppi stessi del Festival. Gli stand sono situati nelle vicinanze del palco dove hanno luogo gli spettacoli, in modo da unire i diversi ambiti del folklore: danze e musiche ma anche cibo, vino e artigianato. Il fine dell'iniziativa \u00e8 di incentivare la crescita di una cultura critica e scientifica del folklore e delle arti tradizionali del mondo, in particolare quelle dei monti Lepini e del Lazio, che il tempo va cancellando, nella convinzione che l'unico modo per costruire un futuro solido sia permettendo alle nuove generazioni di riappropriarsi dei valori del passato.\nIniziative collaterali.\nOltre ai tre eventi maggiori del festival, le seguenti iniziative sono nate dalla necessit\u00e0 di esplorare individualmente singoli aspetti della diversit\u00e0 culturale coinvolta nel Latium Festival.\nSi tratta di una iniziativa multimediale in cui si presenta al pubblico del Festival un compendio delle tradizioni popolari del mondo attraverso una mostra di immagini e video.\nI centri storici dei comuni che prendono parte al progetto sono teatro di una sfilata alla quale partecipano tutti i gruppi. Il corteo segue percorsi all'interno dei borghi e si ferma per brevi spettacoli improvvisati nei luoghi d'incontro degli abitanti.\n\u00c8 previsto un appuntamento per discutere sulla cultura del folklore, inteso nel senso etimologico di sapere (\u201clore\u201d) creato dal popolo (\u201cfolk\u201d).\nDurante il festival vengono organizzati seminari in cui i gruppi hanno la possibilit\u00e0 di parlare della propria cultura al pubblico, presentare la storia dei loro costumi, delle musiche e delle danze. Il settore scientifico/culturale del festival trova qui uno dei suoi momenti pi\u00f9 significativi. Grazie al contributo di studiosi delle discipline e del pubblico stesso, i workshops sono un'ottima occasione per trattare le tematiche propriamente etniche, religiose e politiche dei territori e delle nazioni dai quali provengono i gruppi del Festival.\nDurante il soggiorno dei gruppi presso il comune ospitante, essi vengono ospitati per una giornata (abitualmente, la domenica) nelle case delle famiglie del territorio lepino. Agli artisti viene offerto il pranzo ed un'opportunit\u00e0 di condividere un momento di vita quotidiana con la gente del luogo.\nDopo gli spettacoli serali, i volontari organizzano serate con musica per incentivare il processo di socializzazione fra i gruppi e la popolazione del territorio e tra i membri dei diversi gruppi.\nDal momento che le numerose iniziative del Festival richiamano l'attenzione di migliaia di spettatori, oltre che la presenza di centinaia di artisti da tutto il mondo, l'Organizzazione del Festival ha ritenuto opportuno caratterizzare ogni edizione con una tematica attuale di interesse globale. Le tematiche sono affrontate attraverso mostre di pittura, fotografie, coreografie ed altre forme artistiche.\nAd oggi i temi affrontati sono i seguenti: \u201cAcqua, Madre della Vita\u201d (edizione 2007), riguardante la problematica mondiale dell'uso responsabile dell'acqua, e \u201cS'io fossi foco\u2026 \u2013 Uomo, Energia, Civilt\u00e0\u201d (edizione 2008), sulla ricerca di nuove fonti di energia rinnovabili.\nSi affiancano alle tematiche di interesse mondiale le iniziative di solidariet\u00e0 e di raccolta fondi per il sostegno dei bambini poveri nel mondo."}
{"id": "2118070", "revid": "21880", "url": "https://it.wikipedia.org/wiki?curid=2118070", "title": "Nossi-b\u00e9", "text": ""}
{"id": "2118083", "revid": "767487", "url": "https://it.wikipedia.org/wiki?curid=2118083", "title": "Kamikaze Girls", "text": " \u00e8 un film del 2004 diretto da Tetsuya Nakashima.\nIl soggetto \u00e8 tratto da una light novel di Novala Takemoto.\nLa storia di \"Kamikaze Girls\" ruota intorno a due studentesse di nome Momoko Ryugasaki (Ky\u014dko Fukada) ed Ichigo Shirayuri (Anna Tsuchiya), detta \"Ichiko\" perch\u00e9 il suo vero nome significa \"fragola\", dalle personalit\u00e0 diametralmente opposte: la prima \u00e8 una romantica esponente della moda Lolita, l'altra \u00e8 una motociclista Yankee rude e violenta.\nTrama.\nMomoko \u00e8 una ragazza nata a K\u014dbe che vive nel sogno irrealizzabile di essere vissuta nel periodo rococ\u00f2 francese e spende tutti i propri risparmi in costosissimi abiti Moda Lolita del brand Baby, The Stars Shine Bright, che indossa quotidianamente. Suo padre \u00e8 un piccolo criminale che aveva vissuto falsificando abiti Versace, ma poi era caduto in rovina, venendo dapprima lasciato dalla moglie e poi venendo costretto dalle difficolt\u00e0 finanziarie a trasferirsi dalla madre con Momoko.\nPer racimolare un po' di soldi, Momoko decide di mettere su un giornale di annunci un'inserzione per tentare di vendere alcuni dei capi finti-Versace, che il padre ha conservato. All'inserzione risponde la selvaggia ma ingenua Ichiko, che fa parte di una \"gang\" di \"biker\" femminile. Nonostante Momoko trovi inizialmente Ichiko piuttosto sgradevole, gradualmente le due ragazze finiscono per diventare amiche.\nProduzione.\nIl film \u00e8 stato girato a Shimotsuma (da cui prende appunto il nome il film), nella prefettura di Ibaraki, ed \u00e8 stato prodotto nel 2004. Alcune sequenze sono state realizzate in animazione dallo Studio 4\u00b0C, mentre la colonna sonora \u00e8 stata realizzata dalla celebre compositrice giapponese Y\u014dko Kanno."}
{"id": "2118095", "revid": "1961843", "url": "https://it.wikipedia.org/wiki?curid=2118095", "title": "Storia generale dei pirati", "text": "La Storia generale dei pirati (\"A General History of the Robberies and Murders of the Most Notorious Pyrates\") del capitano Charles Johnson, pubblicata per la prima volta a Londra nel 1724, presenta le vite dei pirati pi\u00f9 celebri del tempo, alternando fatti storici e particolari di pura finzione.\nL'opera ebbe grandissimo successo e fu subito riproposta in altre tre edizioni. L'ultima di queste fu pubblicata nel 1726, con l'aggiunta di un volume che include le biografie di altri dodici personaggi. Il successo del saggio anche in epoca recente \u00e8 da attribuire sia al tema trattato, con la presenza di immagini di pirati e piratesse da poco catturati e giustiziati, sia al mistero celato dietro il nome dell'autore, per molto tempo creduto uno pseudonimo di Daniel Defoe.\nContenuto.\n\u00c8 questo il primo libro che affronta e descrive il mondo dei pirati e dei filibustieri.\nViene anzitutto illustrata la differenza tra corsari, bucanieri e filibustieri, nonch\u00e9 il significato della \nJolly Roger, la tradizionale bandiera nera dei pirati, con le sue varianti e simbologie.\nViene quindi descritta ampiamente la vita dei pirati, partendo dall'annessione alla ciurma e arrivando alle modalit\u00e0 delle loro morti, che avvenivano solitamente attraverso la violenza.\nDiventavano pirati spesso forzatamente: dopo la cattura della nave i marinai venivano obbligati a unirsi ai nemici, e molti di essi aderivano con entusiasmo, nel lasciare una vita altrettanto pericolosa e dura ma anche meno redditizia.\nViene inoltre illustrato come la pirateria vivesse secondo leggi proprie:\nle decisioni importanti venivano prese da tutto l'equipaggio per alzata di mano, il capitano stesso veniva eletto dalla ciurma e la sua condotta seguita e giudicata dal quartiermastro, un uomo della ciurma, che insieme ad essa poteva persino rimuoverlo dall'incarico.\nIl capitano inoltre dava ordini solo in battaglia e riceveva la stessa quantit\u00e0 di bottino dei suoi uomini, con cui divideva peraltro anche il posto dove dormire.\nI pirati erano solitamente canaglie di ogni tipo: delinquenti, evasi, perseguitati, disertori e contrabbandieri, ma erano anche ex capitani di navi mercantili, esperti o meno aiutanti in comando, ex corsari e nobili che si convertivano alla pirateria per sete d'avventura.\nUniti nel loro sogno di libert\u00e0 e nel comune ideale di vita che prevedeva una ricchezza facile e veloce da sperperare poi altrettanto rapidamente, si ritenevano, pi\u00f9 che meri delinquenti, oppressi ribellatisi alla corruzione dei governatori del Nuovo Mondo, con i quali per\u00f2 compivano grandi affari, ottenendo l'omert\u00e0.\nPer poter attuare queste idee, depredavano, catturavano o affondavano ogni nave mercantile avvistata.\nIl loro sogno era finire la carriera in Madagascar o in qualche isola vicino, a godersi le ricchezze, anche se i pi\u00f9 di loro \u201channo la carriera troncata di netto, da un salto improvviso nell'altro mondo\u201d, come riporta l'autore.\nUno dei capitoli \u00e8 dedicato alla Repubblica di Libertalia, creata intorno al 1700 nel nord del Madagascar, dove persone di ogni nazionalit\u00e0 si riunivano per praticare la pirateria ai danni delle navi schiaviste e contrabbandiere, praticando la fratellanza interrazziale e una sorta di democrazia parlamentare. Per la fine di questa repubblica non esistono spiegazioni storiche.\nBiografie dei pirati.\nTutte queste notizie si deducono dalle biografie di 20 pirati, contemporanei all'autore, che ne descrive le origini, l'arruolamento, le imprese e le morti.\nIn queste biografie viene illustrato il mondo dei pirati sia attraverso la descrizione dei luoghi e delle popolazioni locali, sia attraverso aneddoti comici, curiosi ma anche romantici, come la vita parallela delle uniche due piratesse Anne Bonny e Mary Read.\nFu proprio questo libro a creare il mito del pirata come oggi lo conosciamo noi e al quale si sono ispirati scrittori come Robert Louis Stevenson e James Matthew Barrie, nonch\u00e9 sceneggiatori come quelli del successo cinematografico contemporaneo \"Pirati dei Caraibi\".\nDi seguito sono riportati i nomi dei pirati di cui l'autore narra le gesta:\nStoria dei pirati - Volume II.\nVi \u00e8 un secondo volume, sempre scritto dal capitano Charles Johnson, in cui vengono trattati altri pirati:"}
{"id": "2118156", "revid": "363629", "url": "https://it.wikipedia.org/wiki?curid=2118156", "title": "Panteismo classico", "text": "Il panteismo classico \u00e8 una forma di panteismo che pone in equivalenza l'esistenza con Dio senza tentare di ridefinire o minimazzare alcuno dei due termini e che ha un atteggiamento inclusivo rispetto alle altre fedi del mondo. \u00c8 un concetto classico che \u00e8 rappresentato da molte religioni e tradizioni religiose inclusi l'Induismo, il Buddhismo, la Cabala, il neopaganesimo e la New Age.\nA causa di alcuni cambiamenti nell'uso della parola \"panteismo\" oggi, il panteismo classico si distingue principalmente per la sua semplicit\u00e0 e compatibilit\u00e0 con altre tradizioni religiose. In molti modi, il panteismo classico \u00e8 simile al monismo, in quanto vede tutte le cose, dall'energia alla materia al pensiero al tempo come aspetti di un solo Dio. "}
{"id": "2118157", "revid": "1543377", "url": "https://it.wikipedia.org/wiki?curid=2118157", "title": "NBA Development League All-Star Weekend 2008", "text": "L'NBA Development League All-Star Weekend 2008, svoltosi a New Orleans, vide la vittoria finale della squadra denominata \"Squadra blu\" sulla \"Squadra rossa\" per 117 a 99.\nJeremy Richardson, dei Fort Wayne Mad Ants, fu nominato MVP della partita.\nSul modello dell'NBA All-Star Weekend, rispetto alla stagione precedente, furono introdotti degli spettacoli di contorno, e proprio per dare maggiore risalto alla Lega, la manifestazione fu inserita all'interno dell'NBA All-Star Weekend 2008."}
{"id": "2118167", "revid": "1428919", "url": "https://it.wikipedia.org/wiki?curid=2118167", "title": "Bartolom\u00e9 Torres Naharro", "text": "Della prima parte della sua vita si hanno pochissime notizie. Caduto prigioniero dei pirati, riusc\u00ec ad ottenere il riscatto e si fece sacerdote e si stabil\u00ec in Italia.\nQui, a Napoli prima ed a Roma poi, venne a contatto con l'ambiente dell'alto clero. Nel 1517 pubblic\u00f2 la Propaladia, raccolta completa delle sue opere liriche e teatrali, preceduta da un proemio in cui l'autore espone le sue teorie sull'arte drammatica.\nL'opera di Torres Naharro, caratterizzata dalla coesistenza non armonicamente fusa della tradizione castigliana e del classicismo umanistico italiano, \u00e8 notevole soprattutto per la quantit\u00e0 di temi, motivi e tecniche, sviluppati in seguito dal teatro spagnolo. Egli riconosceva la commedia come un artificio divertente inscenato da persone vere e ne accettava la tradizionale suddivisione in cinque jornadas oltre a sottolinearne il \"decoro\", con questo intendendo la corrispondenza fra dramatis persona e attore (\u00abche il servo si comporti da servo, che il nobile faccia altrettanto...\u00bb ) s\u00ec che in questo modo il pubblico non potesse avere particolari problemi nell'approcciare l'opera; tale obiettivo poteva essere conseguito attraverso una adeguata retorica o abiti adatti al personaggio. Ma la cura che Naharro aveva per il pubblico \u00e8 oltretutto verificabile dalla presenza, nelle sue opere, di una divisione interna tra introduzione e argomento, il primo essendo un monologo scherzoso tenuto da uno dei personaggi verso il pubblico con l'obiettivo di presentargli l'argomento."}
{"id": "2118207", "revid": "1926649", "url": "https://it.wikipedia.org/wiki?curid=2118207", "title": "Enrico Nicolini", "text": "Carriera.\nGiocatore.\nCresciuto nelle giovanili della , esord\u00ec in Serie A con la prima squadra nella stagione 1973-1974. Ha vestito poi le maglie del (nel 1977-1978 con cui ottenne una promozione dalla Serie B), del e dell' in massima categoria. Chiuse la carriera in B con il e poi ancora col Catanzaro.\nIn carriera ha collezionato complessivamente 237 presenze e 25 reti in Serie A e 155 presenze e 9 reti in Serie B.\nI tifosi sampdoriani lo soprannominarono \"il Netzer di Quezzi\" paragonandolo al campione tedesco e ricordando il suo quartiere di origine.\nAllenatore.\nDa allenatore esord\u00ec con il in C2, quindi and\u00f2 al per passare al Palermo in B nel 1993-1994 (esonerato) e allenare poi principalmente in Serie C; ha fatto parte dello staff di Carlo Mazzone al e recentemente \u00e8 stato osservatore per il Bologna.\nDal 14 novembre del 2009 ha collaborato come secondo allenatore del , in Romania, con Andrea Mandorlini, conquistando il titolo di Campioni di Romania battendo l'Arges per 2-1 e la Coppa Rumena contro il Vaslui.\nL'8 gennaio 2013 viene scelto come nuovo allenatore del Bogliasco, squadra della riviera genovese militante in Serie D. A fine stagione, nonostante la salvezza raggiunta, non viene confermato e viene sostituito da Marco Sesia.\nIl 9 luglio 2013 entra a far parte dello staff tecnico del , alle dipendenze di Andrea Mandorlini col quale aveva gi\u00e0 collaborato in passato. Arrivati in Serie A, il 30 novembre 2015 Mandorlini viene esonerato con il suo staff. Tifoso della Sampdoria, nel febbraio 2017 rifiuta il ruolo di vice di Mandorlini al . La stagione seguente \u00e8 opinionista delle partite delle squadre Primavera su Sportitalia. Il 24 aprile 2018 segue Mandorlini alla in B come collaboratore tecnico, fino all'esonero del 4 novembre nella stagione successiva. Non avendo seguito Mandorlini a Padova, nel settembre del 2020 riparte come opinionista di Primocanale.\nIl 17 agosto 2021 viene ufficializzato il suo ritorno alla Sampdoria dopo 45 anni nel ruolo di allenatore della selezione Under-16. Il 5 novembre seguente annuncia di lasciare la squadra per andare a collaborare con Giovanni Invernizzi, responsabile del settore giovanile blucerchiato.\n\u00c8 inoltre docente presso la facolt\u00e0 di Scienze Motorie dell'Universit\u00e0 di Genova. Sua figlia Jessica, classe '85 ed ex giornalista di Telenord, \u00e8 la responsabile dell'ufficio stampa del Governatore ligure Giovanni Toti.\nStatistiche.\nStatistiche da allenatore.\n\"Statistiche aggiornate al 5 maggio 2013.\""}
{"id": "2118214", "revid": "762947", "url": "https://it.wikipedia.org/wiki?curid=2118214", "title": "Auf zum Tanze!", "text": "Auf zum Tanze! (A danzare!) op. 436, \u00e8 una polka veloce di Johann Strauss (figlio).\nStoria.\nCon queste parole, Victor Leon (librettista delle operette di Johann Strauss \"Simplicius\" (1887), \"Wiener Blut\" (1899) e poi librettista de \"La vedova allegra\" di Franz Leh\u00e1r), descrisse per i lettori del \"Wiener Allgemeine Zeitung\" (4 marzo 1888) l'arrivo di oltre un centinaio di ospiti per il primo ballo dato dall'autore nella sua nuova casa di Vienna.\nTra gli illustri ospiti vale la pena di citare lo scultore Viktor Tilgner, l'artista Josef Zrnich, gli editori musicali Alwin Cranz e Gustav Lewy, il compositore Adalbert von Goldschmidl, il direttore del Theater an der Wien Franz Jauner e gli scrittori Ludwig Hevesi e Vincenz Chiavacci.\nPrima che iniziasse la cena, il pianista Alfred Gr\u00fcnfeld, esegu\u00ec il suo minuetto op. 31 e Gustav Walter cant\u00f2 l'aria \"Der Frhling lacht\" dall'operetta di Strauss \"Simplicius\", accompagnato al pianoforte dal compositore stesso. La cena, commissionata al famoso ristoratore Eduard Sacher, venne interrotta da due discorsi, non ufficiali, in uno dei quali il Dr. Fialla recit\u00f2 una spiritosa poesia basata su giochi di parole riferiti ai titoli delle operette di Strauss.\nDopo cena a ogni ospite fu consegnato, in ricordo della serata, un dono accompagnato da un biglietto indicante la data del ballo, circondata da un motivo floreale, e contenente un facsimile autografato della nuova \"polka-schnell\" composta da Johann Strauss appositamente per l'occasione.\nSui biglietti vi era inoltre incisa una poesia scritta dal poeta Ganghofer Ludwig (1855-1920) che fu fra le altre cose, presente alla sua lettura. La poesia diede il titolo alla nuova polka e fu un ottimo invito per gli ospiti a ballare:\nSolo alle 8:30 di domenica mattina gli ospiti lasciarono la festa, dopo una colazione a base di caff\u00e8, per riprendersi dopo pi\u00f9 di undici ore di baldoria.\nIl pubblico viennese non ebbe la possibilit\u00e0 di ascoltare questo pezzo esaltante fino a quando Eduard Strauss lo diresse nella sua versione orchestrale il 21 ottobre 1888 nella sala d'oro del Musikverein. L'occasione dell'esecuzione fu l'apertura della nuova stagione di concerti della domenica di Eduard, in cui erano inclusi sette nuovi brani oltre ad \"Auf zum T\u00e4nze!\", l'overture di Franz Schubert \"Fierrabras\", un frammento di balletto di Delibes, il valzer di Johann \"Sinnen und Minnen\" op. 435 e la polka mazurka di Eduard \"Aus den schlesischen Bergen\" op. 260.\nLa casa editrice Cranz pubblic\u00f2 la polka veloce di Johann l'anno successivo recante la dedica \"Per il suo caro amico Dottor Ludwig Ganghofer\", completa di tutti e quattro i versetti della poesia di Ganghofer."}
{"id": "2118231", "revid": "486946", "url": "https://it.wikipedia.org/wiki?curid=2118231", "title": "Supercoppa di Lega di Serie C1", "text": ""}
{"id": "2118289", "revid": "315424", "url": "https://it.wikipedia.org/wiki?curid=2118289", "title": "Vescovo Emerito", "text": ""}
{"id": "2118301", "revid": "104458", "url": "https://it.wikipedia.org/wiki?curid=2118301", "title": "Nata\u0161a Bokal", "text": "Agli inizi della carriera, prima della dissoluzione della Jugoslavia (1991), gareggi\u00f2 per la nazionale jugoslava.\nBiografia.\nSpecialista delle prove tecniche originaria di \u0160kofja Loka, Nata\u0161a Bokal in Coppa del Mondo ottenne il primo risultato di rilievo il 9 gennaio 1990 sull'impegnativo tracciato di Hinterstoder, piazzandosi 6\u00aa in slalom speciale; l'11 gennaio 1991 sulle nevi di casa di Kranjska Gora sal\u00ec per la prima volta sul podio, giungendo 2\u00aa in slalom gigante alle spalle della fuoriclasse svizzera Vreni Schneider, e il giorno seguente sulla stessa pista, in slalom speciale, conquist\u00f2 l'unica vittoria di carriera, nonch\u00e9 primo podio. Nel febbraio dello stesso anno partecip\u00f2 ai Mondiali di Saalbach-Hinterglemm, sua prima presenza iridata, aggiudicandosi la medaglia d'argento nello slalom speciale vinto dalla Schneider e classificandosi 12\u00aa nello slalom gigante.\nConvocata per i XVI Giochi olimpici invernali di , sua prima presenza olimpica, fu la prima donna slovena a partecipare a un'Olimpiade e si classific\u00f2 32\u00aa nel supergigante, 13\u00aa nello slalom gigante, 7\u00aa nella combinata e non concluse lo slalom speciale. Quattro anni dopo, ai Mondiali di Sierra Nevada 1996, ottenne il 10\u00ba posto nello slalom speciale e non complet\u00f2 lo slalom gigante, mentre nella successiva rassegna iridata di Sestriere 1997 fu 18\u00aa nello slalom gigante e non termin\u00f2 lo slalom speciale.\nAi XVIII Giochi olimpici invernali di fu 20\u00aa nello slalom gigante e 11\u00aa nello slalom speciale; l'anno dopo ai Mondiali di Vail/Beaver Creek 1999, sua ultima presenza iridata, nelle stesse specialit\u00e0 fu rispettivamente 20\u00aa e 13\u00aa. Conquist\u00f2 l'ultimo podio in Coppa del Mondo il 29 dicembre 1999 a Lienz, piazzandosi 2\u00aa in slalom speciale dietro a Sabine Egger; tre anni dopo si present\u00f2 al cancelletto di partenza dello slalom speciale dei XIX Giochi olimpici invernali di , suo ongedo olimpico, dove termin\u00f2 9\u00aa. Si conged\u00f2 dall'attivit\u00e0 agonistica il 5 gennaio 2003 a Bormio, non qualificandosi per la seconda manche dello slalom speciale di Coppa del Mondo in programma.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2118327", "revid": "22475", "url": "https://it.wikipedia.org/wiki?curid=2118327", "title": "Ormurin langi", "text": "Ormurin Langi (dal faroese \"il lungo serpente\") \u00e8 una canzone molto popolare nelle F\u00e6r \u00d8er. \u00c8 stata scritta nel 1830 da Jens Christian Djurhuus.\nQuesta canzone ha 86 versi e parla del re Olaf I di Norvegia: il titolo \"Ormurin langi\" si riferisce infatti all'omonima nave del sovrano scandinavo.\nStoria.\nAttorno al 1800 ci fu un vero e proprio aumento dell'interesse generale nei confronti delle ballate tradizionali faroesi, dette kv\u00e6\u00f0i, che sopravvivevano nella tradizione popolare ed erano cantate accompagnando una danza. Anche prima del 1800, Jens Christian Svabo aveva registrato qualche ballata, ma tale attivit\u00e0 sub\u00ec un vero e proprio decollo verso quell'anno, e i nomi di Johan Henrik Schr\u00f8ter, J\u00f3annes \u00ed Kr\u00f3ki e, in un secondo momento, V. U. Hammershaimb possono essere menzionati al riguardo.\nLe antiche ballate erano viste per il loro valore storico, ma contemporaneamente si svilupp\u00f2 un interesse anche in quelle pi\u00f9 recenti, ad esempio con contenuto comico, le t\u00e1ttur, e furono composte nuove ballate nel vecchio stile. Uno dei poeti pi\u00f9 significativi fu appunto Jens Christian Djurhuus (1773-1853), che in origine era un semplice agricoltore in Kollafj\u00f8r\u00f0ur, noto anche per aver composto \"P\u00fakalj\u00f3mur\" (\"La ballata del diavolo\"), un poema epico basato su una traduzione danese del \"Paradiso perduto\" di John Milton.\nL'autore prese maggiormente i soggetti per le sue ballate dalle saghe norrene, come ad esempio l\"'Heimskringla\" e la saga dei Faroesi, la storia di come gli abitanti delle Isole F\u00e6r \u00d8er furono convertiti al Cristianesimo sotto Sigmundur Brestisson, nonostante la resistenza di Tr\u00f3ndur \u00ed G\u00f8tu.\nPoich\u00e9 l'autore viveva nel periodo denominato romanticismo, la letteratura nordica era generalmente molto in voga e, per questo motivo, i faroesi abbracciarono immediatamente questo tipo di composizioni. In un resoconto di viaggio scritto nel 1847-48 da V. U. Hammershaimb si trova scritto: \nDescrizione.\n\"Ormurin Langi\" prende spunto dal resoconto descritto nella Heimskringla della famosa Battaglia di Svolder dell'anno 1000, dove i re svedesi e danesi, assieme al norvegese Eir\u00edkr H\u00e1konarson (Il Conte Erik), attaccarono il re norvegese Olaf Trygvason mentre egli stava ritornando in Norvegia assieme alla sua flotta, a bordo della sua nave, il \"Lungo Serpente\".\nAttaccarono in turni, e re Olaf respinse l'attacco dei due re nemici, ma venne sconfitto dal suo connazionale Eir\u00edkr H\u00e1konarson.\nL'esito della battaglia \u00e8 noto; quando Olaf si rese conto che la battaglia era ormai persa, si gett\u00f2 in mare assieme agli uomini della sua flotta che erano sopravvissuti. Non \u00e8 conosciuto, invece, il luogo dove si scaten\u00f2 la battaglia, cos\u00ec come si hanno dubbi sul fatto che sia mai esistita un'isola chiamata Svolder.\nNella canzone, l'autore descrive Olaf mentre naviga dal Mar Baltico in direzione dell'\u00d8resund, fra la Danimarca e la Svezia. Qui, infatti, immagina che sia collocata l'isola di Svolder, e qui ambienta la battaglia, che si scatena negli stretti che separano l'isola dalla terraferma.\nLa vicenda sui francobolli.\nDiverse scene descritte nella canzone appaiono su dieci francobolli emessi nel 2006 dalle \"Postverk F\u00f8roya\" e disegnati dall'artista Vigdis Sigmundsd\u00f3ttir. Raffigurano la costruzione della nave, o un pranzo in cui re Olaf siede su un trono mentre sta dando udienza a Einarr \u00deambarskelfir. Un altro mostra la flotta in procinto di imbarcarsi, o ancora il \"Lungo Serpente\" e le altre navi avanzare lungo lo stretto, scrutate dai loro avversari, fermi lungo la riva. Sulla prua del \"Lungo Serpente\" si vede Ulf il Rosso, l'uomo di vedetta della nave di re Olaf, mentre Einarr e il re sono posizionati sul cassero. Vi sono uomini che durante la battaglia cadono in mare, e la battaglia stessa finisce con la cattura del \"Lungo Serpente\" da parte di Eir\u00edkr H\u00e1konarson, e la conseguente conquista del vascello.\nIl luogo in cui \u00e8 stata composta la canzone \u00e8 sconosciuto.\nVersioni e storia della canzone.\nLa pi\u00f9 antica versione \u00e8 datata al 1819 e fu composta da \"J\u00f3annes \u00ed Kr\u00f3ki of Sandur\", il quale ne fece una versione anche nel 1823.\nQuando Svend Grundtvig e J\u00f8rgen Bloch rividero la F\u00f8roya kv\u00e6\u00f0i, un'antologia di canzoni popolari faroesi, attorno al 1880, si sapeva dell'esistenza di sei versioni di questa ballata. In seguito ne \u00e8 emersa pure una dalle mani dello stesso poeta, ma la sua datazione \u00e8 sconosciuta.\nOggigiorno la ballata porta il titolo di \"Ormurin Langi\" (\"Il lungo serpente\") ma il titolo usato dal poeta stesso era \"Olaf Trygvasons kva\u00f0\" (\"La Ballata di Olaf Trygvason\").\n\u00c8 stato grazie ad una versione del 1846 circa che si \u00e8 scoperto che la canzone portava il titolo dalla nave del re norvegese.\nQuando Hammershaimb fece stampare la ballata nella sua opera principale, \"F\u00e6r\u00f8sk Anthologi\" (\"Antologia faroese\") nel 1891, us\u00f2 il titolo \"Ormurin Langi\", la stessa denominazione usata nella serializzazione di pochi anni prima (1882) nel giornale \"Dimmal\u00e6tting\".\nLe parole di questa ballata variano leggermente da canzone a canzone, ma quando questa \u00e8 eseguita oggigiorno, \u00e8 sempre nella forma conosciuta grazie alla \"F\u00e6r\u00f8sk Anthologi\".\nUna versione della canzone, rielaborata in chiave musicale moderna, compare in \"How Far to Asgaard\", il primo album del noto gruppo faroese T\u00fdr pubblicato nel gennaio 2002 dalla casa discografica Tutl."}
{"id": "2118378", "revid": "729019", "url": "https://it.wikipedia.org/wiki?curid=2118378", "title": "Cantine Florio", "text": "La Cantine Florio \u00e8 una casa vinicola fra le pi\u00f9 antiche della Sicilia, particolarmente nota per la produzione del vino Marsala.\nStoria.\nNasce nel 1833 a Marsala ad opera dell'imprenditore Vincenzo Florio che, dopo aver acquistato un terreno in un tratto di spiaggia situato fra i bagli di Ingham-Whitaker e di Woodhouse, vi fece costruire uno stabilimento per la produzione di vino Marsala.\nI primi anni della cantina furono molto difficili, con scarsi guadagni e poche prospettive. Florio pot\u00e9 resistere solo grazie alle sue ingenti risorse e alla fama della famiglia, all'epoca tra le pi\u00f9 ricche d'Italia.\nGli scarsi guadagni derivavano dall'eccesso dell'offerta rispetto alla domanda del mercato, quasi completamente estero, ed inglese in particolare. La commercializzazione era iniziata 1796, prima con \"Woodhouse\" e poi con altri commercianti come \"Ingham &amp; Whitaker\", che ne avevano consacrato la diffusione a livello internazionale gi\u00e0 alla fine del XVIII secolo.\nFlorio fu il primo produttore ad etichettare il Marsala con il nome di un produttore italiano.\nSuccessivamente, grazie alla flotta di navi mercantili posseduta dalla famiglia Florio e alla sua organizzazione commerciale a livello internazionale, il Marsala divenne il vino da dessert pi\u00f9 servito sulle tavole della borghesia europea e cominci\u00f2 ad essere esportato anche negli Stati Uniti d'America.\nNel 1853 la produzione del Marsala ammont\u00f2 a 6.900 botti di cui il 23% prodotto dalle cantine Florio, il 19% dalla Woodhouse ed il 58% da Ingham &amp; Whitaker.\nSuccessivamente venne rilevata l'azienda ed il marchio Woodhouse, e Florio divenne il maggior produttore di vino Marsala. Nel 1904 nasce la \"Florio e C. - Societ\u00e0 anonima vinicola italiana\" con la trasformazione in societ\u00e0 per azioni da parte di Ignazio Florio jr.\nNel 1920 furono acquisite, insieme ad altri stabilimenti dalla Cinzano che le unific\u00f2 sotto il marchio \"Florio\". Nel 1988 Cinzano ha venduto la compagnia alla Illva. Le Cantine Florio dal 1992 hanno aperto al pubblico uno spazio espositivo.\nOggi fa parte del gruppo Illva di Saronno e produce anche moscato e passito di Pantelleria.\nL'azienda si fregia, sull'etichetta del suo famoso marsala, delle antiche patenti di fornitore della Reale Casa Savoia, e delle Reali case di Belgio, Romania e Baviera."}
{"id": "2118408", "revid": "6340", "url": "https://it.wikipedia.org/wiki?curid=2118408", "title": "Ormurin Langi", "text": ""}
{"id": "2118412", "revid": "117096754", "url": "https://it.wikipedia.org/wiki?curid=2118412", "title": "Iperlessia", "text": "L'iperlessia (chiamata anche lettura diretta non semantica) \u00e8 un disturbo evolutivo dell'apprendimento che si manifesta con la capacit\u00e0 di leggere ad alta voce, ma senza comprendere nulla di ci\u00f2 che si \u00e8 letto. Questo processo \u00e8 facilmente spiegabile dal modello di lettura a due vie di Coltheart, in cui viene utilizzata solo la via cosiddetta fonologica e non la via semantica, cio\u00e8 quella che permette di comprendere il significato delle parole lette. Il risultato \u00e8 un bambino che sa leggere e scrivere ma non capisce il contenuto di un testo, anche se di facile comprensione.\nSintomi.\nI sintomi caratteristici dell'iperlessia appartengono alla sfera cognitiva e sociale:\n\u00c8 difficile poi che l'iperlessia si presenti come un disturbo isolato: essa si accompagna spesso ad altre forme di difficolt\u00e0 di apprendimento o, talvolta, a qualche disabilit\u00e0 intellettiva o ad una sindrome autistica.\nAltri disturbi che possono essere a volte presenti:\nCause.\nLa sindrome dell'iperlessia dipende spesso da una forzatura cognitiva esercitata sul bambino al fine di fargli acquisire precocemente delle competenze a cui non \u00e8 ancora pronto; in tal modo il bambino finisce per apprendere solo l'aspetto meccanico del compito che gli viene richiesto e non la reale funzione della lettura che consiste nell'associare un significato ai simboli grafici."}
{"id": "2118468", "revid": "1543377", "url": "https://it.wikipedia.org/wiki?curid=2118468", "title": "Continuum (John Mayer)", "text": "Continuum \u00e8 il terzo album in studio del cantautore e chitarrista statunitense John Mayer, pubblicato negli Stati Uniti il 12 settembre 2006. L'album \u00e8 stato altamente apprezzato dalla critica internazionale, che ha notato il cambiamento di stile dell'artista, influenzato pi\u00f9 marcatamente dal blues, dal blues rock e dal soul rispetto ai suoi precedenti lavori. L'album ha vinto due Grammy nel 2007, ed ha ottenuto una nomination nel 2008 ed altre cinque nel 2009."}
{"id": "2118513", "revid": "599", "url": "https://it.wikipedia.org/wiki?curid=2118513", "title": "Numeri armonici", "text": ""}
{"id": "2118518", "revid": "1305772", "url": "https://it.wikipedia.org/wiki?curid=2118518", "title": "Riserva naturale integrale di Lokobe", "text": "La Riserva naturale integrale di Lokobe \u00e8 un'area naturale protetta del Madagascar nord-occidentale, ubicata sull'isola di Nosy Be.\nTerritorio.\nSorge all'estremit\u00e0 meridionale dell'isola e ricopre una superficie di circa 740 ha.\nNella parte sud-occidentale della riserva, nei pressi del villaggio di Andranotsinominy, si trova l'antica tomba del principe sakalava Andriamaitso (1639-1689), la cui presenza ha contribuito, considerato il rispetto viscerale dei malgasci per i loro defunti, a mantenere intatto il sito.\nFlora.\nLa riserva protegge l'ultimo lembo di foresta primaria di Nosy Be, una foresta fitta e umida che ricorda quelle della costa orientale del Madagascar. Tra le specie degne di nota vi sono il \"kindro\" (\"Dypsis ampasindavae\") una maestosa palma endemica, il \"tontorogno\" (\"Gluta tourtour\"), un'essenza arborea della famiglia delle Anacardiaceae, il cui legno \u00e8 utilizzato per la realizzazione di sculture, il \"ramy\" (\"Canarium madagascariense\"), albero delle Burseraceae da cui si ricava una resina aromatica, e l\"'agnabovahatra\" (\"Uapaca ambanjensis\"), albero delle Phyllanthaceae con radici aeree colonnari.\nFauna.\nLa riserva ospita il lemure macaco (\"Eulemur macaco\"), presente con una significativa colonia, nonch\u00e9 il lepilemure di Nosy Be (\"Lepilemur tymerlachsoni\"), il microcebo gigante settentrionale (\"Mirza zaza\") e il microcebo di Lokobe (\"Microcebus mamiratra\").\nSono state censite 45 specie di rettili tra cui 6 specie di camaleonti (\"Brookesia\u00a0ebenaui\", \"B.\u00a0minima\", \"B.\u00a0stumpffi\", \"Calumma\u00a0boettgeri\", \"C.\u00a0nasutum\" e \"Furcifer\u00a0pardalis\"), 16 specie di gechi (\"Ebenavia\u00a0inunguis\", \"Geckolepis\u00a0maculata\", \"Gehyra\u00a0mutilata\", \"Hemidactylus\u00a0frenatus\", \"H.\u00a0mabouia\", \"Lygodactylus\u00a0heterurus\", \"L.\u00a0madagascariensis\", \"Paroedura\u00a0oviceps\", \"P.\u00a0stumpffi\", \"Phelsuma\u00a0abbotti\", \"P.\u00a0laticauda\", \"P.\u00a0dubia\", \"P.\u00a0grandis\", \"P.\u00a0seippi\", \"Uroplatus\u00a0ebenaui\", \"U.\u00a0henkeli\"), 10 specie di scincomorfi (\"Amphiglossus\u00a0elongatus\", \"Cryptoblepharus\u00a0cognatus\", \"Madascincus\u00a0stumpffi\", \"Paracontias\u00a0hildebrandti\", \"Trachylepis\u00a0gravenhorstii\", \"T.\u00a0lavarambo\", \"Zonosaurus\u00a0boettgeri\", \"Z.\u00a0madagascariensis\", \"Z.\u00a0rufipes\", \"Z.\u00a0subunicolor\") e 13 specie di serpenti (\"Acrantophis\u00a0madagascariensis\", \"Alluaudina\u00a0bellyi\", \"Dromicodryas\u00a0bernieri\", \"D.\u00a0quadrilineatus\", \"Ithycyphus\u00a0miniatus\", \"Langaha\u00a0madagascariensis\", \"Leioheterodon\u00a0madagascariensis\", \"Liophidium\u00a0torquatum\", \"Lycodryas\u00a0granuliceps\", \"Madagascarophis colubrinus\", \"Madatyphlops\u00a0mucronatus\", \"Pseudoxyrhopus\u00a0microps\", \"Sanzinia\u00a0madagascariensis\", \"Thamnosophis\u00a0stumpffi\").\nLa riserva ospita 15 differenti specie di anfibi tra i quali va segnalata la presenza di \"Stumpffia pygmaea\", una minuscola rana endemica della riserva, che con i suoi 10\u201312 mm di lunghezza \u00e8 tra le rane pi\u00f9 piccole del mondo; si possono incontrare numerosi altri endemismi tra cui \"Boophis\u00a0brachychir\", \"Cophyla\u00a0milloti\", \"Cophyla\u00a0occultans\", \"Mantella\u00a0betsileo\", \"Stumpffia\u00a0psologlossa\", \"Gephyromantis\u00a0horridus\" e inoltre \"Hoplobatrachus\u00a0tigerinus\", anfibio originario del subcontinente indiano.\nAccessi.\nLa porta d'ingresso della riserva \u00e8 il villaggio di Ampasipohy, sulla costa meridionale di Nosy Be. Ampasipohy \u00e8 raggiungibile via mare, con le tradizionali piroghe sakalava, da Ambatozavavy."}
{"id": "2118528", "revid": "729019", "url": "https://it.wikipedia.org/wiki?curid=2118528", "title": "G7a", "text": "Il T-1 (modello G7a) era un siluro usato dai sommergibili tedeschi durante la prima parte della seconda guerra mondiale. Questo modello iniziale poteva essere settato su tre tipi di velocit\u00e0: 30 nodi (per un percorso massimo di 12.500 metri), 40 nodi (massimo 7.500 metri) e 44 nodi (massimo 5.000 metri). Uno dei difetti principali del T-1 G7a era la scia visibile sott'acqua. Ci\u00f2 era dovuto alla propulsione a vapore del siluro che ne rendeva possibile cos\u00ec l'avvistamento in tempo da parte della nave bersaglio, permettendo quindi a questa manovre difensive e non ultimo di individuare, seppur sommariamente, la direzione del sommergibile che aveva lanciato il siluro."}
{"id": "2118535", "revid": "599013", "url": "https://it.wikipedia.org/wiki?curid=2118535", "title": "Sindrome del savant", "text": "La sindrome del savant, detta anche sindrome dell'idiota sapiente (dal francese \"idiot savant\"), indica una serie di ritardi cognitivi anche gravi che presenta una persona, accanto allo sviluppo di un'abilit\u00e0 particolare e sopra la norma in un settore specifico.\nStoria.\nL'espressione fu introdotta nel 1887 dal medico londinese John Langdon Down per riferirsi ai bambini deboli di mente che presentavano \"facolt\u00e0\" speciali e a volte eccezionali. Fra queste vi erano straordinarie capacit\u00e0 di calcolo e disegno, attitudini meccaniche e soprattutto capacit\u00e0 di memorizzare, suonare e a volte comporre musica.\nEpidemiologia.\nIl rapporto maschi-femmine risulta essere di 6-1. \u00c8 stata anche ipotizzata l'influenza del testosterone, che appunto \u00e8 presente in quantit\u00e0 maggiori nei maschi, sul feto.\nSintomatologia.\nQueste abilit\u00e0 si possono riscontrare in diversi campi: arti visive, in particolare nel disegno, musica, specifiche abilit\u00e0 matematiche o meccaniche. Meno frequentemente sono state riscontrate abilit\u00e0 eccezionali in aree come quella del linguaggio. I dati a disposizione tendono a classificarla come una sindrome.\nPatologie correlate.\nSi pu\u00f2 manifestare in concomitanza con altre sindromi come quella di Tourette e quella di Asperger in area autistica.\nCause possibili.\nLe cause non sono ancora note, tuttavia si nota che spesso la sindrome colpisce degli individui con problemi all'emisfero sinistro. Una delle ipotesi \u00e8 che la zona colpita abbia lo scopo di elaborare le informazioni allo stato ancora primitivo, trasformandole in operazioni elaborate che permettono un comportamento normale. Se questo filtro viene a mancare, l'individuo perde parte delle capacit\u00e0 che per gli altri sembrano facili e naturali, ma riesce a usare delle informazioni pi\u00f9 primitive che gli permettono di svolgere con facilit\u00e0 o addirittura naturalezza dei compiti che per gli altri sono difficilissimi o impossibili. Questa teoria condivide con altre l'assunzione che ogni persona possieda queste caratteristiche, ma che siano in un certo senso inibite da una qualche area del cervello.\nCi sono inoltre casi di persone che dopo traumi cranici all'emisfero sinistro hanno manifestato delle abilit\u00e0 (matematiche, di disegno, ecc.) prima assenti. Alcuni studi invece hanno ottenuto tali manifestazioni temporanee di abilit\u00e0 come il disegno \"disturbando\" delle aree della parte sinistra del cervello mediante stimolazione magnetica transcranica."}
{"id": "2118538", "revid": "287204", "url": "https://it.wikipedia.org/wiki?curid=2118538", "title": "Numeri armonici alternati", "text": ""}
{"id": "2118546", "revid": "599", "url": "https://it.wikipedia.org/wiki?curid=2118546", "title": "Numeri di Wostenholme", "text": ""}
{"id": "2118566", "revid": "21880", "url": "https://it.wikipedia.org/wiki?curid=2118566", "title": "Classificazione internazionale", "text": ""}
{"id": "2118577", "revid": "200568", "url": "https://it.wikipedia.org/wiki?curid=2118577", "title": "Nemadi", "text": "I nemadi costituiscono una popolazione nomade della Mauritania e del Sahara Occidentale, dedita alla caccia e alla raccolta. Si stima che solo poche centinaia di individui appartenenti a questa etnia sopravvivano in piccoli gruppi nel deserto. Il loro calo demografico \u00e8 riconducibile alla riduzione consistente della selvaggina da loro cacciata (orice e addax) nelle regioni sahariane a causa della caccia ivi praticata dagli occidentali degli anni settanta del XX secolo. Paradossalmente, il divieto stesso di caccia nella repubblica colpisce duramente proprio i nemadi, incapaci di adattarsi a forme di vita stanziali. Storicamente i nemadi costituiscono l'ottavo gradino della scala sociale della societ\u00e0 nella Mauritania, venendo considerati inferiori agli harratin (i neri sub sahariani). I nemadi presentano tratti somatici molto simili a quelli caucasici, con occhi di colore verde grigio o azzurro e capelli biondo ramati."}
{"id": "2118584", "revid": "36426", "url": "https://it.wikipedia.org/wiki?curid=2118584", "title": "Galleria Colonna", "text": ""}
{"id": "2118587", "revid": "2136", "url": "https://it.wikipedia.org/wiki?curid=2118587", "title": "Paralleli geografici", "text": ""}
{"id": "2118647", "revid": "729019", "url": "https://it.wikipedia.org/wiki?curid=2118647", "title": "G7e", "text": "Il siluro T-3 (modello G7e) era un siluro usato dai sommergibili tedeschi durante la seconda guerra mondiale. Concepito e prodotto per rispondere al problema della scia sott'acqua del siluro G7a, il T-3 G7e ovvi\u00f2 a tale difetto tramite la spinta generata da un propulsore elettrico alimentato a batterie: soluzione questa che ridusse notevolmente la scia e quindi la possibile individuazione da parte delle navi nemiche. Il suo percorso massimo era di circa 5.000 metri ad una velocit\u00e0 di 30 nodi.\nVisti i buoni risultati il siluro ebbe uno sviluppo che sfoci\u00f2 poi nel modello T-3a (1942) aumentandone la corsa fino ai 7.500 metri a 30 nodi."}
{"id": "2118654", "revid": "287204", "url": "https://it.wikipedia.org/wiki?curid=2118654", "title": "Il dono di Svet", "text": "Il dono di Svet \u00e8 un romanzo di fantascienza scritto da Donato Altomare. Vincitore del Premio Urania 2008, \u00e8 stato pubblicato nella collana Urania nel novembre dello stesso anno.\nIl libro contiene cinque parti, che costituiscono cinque racconti quasi indipendenti con la stessa ambientazione e personaggi principali.\nTrama.\nL'azione si svolge in un'ucronia dove, a seguito della crisi dei missili di Cuba, l'Unione Sovietica ha scatenato un attacco nucleare con bombe a basso potenziale sugli Stati Uniti, prendendo poi il controllo di quella nazione con l'aiuto della Cina.\nLa protagonista \u00e8 il maggiore Svetlana Tereskova, comandante della polizia metropolitana di New York. Il \"dono\" del titolo \u00e8 la capacit\u00e0 della protagonista di cancellare in modo involontario eventi del passato. L'autore ha spiegato in una successiva intervista che questo \u00e8 possibile perch\u00e9 la protagonista pu\u00f2 spostarsi in universi paralleli dove tali eventi non hanno avuto luogo, ma questa spiegazione compare nel volume solo in quarta di copertina."}
{"id": "2118662", "revid": "767487", "url": "https://it.wikipedia.org/wiki?curid=2118662", "title": "Gomez (gruppo musicale)", "text": "I Gomez sono una band inglese di indie rock proveniente da Southport. Il loro primo album, \"Bring It On\", ha vinto il Mercury Music Prize nel 1998.\nBiografia.\nGli inizi.\nIl chitarrista e cantante Ian Ball, il batterista Olly Peacock e il bassista Paul Blackburn suonavano gi\u00e0 insieme in una band locale chiamata Providence. Si sono poi uniti al chitarrista / cantante / tastierista Tom Gray. Ian Ball incontr\u00f2 il cantante / chitarrista Ben Ottewell a Matlock Bath nel Derbyshire alla Sheffield University, dove entrambi stavano studiando.\nLa band faceva i suoi primi piccoli concerti agli inizi del '96 a Leeds senza un vero e proprio nome. Successe tutto un giorno quando lasciarono un biglietto con un messaggio per un amico con scritto 'Gomez la band \u00e8 arrivata' il quale stava ad indicare il luogo dove avrebbero suonato per la prima volta. La gente vedendo il messaggio ha creduto che il nome della band fosse Gomez. Da qui l'origine.\nPoco dopo la band inizi\u00f2 a registrare quattro demo nel garage del padre di Olly a Southport. La demo fu talmente eccezionale che fu subito guerra tra le case discografiche per accaparrarseli. Loro firmarono con la Virgin Records nel 1997.\nSuccessi in carriera.\nI Gomez entrarono in studio di registrazione nel '97 per trasformare la loro demo in un album intero.\nLa band spese i tre mesi seguenti nello studio e nel tour britannico con gli Embrace.\"Get Myself Arrested\" e \"Whippin' Piccadilly\" sono stati emessi come singoli, mentre i Gomez giravano gli USA con Eagle Eye Cherry. Pur essendo stato accolto molto positivamente dalla critica, \"Bring It On\" \u00e8 l'unico album dei Gomez a non aver trovato alcun piazzamento nella classifica statunitense.\nNel 1998, la celebre multinazionale di elettronica Philips scelse i Gomez per realizzare una cover della canzone \"Getting Better\" dei Beatles, pagata 100 milioni di dollari per la campagna della nuova linea. La canzone sar\u00e0 pubblicata su disco solo due anni dopo, nella collezione di rarit\u00e0 del gruppo \"Abandoned Shopping Trolley Hotline\".\nIl secondo album della band, \"Liquid Skin\", fu emesso nel 1999, dando ai Gomez ulteriori successi nelle classifiche britannica ed australiana, e un'entrata nella classifica delle novit\u00e0 interessanti di Billboard.\nIl terzo album \"In Our Gun\" \u00e8 uscito nel 2002. Ha raggiunto la Top10 nel Regno Unito e la Top50 della classifica australiana. Il singolo \"Shot Shot\" \u00e8 entrato nella UK top 40, nella top 20 portoghese, e nella Billboard Heatseeker Chart.\nDopo tre album autoprodotti, la band ha scelto il produttore Tchad Blake per creare il nuovo disco nello studio di Portslade nell'East Sussex. Blake, che aveva precedentemente prodotto album per Tom Waits, Crowded House e Pearl Jam, cur\u00f2 le nuove dodici tracce, realizzate in 18 mesi di lavoro in studio, che costituirono il loro quarto album \"Split the Difference\" pubblicato nel maggio 2004. Questo album raggiunse la top 40 nel Regno Unito ed in Australia. Il primo singolo, \"Catch Me Up\", entr\u00f2 nella top 40 nel marzo 2004; come secondo singolo fu invece pubblicato \"Silence\".\n\"Split the Difference\" ricevette un responso positivo della critica, descritto come \"una delle pi\u00f9 fini pubblicazioni dell'anno in corso\" e salutato con frasi come \"Se eravate quelle persone che li avevano criticati due anni fa, \u00e8 il momento di riascoltarli\".\nMalgrado l'ottima accoglienza, la loro casa discografica, la Virgin Records, li licenzi\u00f2. La Hut Recordings essendo sotto la VR fu pure sciolta e la maggior parte dei musicisti and\u00f2 verso altre etichette, tra le quali la EMI.\nIn uno sforzo per consolidare la loro popolarit\u00e0 negli USA, i Gomez sono stati in tour per i due anni seguenti.\nNel 2005 i Gomez firmarono un contratto con Dave Matthews (della Dave Matthews Band) e la sua ATO Records. Sotto questa etichetta, la band fece uscire il suo primo album dal vivo \"Out West\" nel giugno 2005. Il doppio CD fu realizzato a partire dallo spettacolo registrato al famoso Fillmore Theater di San Francisco, nel gennaio 2005.\nNel gennaio 2006 il gruppo ha suonato da Jam Cruise prima di ritornare in studio per completare il nuovo \"How We Operate\"\nDopo aver suonato al SxSW music festival ad Austin, Tom, Ian e Ben hanno prodotto materiale per la prossima uscita in diverse citt\u00e0 statunitensi. Hanno persino partecipato a diversi grandi festival all'aperto tra i quali il Bonnaroo|Bonnaroo Festivals nel Tennessee, il Jazzfest a New Orleans e il Sasquatch Festival a George, WA.\nL'album \"How We Operate\" fu pubblicato il 2 maggio 2006. La canzone titolo dell'album fu usata per la colonna sonora della serie \"Grey's Anatomy\" nell'episodio \"Deterioration of the Fight or Flight Response\". Il 14 febbraio 2006 la loro canzone \"See The World\" fu utilizzata nella serie televisiva \"Dr. House - Medical Division\" nell'episodio \"Mezzo genio\". I Gomez hanno anche partecipato, assieme a molte altre band, al tributo a John Lennon nel venticinquennale della scomparsa, trasmesso dalla BBC Radio2. L\u00ec i Gomez hanno proposto la beatlesiana \"Hey Bulldog\", e \"Instant Karma!\" del Lennon solista.\nUna nuova raccolta di A e B-sides e di altre rarit\u00e0 intitolata \"Five Men in a Hut\" fu fatta uscire il 17 ottobre 2006. Il secondo disco in particolare contiene tracce, edite e inedite, del periodo 1998-2004, sotto la Hut/Virgin. Fu pure pubblicato un DVD con i videoclip e le interviste di quel periodo.\nIl gruppo continua il tour. Nel tour americano del 2007 fa \"coppia\" con l'artista della stessa etichetta Ben Kweller. La band \u00e8 in tour in Australia e Nuova Zelanda prima di ritornare alla seconda parte del tour statunitense.\nNel marzo 2007 hanno registrato un concerto al Vic Theater di Chicago, IL ascoltabile via MSN.\nIl vocalista e scrittore Ian Ball ha recentemente iniziato un progetto solista con un album intitolato \"Who Goes There\".\nNel 2008 i Gomez sono il gruppo spalla per diversi concerti della Dave Matthews Band. Sono inoltre in studio per lavorare su una nuova uscita che \u00e8 programmata per gli inizi del 2009. Quindi, durante il 2009 aprono alcune date dal vivo dei Pearl Jam."}
{"id": "2118678", "revid": "287204", "url": "https://it.wikipedia.org/wiki?curid=2118678", "title": "Sterlina maltese", "text": "La sterlina maltese fu la moneta corrente a Malta fino al 1972. La sterlina maltese entr\u00f2 in circolazione nel 1825 e venne valutata a 12 scudi, la moneta corrente locale. Tra il 1914 e il 1918 vennero introdotte le banconote da 10 scellini, 1 sterlina e 5 sterline. Il 22 giugno 1972 la sterlina maltese venne sostituita dalla lira maltese, a sua volta sostituita dall'euro a partire dal 1\u00ba gennaio 2008."}
{"id": "2118717", "revid": "767487", "url": "https://it.wikipedia.org/wiki?curid=2118717", "title": "Reckless (I Don't Wanna)", "text": "Reckless (I Don't Wanna) \u00e8 l'unico Ep estratto dall'album \"Low Rider\" pubblicato dalla punk rock band svedese No Fun at All. Della canzone non \u00e8 stato realizzato alcun video musicale. La prima traccia \u00e8 presente anche nell'album \"Low Rider\", mentre la seconda \u00e8 un inedito."}
{"id": "2118727", "revid": "729019", "url": "https://it.wikipedia.org/wiki?curid=2118727", "title": "Christian Califano", "text": "Biografia.\nCresciuto rugbisticamente nel Tolone, club della sua citt\u00e0 natale, spese pochi mesi nel Berry (Bourges) prima di passare al Tolosa, squadra nella quale milit\u00f2 10 stagioni e alla quale sono legate tutte le sue vittorie di club (6 campionati francesi, una coppa di Francia e una Heineken Cup).\nEsord\u00ec in Nazionale nel 1994 in un \"test\" di met\u00e0 anno, durante il \"tour\" francese contro la ; prese parte a tutti i tornei del Cinque e Sei Nazioni dal 1995 al 2001 e, successivamente, a quello del ; vanta anche 8 incontri in Coppa del Mondo, cinque dei quali in quella del 1995 in Sudafrica (terzo posto finale) e tre in quella del 1999 in Galles (finale, poi persa contro l').\nNel 2002 ebbe una breve esperienza in Nuova Zelanda nei Blues in Super 12, poi, tornato in Europa, fu ingaggiato dai londinesi Saracens; per problemi familiari dovette tornare in Francia e, dal 2003 al 2006, milit\u00f2 nell'Agen.\nIl suo ultimo biennio di carriera fu di nuovo in Inghilterra, al Gloucester.\nHa disputato la sua ultima partita il 14 marzo 2008 contro il Sale Sharks in Guinness Premiership, e si \u00e8 ufficialmente ritirato al termine della stagione 2007/08.\nAttualmente collabora a una rubrica televisiva settimanale di rugby dagli schermi di \"L'\u00c9quipe TV\", emittente del gruppo editoriale dell'omonimo quotidiano sportivo francese."}
{"id": "2118755", "revid": "1924342", "url": "https://it.wikipedia.org/wiki?curid=2118755", "title": "Gling-Gl\u00f3", "text": "Glin-Gl\u00f3 \u00e8 l'unico album di Bj\u00f6rk Gu\u00f0mundsd\u00f3ttir &amp; Tr\u00ed\u00f3 Gu\u00f0mundar Ing\u00f3lfssonar, pubblicato nel 1990.\nSi tratta di una raccolta di brani jazz famosi e di lavori originali.\nIl disco in Islanda raggiunse il disco di platino, anche se negli altri paesi rimase quasi sconosciuto.\nGlin-Gl\u00f2 \u00e8 l'unico album del gruppo, nel 1991, a causa della morte per cancro del pianista Gu\u00f0mundur Ing\u00f3lfsson, il gruppo si sciolse. Bj\u00f6rk Gu\u00f0mundsd\u00f3ttir pubblic\u00f2 nel 1992 un nuovo album con la sua band storica, i The Sugarcubes, e l'anno successivo inizi\u00f2 una brillante carriera da solista."}
{"id": "2118762", "revid": "230990", "url": "https://it.wikipedia.org/wiki?curid=2118762", "title": "Birmingham City F.C.", "text": ""}
{"id": "2118817", "revid": "1305772", "url": "https://it.wikipedia.org/wiki?curid=2118817", "title": "Equazione di Mark-Houwink", "text": "L'equazione di Mark-Houwink fornisce una relazione tra la viscosit\u00e0 intrinseca formula_1 ed il peso molecolare formula_2:\nCon questa equazione si pu\u00f2 determinare il peso molecolare di un polimero a partire dai dati della viscosit\u00e0 intrinseca e viceversa.\nI valori dei parametri di Mark-Houwink, formula_4 e formula_5, dipendono dallo specifico sistema polimero-solvente. Per i solventi, un valore di formula_6 \u00e8 indicativo di una soluzione theta. Un valore di formula_7 \u00e8 tipico dei buoni solventi. Per i polimeri pi\u00f9 flessibili, formula_8. Per i polimeri semiflessibili, formula_9. Per i polimeri con una struttura completamente rigida, come il virus del mosaico del tabacco, formula_10.\nApplicazioni.\nNelle tecniche di cromatografia di esclusione dimensionale, come la cromatografia a permeazione di gel (in inglese \"gel permeation chromatography\", da cui l'abbreviazione \"GPC\"), la viscosit\u00e0 intrinseca di un polimero \u00e8 direttamente collegata al suo tempo di eluizione. Perci\u00f2, iniettando diversi campioni di polimero monodispersi in un cromatografo di permeazione su gel, si possono determinare graficamente i valori di formula_5 e di formula_4 usando una regressione lineare. Si definisce cos\u00ec la relazione tra il peso molecolare e la viscosit\u00e0 intrinseca.\nAllo stesso modo si possono mettere in relazione i pesi molecolari di due differenti polimeri in un particolare solvente usando l'equazione di Mark-Houwink quando i sistemi solvente-polimero hanno la stessa viscosit\u00e0 intrinseca\nLa conoscenza dei parametri di Mark-Houwink e del peso molecolare di uno dei polimeri permette di trovare il peso molecolare dell'altro polimero usando la tecnica GPC; poich\u00e9 la viscosit\u00e0 intrinseca \u00e8 correlata al volume della catena polimerica, il dato della GPC \u00e8 lo stesso per i due diversi polimeri. Ad esempio, se \u00e8 nota la curva di calibrazione della GPC per il polistirene in toluene, si pu\u00f2 effettuare la prova sul polietilene risalendo al peso molecolare secondo la curva di calibrazione del polistirene attraverso l'equazione soprastante."}
{"id": "2118830", "revid": "344646", "url": "https://it.wikipedia.org/wiki?curid=2118830", "title": "Serafino Cerva", "text": "Vita e opere.\nNato col nome di \"Agostino Francesco\" da Marino e Maria Bona, ancor giovinetto con l'abito domenicano assunse il nome di \"Serafino Maria\". La sua era una nobile famiglia ragusea che illustr\u00f2 nei secoli la Repubblica. Terminati gli studi a Venezia e tornato a Ragusa, si diede completamente alle ricerche storico-letterarie.\nRaccolse una mole enorme di documenti riguardanti le cose patrie, con i quali form\u00f2 un'opera in dodici volumi che intitol\u00f2 \"Adversaria\". Utilizzando questo materiale scrisse tre saggi in lingua latina: \"La Sacra Metropoli Ragusina\", i \"Monumenti della Congregazione di S. Domenico a Ragusa\", ma soprattutto la prima raccolta letteraria ragusea della storia - in quattro volumi - dal titolo \"Bibliotheca Ragusina, in qua Ragusi scriptores, eorum gesta et scripta recensetur\", nota in seguito col titolo \"Vite degli uomini illustri Ragusei\". In quest'ultima sono contenute 453 biografie di notabili ragusei.\nInteressante fu anche la sua opera di traduttore: fra l'altro, volt\u00f2 in italiano un commentario anonimo sulla vita della domenicana beata Osanna di Cattaro."}
{"id": "2118832", "revid": "79213", "url": "https://it.wikipedia.org/wiki?curid=2118832", "title": "Torta di Pasqua", "text": ""}
{"id": "2118912", "revid": "287204", "url": "https://it.wikipedia.org/wiki?curid=2118912", "title": "Adalaj", "text": "Adalaj (gujarati: \u0a85\u0aa1\u0abe\u0ab2\u0a9c) \u00e8 una suddivisione dell'India, classificata come \"census town\", di 9.774 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 10' 0 N e 72\u00b0 34' 60 E e ha un'altitudine di 67 .\nSociet\u00e0.\nEvoluzione demografica.\nAl censimento del 2001 la popolazione di Adalaj assommava a 9.774 persone, delle quali 5.004 maschi e 4.770 femmine. I bambini di et\u00e0 inferiore o uguale ai sei anni assommavano a 1.490, dei quali 849 maschi e 641 femmine. Infine, coloro che erano in grado di saper almeno leggere e scrivere erano 5.970, dei quali 3.497 maschi e 2.473 femmine.\nMonumenti e luoghi d'interesse.\nAdalaj vav.\nL\"'Adalaj vav\" \u00e8 il pi\u00f9 raffinato pozzo a gradini di tutto il Gujarat. Fu costruito da Rudabai, la moglie di un capoclan locale per sopperire alla endemica scarsit\u00e0 di acqua della regione ed avere, al tempo stesso, un ambiente fresco e gradevole.\nIl pozzo sotterraneo \u00e8 riccamente ornato per onorare le divinit\u00e0 e per ringraziarle del dono dell'acqua. Inoltre, una serie di piattaforme e gallerie si apre sui lati del pozzo per tutta la sua profondit\u00e0."}
{"id": "2118955", "revid": "1980964", "url": "https://it.wikipedia.org/wiki?curid=2118955", "title": "Litisconsorzio facoltativo", "text": "Il litisconsorzio facoltativo \u00e8 un istituto del diritto processuale civile italiano.\nEsso si ha quando in uno stesso processo vi sono pi\u00f9 attori o convenuti perch\u00e9 tra le cause vi \u00e8 connessione per titolo od oggetto da cui dipendono (litisconsorzio facoltativo \"proprio\"), oppure perch\u00e9 la decisione della causa dipende dalla risoluzione di identiche questioni (litisconsorzio facoltativo \"improprio\").\nLa legge consente senza imporlo (art. 103 del Codice di Procedura Civile) che pi\u00f9 soggetti agiscano o siano convenuti nello stesso processo per ragioni di opportunit\u00e0 (\"principio di economia processuale\").\nTipologia.\nLitisconsorzio facoltativo volontario.\nPresuppone la richiesta su istanza di parte, e pu\u00f2 essere \"originario\", quando il processo nasce con una pluralit\u00e0 di parti, oppure \"successivo\", quando il litisconsorzio si realizza in un momento successivo, a processo gi\u00e0 instaurato. L\"'intervento\" \u00e8 il fenomeno di fatto per il quale uno o pi\u00f9 soggetti entrano nel processo gi\u00e0 in corso e pu\u00f2 verificarsi anche indipendentemente dall'esistenza delle ragioni dalle quali l'ordinamento fa dipendere la necessit\u00e0 (quindi: anche quando la legge non lo consente). \nAnche colui che interviene senza il potere di farlo assume la qualit\u00e0 di parte ma solo temporaneamente: egli dovr\u00e0 subire infatti la pronuncia negativa del giudice rispetto al potere di intervento. La legittimazione all'intervento di un terzo si fonda su una connessione oggettiva (affermata) tra l'azione in corso e quella che il terzo vuole esercitare o che si vuole esercitare contro di lui. L'intervento pu\u00f2 quindi essere:\nLitisconsorzio facoltativo coatto.\nSi distingue in:\nEsempio.\nAzione di accertamento di servit\u00f9 di passaggio; il proprietario del fondo adiacente chiama in giudizio i proprietari dei fondi vicini.\nL'intervento nel processo dei suddetti \u00e8 facoltativo, ossia i proprietari possono decidere anche di non presentarsi poich\u00e9 la decisione del giudice non modificher\u00e0 in alcun modo il loro diritto reale. Si tratta infatti di una semplice azione di accertamento.\nObbligati all'intervento (litisconsorzio necessario), invece, sarebbero stati i proprietari dei fondi vicini se ci fosse stata iniziata un'azione costitutiva, modificativa od estintiva di un certo rapporto giuridico (in questo caso di una servit\u00f9 di passaggio)."}
{"id": "2119027", "revid": "287204", "url": "https://it.wikipedia.org/wiki?curid=2119027", "title": "Anklesvar", "text": " \nAnklesvar \u00e8 una suddivisione dell'India, classificata come \"municipality\", di 67.952 abitanti, situata nel distretto di Bharuch, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 36' 0 N e 73\u00b0 0' 0 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Anklesvar assommava a 67.952 persone, delle quali 35.874 maschi e 32.078 femmine. I bambini di et\u00e0 inferiore o uguale ai sei anni assommavano a 8.537, dei quali 4.631 maschi e 3.906 femmine. Infine, coloro che erano in grado di saper almeno leggere e scrivere erano 51.483, dei quali 28.643 maschi e 22.840 femmine."}
{"id": "2119033", "revid": "339392", "url": "https://it.wikipedia.org/wiki?curid=2119033", "title": "Ch\u00e2rv\u00e2ka", "text": ""}
{"id": "2119086", "revid": "793215", "url": "https://it.wikipedia.org/wiki?curid=2119086", "title": "Vulcani dell'Etiopia", "text": "Questa \u00e8 una lista dei principali vulcani dell'Etiopia."}
{"id": "2119097", "revid": "767487", "url": "https://it.wikipedia.org/wiki?curid=2119097", "title": "Frenesia del delitto", "text": "Frenesia del delitto (\"Compulsion\") \u00e8 un film drammatico americano del 1959 diretto da Richard Fleischer. Il film \u00e8 basato sul romanzo omonimo \"Compulsion\" di Meyer Levin, ispirato al caso giudiziario Leopold e Loeb, qui trasposto in un resoconto finzionale del processo per omicidio.\nNonostante il ruolo dei protagonisti, il primo nome in cartellone and\u00f2 a Orson Welles.\nTrama.\nI due amici Judd Steiner (ispirato a Nathan Leopold) e Artie Strauss (ispirato a Richard Loeb) uccidono un ragazzo, che torna da scuola verso casa, per commettere il delitto perfetto. Strauss cerca di coprirlo, ma vengono presto scoperti da una prova ritrovata - gli occhiali di Steiner, il quale li aveva inavvertitamente lasciati sulla scena del crimine. Il famoso avvocato Jonathan Wilk (ispirato alla figura di Clarence Darrow) assume la difesa dei due imputati: li salver\u00e0 dalla forca pronunciando un'appassionante arringa finale contro la pena capitale.\nRicezione.\nFu presentato in concorso al 12\u00ba Festival di Cannes, dove Orson Welles, Dean Stockwell e Bradford Dillman vinsero il premio per la miglior interpretazione maschile."}
{"id": "2119157", "revid": "260760", "url": "https://it.wikipedia.org/wiki?curid=2119157", "title": "Burn-E", "text": ""}
{"id": "2119162", "revid": "260760", "url": "https://it.wikipedia.org/wiki?curid=2119162", "title": "Burn\u2022E", "text": ""}
{"id": "2119183", "revid": "287204", "url": "https://it.wikipedia.org/wiki?curid=2119183", "title": "Adityana", "text": " \nAdityana \u00e8 una suddivisione dell'India, classificata come \"census town\", di 17.237 abitanti, situata nel distretto di Porbandar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 44' 29 N e 69\u00b0 41' 54 E.\nSociet\u00e0.\nEvoluzione demografica.\nAl censimento del 2001 la popolazione di Adityana assommava a 17.237 persone, delle quali 8.953 maschi e 8.284 femmine. I bambini di et\u00e0 inferiore o uguale ai sei anni assommavano a 2.697, dei quali 1.471 maschi e 1.226 femmine. Infine, coloro che erano in grado di saper almeno leggere e scrivere erano 9.061, dei quali 5.477 maschi e 3.584 femmine."}
{"id": "2119201", "revid": "1481012", "url": "https://it.wikipedia.org/wiki?curid=2119201", "title": "Civico museo biblioteca dell'attore", "text": "Il Museo Biblioteca dell'Attore \u00e8 un museo dello spettacolo italiano con sede a Genova.\nStoria.\nIl museo, inizialmente appartenente al Teatro Stabile di Genova, ha avuto come soci fondatori il Teatro Stabile, il Comune, la Provincia e la Camera di Commercio di Genova. Attualmente, a seguito della scomparsa della Provincia e della rinuncia della Camera di Commercio, ha come soci fondatori il Comune di Genova e il Teatro Nazionale di Genova. La Regione Liguria lo ha nominato Ente di interesse Regionale.\nIl museo \u00e8 costituito da un insieme di raccolte riguardanti la storia del teatro, del cinema e della figura dell'attore appartenute a personalit\u00e0 del mondo dello spettacolo.\nIl nucleo originario delle raccolte inizi\u00f2 a formarsi nel 1966, quando Luigi Squarzina, Alessandro D'Amico e Ivo Chiesa raccolsero i cimeli appartenuti all'attore Tommaso Salvini offerti dalla moglie Ida, collocandoli in un appartamento in piazza Marsala, a Genova. Questa fu la prima sede museale.\nNel 1967 pervennero in dono anche i cimeli dell'attrice Adelaide Ristori. Tra i fondi costitutivi del museo vi \u00e8 anche il fondo Silvio D'Amico.\nCon questi fondi, nel 1971 fu istituita la Fondazione Civico museo biblioteca dell'attore, che nel 1976 ottenne personalit\u00e0 giuridica.\nNel 1980 il Comune di Genova assegn\u00f2 al Museo-biblioteca come sede Villetta Serra, una costruzione storica nel centro di Genova adiacente ai giardini dell'Acquasola. Villetta Serra costitu\u00ec cos\u00ec la sede storica del museo.\nNel 2016 il presidente Eugenio Pallestrini, in accordo con il rettore Paolo Comanducci, per la prima volta dalla istituzione del M.B.A., ha ottenuto una convenzione con l'Universit\u00e0 di Genova, insieme al Comune e al Teatro Stabile che stabilisce istituzionalmente la connessione universitaria dell'attivit\u00e0 del museo collegandone la attivit\u00e0 scientifica e didattica a quella della Universit\u00e0.\nNel 2022 in occasione del bicentenario della grande attrice Adelaide Ristori Il Museo ha organizzato con il Teatro Nazionale di Genova e l'Universit\u00e0 una serie di celebrazioni comprendenti uno spettacolo teatrale con regia di David Livermore (Lady Macbeth) ,una esposizione dei costumi della Ristori e un convegno Universitario sulla attrice, Questa celebrazione \u00e8 divenuta evento UNESCO.\nPresidenti.\nNel sito del Museo \u00e8 riportata la lista dei Presidenti. Primo direttore dell'istituzione fu Alessandro D'Amico, animatore del museo fin dagli inizi, e gi\u00e0 coadiuvato da Teresa Viziano ed Alessandro Tinterri. Presidente del civico museo Biblioteca dell'Attore \u00e8 dal 2007 Eugenio Pallestrini.\nDotazioni.\nIl museo-biblioteca ha attualmente una dotazione di oltre 40.000 volumi, autografi, fotografie, costumi di scena, bozzetti, scenografie, copioni.\nOltre a quelli riguardanti Salvini e Ristori, sono presenti una quarantina di fondi costituiti da materiali appartenuti ad attori, commediografi, e critici teatrali quali Ernesto Rossi, Ermete Zacconi, Sabatino Lopez, Nino Martoglio, Ruggero Ruggeri, Sergio Tofano, Silvio d'Amico, Annibale Ninchi, Lilla Brignone, Giorgio De Lullo, Romolo Valli, Paolo Stoppa, Alberto Lionello, Luciano Codignola, Roberto Chiti, Alessandro Fersen.\nLe raccolte comprendono inoltre i fondi di due fotografi teatrali, come Gastone Bosio e Pasquale De Antonis.\nSono esposti nel Museo gli studi di Gilberto Govi, Tommaso Salvini, Alessandro Fersen e Sabatino Lopez mentre il Teatro di Marionette Rissone \u00e8 esposto al Museo di S. Agostino.\nLa collezione dei costumi teatrali, per ragioni di conservazione, \u00e8 visibile solo previo appuntamento.\nSedi.\nLa prima sede \u00e8 stata quella di piazza Marsala sopra il teatro di Piazza Marsala. Successiva \u00e8 la sede storica di Villetta Serra. Nel 2013 il museo ottiene la nuova sede. La nuova sede di propriet\u00e0 comunale in via del Seminario \u00e8 condivisa con il settore biblioteca dell'Istituto Mazziniano. Tale contiguit\u00e0 \u00e8 voluta ed \u00e8 collegata alla presenza delle raccolte documentali sul teatro ottocentesco e sul suo ruolo nel periodo risorgimentale.\nLasciti e donazioni.\nNumerosi i lasciti sullo spettacolo contemporaneo teatrale e cinematografico, tra cui quello D'Amico, ."}
{"id": "2119233", "revid": "81103", "url": "https://it.wikipedia.org/wiki?curid=2119233", "title": "Coesione sociale", "text": "In sociologia coesione sociale indica l'insieme dei comportamenti e dei legami di affinit\u00e0 e solidariet\u00e0 tra individui o comunit\u00e0, tesi ad attenuare in senso costruttivo disparit\u00e0 legate a situazioni sociali, economiche, culturali, etniche. Il termine \"coesione\" deriva dal latino \"cohaesus\", part. pass. di \"cohaerere\" (essere strettamente unito). \nStoricamente il primo fattore di coesione sociale \u00e8 stato e resta tuttora la religione, specialmente nelle societ\u00e0 non-tecnologiche. Come ha dimostrato chiaramente l'antropologo e sociologo francese \u00c9mile Durkheim in \"Les formes \u00e9l\u00e9mentaires de la vie religieuse\", pubblicato nel 1912, non esiste societ\u00e0 primitiva che non trovi nei miti religiosi il suo fondamento.\nStoria.\nIl termine \u00e8 stato usato per la prima volta nel 1893 da Durkheim nel suo primo importante lavoro intitolato \"\"De la division du travail social\". Per Durkheim la religione e la divisione del lavoro sono il principale fondamento della coesione sociale. Il concetto di coesione nasce dalla visione originale della societ\u00e0 dal punto di vista scientifico di Durkheim secondo cui l'esperienza collettiva non corrisponde alla somma delle esperienze individuali ma alla loro sintesi] e come tale risulta intrinsecamente diversa. Nella \"Divisione del lavoro\" spiega in che modo un gruppo pu\u00f2 costituirsi in societ\u00e0 e conservarne le caratteristiche. Durkheim, per meglio spiegare che l'azione sociale non equivale alle singole azioni dei componenti della societ\u00e0, ricorre all'esempio della \"durezza del bronzo\" che non corrisponde alle caratteristiche dei suoi componenti rame, stagno e piombo; la durezza \"si trova nella loro mescolanza\"\".\nDescrizione.\nConsenso e solidariet\u00e0.\nTema fondamentale del pensiero del sociologo francese riguarda la relazione tra individuo e collettivit\u00e0 e il relativo consenso da lui considerato la premessa di qualsiasi formazione sociale e la solidariet\u00e0. Riguardo a tale presupposto Durkheim individua due forme di solidariet\u00e0, quella meccanica uguale per tutti i membri delle societ\u00e0 primitive e quella organica delle societ\u00e0 complesse dove ciascun individuo assolve a una sua funzione ritenuta indispensabile. La societ\u00e0 \u00e8 cos\u00ec caratterizzata da una coscienza collettiva fortemente influenzata dalla religione come insieme delle credenze e dei sentimenti comuni che corrispondono alla media degli individui che la compongono. Tale coscienza collettiva ispira le azioni del singolo. Pertanto \u00e8 l'individuo a essere generato dalla societ\u00e0 e non viceversa (\"La divisione del lavoro sociale\").\nRequisiti.\nPer poter realizzare una solida coesione sociale, sono necessari alcuni requisiti.\nIn primo luogo occorre la soddisfazione di alcune necessit\u00e0 materiali come occupazione, casa, reddito, salute, educazione. Il secondo requisito fondamentale \u00e8 rappresentato dall'ordine e dalla sicurezza sociale.\nIl terzo elemento della coesione \u00e8 la presenza di \"relazioni sociali attive\" con la creazione di una rete di scambi di informazioni, supporto, solidariet\u00e0 e credito.\nIl quarto requisito \u00e8 il coinvolgimento di tutti nella gestione delle istituzioni, che consolida il senso di identit\u00e0 e di appartenenza a una collettivit\u00e0. Tali requisiti basilari, indicatori di progresso civile, sono fondamentali per la creazione di relazioni favorevoli tra individui di una stessa comunit\u00e0."}
{"id": "2119244", "revid": "599013", "url": "https://it.wikipedia.org/wiki?curid=2119244", "title": "Chiesa di Santa Maria Maddalena (Albisola Superiore)", "text": "La chiesa di Santa Maria Maddalena \u00e8 un luogo di culto cattolico situato nella frazione di Ellera, in via della Maddalena, nel comune di Albisola Superiore in provincia di Savona. La localit\u00e0 su cui insiste la chiesa \u00e8 detta \"dell'Eremita\" (esiste un detto antico popolare inerente a un pozzo dell'Eremita che si trovava nei pressi) su una roccia che domina la valle del torrente Sansobbia.\nStoria e descrizione.\nL'attuale edificio religioso di santa Maria Maddalena, che risale al 1590, affianca una struttura pi\u00f9 antica probabilmente fondata dai monaci dell'abbazia di San Salvatore di Giusvalla e documentata nel X secolo come possesso della nuova abbazia di San Quintino di Spigno Monferrato nell'alessandrino, fondata dopo la distruzione di Giusvalla.\nLa chiesa cinquecentesca, a navata unica con volta a botte e campanile con tegole in ceramica, fu ristrutturata nel 1965 e conserva al suo interno una statua in legno di \"Santa Maria Maddalena\". \nAlcune fonti e studi datano la primitiva struttura alla seconda met\u00e0 del X secolo, anche se la prima citazione di tale edificio \u00e8 risalente ad un atto del 1179. Una leggenda vuole che la chiesa sia stata fondata da un eremita (da cui il nome della localit\u00e0) che si sarebbe stabilito in quel luogo importando per la prima volta nella valle la coltivazione dell'ulivo.\nLa chiesetta medievale conserva gran parte dei muri perimetrali ed \u00e8 priva di copertura. Ha pianta a croce latina ed \u00e8 di modestissime dimensioni. Nel piccolo catino absidale si ritrovano tracce di pitture rappresentanti un Cristo circondato da un cielo stellato."}
{"id": "2119315", "revid": "287204", "url": "https://it.wikipedia.org/wiki?curid=2119315", "title": "Ambaliyasan", "text": " \nAmbaliyasan \u00e8 una suddivisione dell'India, classificata come \"census town\", di 6.736 abitanti, situata nel distretto di Mehsana, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 26' 46 N e 72\u00b0 25' 23 E.\nSociet\u00e0.\nEvoluzione demografica.\nAl censimento del 2001 la popolazione di Ambaliyasan assommava a 6.736 persone, delle quali 3.612 maschi e 3.124 femmine. I bambini di et\u00e0 inferiore o uguale ai sei anni assommavano a 1.035, dei quali 563 maschi e 472 femmine. Infine, coloro che erano in grado di saper almeno leggere e scrivere erano 4.436, dei quali 2.719 maschi e 1.717 femmine."}
{"id": "2119390", "revid": "767487", "url": "https://it.wikipedia.org/wiki?curid=2119390", "title": "Orto botanico di Trieste", "text": "L\u2019Orto botanico di Trieste, conosciuto anche come Civico Orto Botanico, fondato nel 1842, \u00e8 un'istituzione facente parte della rete museale e, in particolare, dei \"civici musei scientifici\" di Trieste.\nHa sede in via Marchesetti, nella parte occidentale del colle del Chiadino, e si estende su un'area di 10.000 m\u00b2, ad una quota che va dai 75 ai 95 m s.l.m.\nAll'Orto \u00e8 associata anche la gestione dell'attigua Riserva naturale di Bosco Biasoletto e Bosco Farneto.\nStoria.\nViene fondato come giardino botanico, nel 1842, dal municipio di Trieste, nell'area attuale. Ma traeva la sua origine, ideale e materiale, su di un primo orto voluto, nel 1828, da Bartolomeo Biasoletto, un farmacista chimico e appassionato di botanica, che aveva avuto l'incarico di compiere esperimenti finalizzati, in particolare, a verificare l'eventuale attecchimento del pino nero austriaco sul Carso.\nL'ampliamento dell'area, unitamente all'innesto di una grande messe di specie floreali tipiche della Venezia Giulia, e delle regioni contermini, si verifica a partire dal 1861, grazie all'opera di Muzio Tommasini. Oltre ad aver avuto incarichi politico-amministrativi di primo piano nella Trieste di met\u00e0 Ottocento, Tommasini \u00e8 anche un autorevole studioso di botanica, tanto da riuscire a dare un'impronta scientifica al giardino, svolgendovi importanti ricerche e circondandosi di una cerchia di appassionati, fra i quali Elisa Braig, Raimondo Tominz e Carlo Marchesetti. Nel 1903, gi\u00e0 direttore del Civico Museo di Storia naturale, Marchesetti trasforma il giardino in vera e propria istituzione, con la denominazione di Civico Orto Botanico, conferendogli la fisionomia attuale e arricchendolo di nuove specie.\nTra gli anni Venti e gli anni Sessanta si susseguono alla sua direzione figure di spicco del panorama scientifico e naturalistico italiano, fra i quali Mario Stenta, Giuseppe M\u00fcller, Carlo Lona e Edoardo Gridelli. Il periodo \"nero\" dell'istituzione, per\u00f2, si verifica solo in tempi pi\u00f9 recenti: nel 1986, infatti, l'orto botanico viene chiuso, a causa dell'insufficienza di fondi. Dal 1991 iniziano dei lavori di ristrutturazione, che subiranno un'accelerazione nel corso del 1997. Parte dell'Orto riaprir\u00e0 al pubblico soltanto nel 2001.\nFlora e fauna.\nNell'Orto botanico di Trieste vengono coltivate circa 1.200 tipi di piante.\nLo scopo principale della sua istituzione, quello cio\u00e8 di raccogliere e catalogare le specie peculiari della flora della Venezia Giulia e contermini, \u00e8 ancora perseguito. Si \u00e8 aggiunta, nel corso del tempo, anche una sezione dedicata alle piante medicinali. \u00c8 inoltre praticata, all'interno di apposite vasche e di serre, la coltivazione di piante acquatiche e palustri.\nIn linea e in continuit\u00e0 con gli originali indirizzi definiti, tra il XIX e XX secolo, da Tommasini prima e da Marchesetti poi, l'Orto botanico si occupa di fornire materiali (semi) ad enti ed istituti analoghi, sia italiani che stranieri. In tal senso il Civico Orto Botanico pubblica, annualmente, un \"Index Seminum\", dove vengono costantemente elencate, con tutti i dati di raccolta, le diverse specie di cui sono offerti i semi. Tale pubblicazione usc\u00ec per la prima volta nel 1877, ad opera di Tommasini e Tominz, con il titolo di \u00ab\"Delectus Seminum quae Hortus Botanicus Tergestini pro mutua communicatione offert\"\u00bb. La pubblicazione dell\"'Index\" era stata sospesa con la chiusura temporanea dell'orto: la ripresa, nel 1996, \u00e8 coincisa con il CL anniversario del Museo di storia naturale.\nPer le sue peculiarit\u00e0 l'istituzione offre anche un \"habitat\" ideale per diverse specie faunistiche. Infatti le guardie ambientali volontarie della sezione triestina del WWF hanno avviato al suo interno il \u00abProgetto Nidi\u00bb, collocandovi nidi per l'idoneo riparo di uccelli, pipistrelli, ricci e orbettini."}
{"id": "2119400", "revid": "247222", "url": "https://it.wikipedia.org/wiki?curid=2119400", "title": "Antonio Cassano", "text": "Cresciuto nel settore giovanile del , dopo il suo ottimo debutto con la prima squadra del capoluogo pugliese viene accostato a Roberto Baggio. Nel 2001, a 19 anni, si trasferisce alla Roma, con cui vince la Supercoppa italiana 2001 e disputa, nella stagione 2003-2004, l'annata pi\u00f9 prolifica della propria carriera (in 39 presenze segna 18 gol, di cui 14 solo in campionato). Nel gennaio 2006 passa al , ma l'esperienza spagnola si rivela deludente: in una stagione e mezza segna appena 4 reti in 29 incontri, pur vincendo il campionato nel 2007 da comprimario. \nTornato in Italia, veste la maglia della : a Genova trascorre i suoi anni migliori, fornendo 42 assist e segnando 41 reti in 115 sfide tra campionato, Coppa Italia, Coppa UEFA/Europa League e Champions League. Alla Samp forma un'ottima coppia offensiva con l'attaccante Giampaolo Pazzini, tanto che i due sono paragonati ai \"gemelli del gol\" degli anni novanta, Roberto Mancini e Gianluca Vialli. Al termine della stagione 2009-2010, Cassano e Pazzini contribuiscono in modo decisivo a riportare la Sampdoria in UEFA Champions League dopo diversi anni. Negli anni seguenti, Cassano vive momenti altalenanti, vestendo le maglie prima del , dove vince lo scudetto 2011 e un'altra Supercoppa italiana, e poi dell', dimostrando sempre ottime qualit\u00e0 da assist-man. Dopo un biennio col , dove si esprime a buoni livelli, chiude la carriera alla Sampdoria nel 2017 (escludendo la breve parentesi senza minuti giocati al Verona nel 2018).\nNel 2003 esordisce nella nazionale italiana, con la quale partecipa a tre Europei (2004, 2008 e 2012) e al Mondiale 2014. \u00c8 il miglior marcatore dell'Italia al campionato europeo (3 gol complessivi, a pari merito con Mario Balotelli).\nNel corso della sua carriera, Cassano ha avuto diversi soprannomi: \"Peter Pan\" da giovane, \"Il Pibe di Bari Vecchia\" ai tempi della Roma, \"il fenomeno di Bari Vecchia\" e \"Fantantonio\" con la maglia della Sampdoria.\nBiografia.\nCassano \u00e8 originario del quartiere di Bari Vecchia. Quand'\u00e8 ancora giovane, il padre abbandona lui e sua madre. Vivendo in una realt\u00e0 complicata, Cassano da un certo momento in poi non va pi\u00f9 a scuola, stringendo amicizie negli ambienti della malavita locale.\nNel 2010 ha sposato, con matrimonio misto in quanto ateo, la pallanuotista Carolina Marcialis; la coppia ha due figli: Christopher, che \u00e8 nato nel 2011 e che al 2021 gioca nell\u2019Academy dell\u2019Entella, e Lionel, nato nel 2013.\nNel 2008 ha pubblicato la sua autobiografia, \"Dico tutto\", scritta con il giornalista e amico Pierluigi Pardo.\nCaratteristiche tecniche.\nAttaccante forte fisicamente, era capace di giocare in qualsiasi ruolo dell'attacco, a partire dalla posizione di trequartista, fino ad arrivare a quella di ala sinistra, seconda punta e alla posizione di centravanti. Cassano era dotato anche di un eccellente controllo di palla, anche in velocit\u00e0 e negli spazi stretti.\nDotato di un'ottima tecnica individuale, risultava essere molto abile nel dribbling e nei calci piazzati. Inoltre, era molto abile nel servire assist ai compagni con precisi passaggi filtranti o con giocate dettate da pura fantasia. Egli stesso ha infatti pi\u00f9 volte affermato di preferire l'assist al gol.\nLa sua carriera \u00e8 stata fortemente limitata da comportamenti non sempre ineccepibili, divenuti noti come \"cassanate\".\nCarriera.\nClub.\nBari.\nInizi\u00f2 a tirare i primi calci a un pallone nella \"Pro Inter\", societ\u00e0 giovanile della periferia barese, nel quartiere Carbonara. Nel 1995, a 12 anni, fece un provino per il , chiamato dall'allora direttore sportivo dei pugliesi Pantaleo Corvino, che per\u00f2 ebbe esito negativo. Dopo due provini con l' e uno con il tutti senza esito positivo, il giocatore fu notato proprio dagli osservatori del e ben presto indoss\u00f2 la maglia della squadra Primavera della societ\u00e0 pugliese. L'allenatore della prima squadra, Eugenio Fascetti, not\u00f2 il suo talento e decise di farlo esordire in Serie A l'11 dicembre 1999 a 17 anni, in un derby contro il , perso dal Bari per 1-0.\nNella giornata di campionato seguente fu schierato titolare contro l'Inter e realizz\u00f2 all'88' la sua prima marcatura in Serie A, il gol decisivo del 2-1.\nCassano chiuse la prima stagione al Bari con 21 presenze e 3 reti e in quella seguente disput\u00f2 27 partite segnando ancora 3 gol, restando tra i giocatori pi\u00f9 popolari per la tifoseria barese.\nRoma.\nNell'estate del 2001, dopo una lunga trattativa con la e con l'acquisto ufficializzato gi\u00e0 a marzo, a 19 anni Cassano pass\u00f2 alla per un importo di 60 miliardi di lire (50 miliardi in contanti pi\u00f9 la compropriet\u00e0 di Gaetano D'Agostino), voluto fortemente da Sensi e da Capello, che lo aveva gi\u00e0 notato insieme a Totti in una sfida tra la primavera del e quella della Roma nell'autunno del 1999.\nNella prima stagione in maglia giallorossa Cassano vinse la Supercoppa Italiana contro la ed esord\u00ec in UEFA Champions League l'11 settembre 2001 in occasione di Roma-, partita terminata 1-2 per la squadra spagnola; il primo gol nella massima competizione europea arriv\u00f2 nella stagione successiva nello 0-1 tra Genk e Roma del 2 ottobre 2002.\nNella finale di ritorno della Coppa Italia 2002-2003 pareggiata (e complessivamente persa) contro il , Cassano viene espulso per aver mandato a quel paese l\u2019arbitro Roberto Rosetti, puntandogli il dito contro e dandogli del cornuto facendo il gesto con la mano. \nNella stessa stagione \u00e8 decisivo per il pareggio nel derby dell'8 marzo 2002 con un gol di testa allo scadere.\nNella sua terza stagione nella Roma esord\u00ec anche in Coppa UEFA il 15 ottobre 2003 nella gara Vardar-Roma terminata 1-1. In questa competizione riusc\u00ec a realizzare il suo primo gol il 6 novembre in occasione della vittoria per 1-0 contro l\u2019Hajduk Spalato; in campionato, invece, l'8 febbraio del 2004 realizz\u00f2 una doppietta nell'epocale vittoria per 4-0 sulla : rimane famosa l'esultanza dove si toglie la maglia e spacca con un calcione la bandierina del corner.\nIl 22 febbraio segna la sua prima e unica tripletta con la maglia giallorossa, nella vittoria per 6-0 sul .\nCassano form\u00f2 con Totti una coppia d\u2019attacco formidabile, capaci di giocate pazzesche e di un\u2019intesa incredibile: nella sola stagione 2003-2004, i due realizzarono complessivamente 34 reti e, dal 2001 al 2006, 146 marcature complessive.\nCassano ha vinto, a livello individuale nel suo periodo alla Roma, per due volte il premio di Migliore calciatore giovane dell'Associazione Italiana Calciatori, nel 2001 e nel 2003.\nIl rapporto con la societ\u00e0 giallorossa inizi\u00f2 a logorarsi quando Cassano, in scadenza di contratto, rifiut\u00f2 una prima proposta di rinnovo a 3,2 milioni di euro annui e dopo l'addio di Capello, seguito da un'annata in cui la Roma cambier\u00e0 4 allenatori e dove Cassano litigher\u00e0 con tutti tranne che con l'ormai traghettatore Bruno Conti.\nNel 2006 il regista Pippo Mezzapesa ha girato un cortometraggio dal titolo \"Come a Cassano\", ispirato alla carriera del giocatore barese.\nCon l'arrivo di Luciano Spalletti le cose non cambiano: gi\u00e0 a luglio il nuovo allenatore gli toglie il grado di vicecapitano e lui gioca sempre meno, ingrassa, e finisce ai margini della squadra. Nella finestra invernale di mercato Spalletti, in sintonia con la societ\u00e0, decide di mandar via Antonio Cassano, che viene ceduto in prestito al Real Madrid.\nReal Madrid.\nIl 4 gennaio 2006, dopo una lunga trattativa e continue voci di mercato che lo accostavano a Juventus e Inter, a 23 anni Cassano pass\u00f2 al Real Madrid per 5 milioni di euro.\nSubito gli fu accostato l'epiteto di \"El Gordito\" (\"Il Grassottello\"), per i suoi chili di troppo e per distinguerlo dal compagno di squadra Ronaldo, soprannominato \"El Gordo\" (\"Il Grasso\"). Dai primi giorni a Madrid, avendo giocato pochissimo nella prima parte della stagione a Roma, Cassano dovette intraprendere una durissima serie di allenamenti e una dieta ferrea, per riportare all'allenatore madridista L\u00f3pez Caro il giocatore in una forma pi\u00f9 accettabile. In Spagna, a causa dell'eccessivo peso corporeo e degli atteggiamenti irriverenti, \u00e8 stato parodiato con successo da un popolare comico televisivo, Carlos Latre.\nEsord\u00ec con la maglia del Real Madrid il 18 gennaio 2006 in un incontro di Coppa del Re contro il , entrando intorno al ventesimo minuto della ripresa e segnando il gol della vittoria dopo appena tre minuti dal suo ingresso. Da l\u00ec in poi, per\u00f2, l'allenatore del Real Madrid gli prefer\u00ec spesso altri giocatori, sicch\u00e9 Cassano scese in campo in altre 16 partite di cui solo 4 da titolare (3 in campionato e una in coppa del Re).\nDurante l'estate del 2006, con l'arrivo del suo ex allenatore della Roma Fabio Capello, Cassano miglior\u00f2 la sua forma fisica e mostr\u00f2 buone prestazioni, tanto da riguadagnare un posto nella Nazionale guidata, dopo il trionfo mondiale, da Donadoni (che sostitu\u00ec il tecnico toscano Marcello Lippi), che preparava la qualificazione a Euro 2008. Tuttavia ulteriori screzi con Capello portarono Cassano a essere messo fuori rosa dal Real Madrid gi\u00e0 alla fine del mese di ottobre del 2006, salvo poi essere reintegrato nel febbraio del 2007.\nCon il Real Madrid Cassano ha vinto la Liga 2006-2007, nella quale ha disputato 7 partite segnando un gol.\nSampdoria.\nIl 13 agosto 2007 a 25 anni, Cassano venne ceduto alla Sampdoria in prestito gratuito con diritto di riscatto fissato a 5,5 milioni di euro; la Sampdoria pag\u00f2 1,2 milioni di stipendio al calciatore, mentre i restanti 3 milioni furono versati dal Real Madrid.\nScelta la maglia numero 99, esord\u00ec con la Sampdoria il 23 settembre seguente, nel derby contro il (finito 0-0). La domenica successiva, nella partita casalinga contro l', Cassano sigl\u00f2, a pochi minuti dal suo ingresso in campo nel secondo tempo, il suo primo gol con la nuova squadra che fiss\u00f2 il risultato finale sul 3-0. Alla fine della stagione i gol furono 9 in 22 presenze, oltre a diversi assist per i compagni.\nIl 29 maggio 2008 la Sampdoria raggiunse l'accordo con il Real Madrid per l'acquisto definitivo di Cassano, che firm\u00f2 un contratto con il club ligure fino al 2013, con un ingaggio da circa 2,8 milioni di euro a stagione. Per il cartellino del calciatore la Sampdoria non pag\u00f2 nulla, obbligandosi per\u00f2 a versare al Real Madrid 7 milioni di euro in caso di cessione del giocatore nell'estate 2008 o 5 nel caso di cessione nei tre anni successivi.\nLa stagione 2008-2009 vide la Sampdoria raggiungere la finale di Coppa Italia, persa contro la ai rigori dopo l'1-1 dei tempi regolamentari. Cassano sbagli\u00f2 il primo tiro dal dischetto della serie. In campionato realizz\u00f2 12 gol e la Sampdoria si classific\u00f2 tredicesima.\nNella stagione 2009-2010, il 24 marzo 2010, Cassano torn\u00f2 a giocare a Bari dopo nove anni, allo stadio San Nicola, segnando un gol dopo il quale decise di non esultare per rispetto della sua ex squadra e per questo fu applaudito dalla tifoseria avversaria. Ha concluso la stagione con 11 reti totali realizzate, di cui 9 in campionato e 2 in Coppa Italia. La Sampdoria si \u00e8 classificata al quarto posto, potendo cos\u00ec giocare i preliminari, poi persi contro il , della UEFA Champions League 2010-2011.\nDurante la stagione 2010-2011, il 29 ottobre 2010, \u00e8 stato messo fuori rosa per \"comportamento gravemente offensivo e irrispettoso\" tenuto tre giorni prima nei confronti del presidente Riccardo Garrone, che ha deciso di appellarsi al collegio arbitrale per poter sanzionare di conseguenza il giocatore, dicendo di non volere pi\u00f9 Cassano alla Sampdoria. Il tribunale il 16 dicembre 2010 ha deciso, bench\u00e9 ve ne fossero gli estremi, di non disporre la risoluzione contrattuale tra la Sampdoria e Cassano, poich\u00e9 si era trattato di un singolo episodio, ma ha imposto nei confronti di Cassano la sospensione dagli allenamenti e dello stipendio dal 29 ottobre 2010 al 31 gennaio 2011 e una decurtazione dell'ingaggio pari al 50% a partire dal 1\u00ba febbraio 2011 fino al 30 giugno 2013, data della scadenza del contratto con la societ\u00e0 genovese.\nMilan.\nIl 27 dicembre 2010, con il permesso della Sampdoria, si \u00e8 aggregato al per partecipare al ritiro invernale della squadra a Dubai, in attesa che la societ\u00e0 milanese lo potesse tesserare alla riapertura del calciomercato. Il 3 gennaio 2011, primo giorno utile per il calciomercato invernale 2011, \u00e8 stato depositato negli uffici della Lega Serie A il contratto firmato da Cassano con il Milan. La Sampdoria, lo stesso Cassano e il Milan hanno deciso di dividere in tre parti uguali i 5 milioni di euro da dare al Real Madrid, cifra stabilita al momento della cessione di Cassano alla Sampdoria. Il giocatore, che ha scelto come quando era alla Sampdoria la maglia numero 99, non ha potuto giocare la Champions League 2010-2011 con il Milan, poich\u00e9 aveva gi\u00e0 preso parte alla stessa con la Sampdoria nei preliminari.\nIl 6 gennaio seguente ha esordito con la maglia del Milan nella partita esterna vinta 1-0 contro il , effettuando l'assist per il gol-partita del compagno Rodney Strasser. Ha segnato il primo gol col Milan il 12 febbraio 2011 a San Siro contro il Parma su assist di Gennaro Gattuso al 17\u00ba minuto di gioco. Il 2 aprile segna su rigore il gol valido per il 3-0 nel derby milanese] contro l'Inter. Il 7 maggio successivo ha vinto lo scudetto con i rossoneri a due giornate dal termine del campionato grazie allo 0-0 contro la Roma.\nIl 6 agosto 2011 ha vinto, senza scendere in campo, la Supercoppa italiana con il Milan battendo l' a Pechino per 2-1.\nIl 29 ottobre seguente, al ritorno dalla trasferta del Milan a Roma, Cassano ha accusato un malore all'Aeroporto di Milano-Malpensa ed \u00e8 stato ricoverato al Policlinico di Milano, dove gli \u00e8 stata diagnosticata una sofferenza cerebrale su base ischemica causata dalla presenza di un difetto interatriale. \u00c8 stato operato per chiudere il forame ovale pervio nella mattinata del successivo 4 novembre presso l'Unit\u00e0 di Cardiologia del Policlinico di Milano. Il 3 aprile del 2012, a cinque mesi dall'operazione, Cassano ha riottenuto l'idoneit\u00e0 medico sportiva, potendo cos\u00ec tornare ad allenarsi regolarmente con i compagni di squadra e a giocare. \u00c8 tornato a giocare il 7 aprile seguente entrando al 39\u00ba minuto del secondo tempo di Milan-, partita terminata sul punteggio di 1-2. Il 29 aprile 2012, dopo poco meno di 6 mesi dall'intervento al cuore e a distanza di 206 giorni dall'ultima marcatura realizzata, \u00e8 tornato al gol nella partita di campionato vinta per 4-1 in casa del , in cui Cassano ha segnato la prima rete e ha fornito due assist per la doppietta di Zlatan Ibrahimovi\u0107.\nInter.\nIl 22 agosto 2012 viene ufficializzato il suo trasferimento all'Inter, nell'ambito dell'operazione che ha portato Giampaolo Pazzini, suo ex compagno di squadra alla Sampdoria, al Milan, con un conguaglio di 7,5 milioni a favore dei nerazzurri. Il giocatore firma un contratto biennale fino al 30 giugno 2014 da 3 milioni di euro a stagione, pi\u00f9 bonus.\nDebutta da titolare in -Inter 0-3 fornendo l'assist a Diego Milito per il secondo gol. Segna il primo gol in nerazzurro alla seconda giornata di Serie A contro la Roma a San Siro il 2 settembre 2012, partita persa per 3-1.\nConclude la sua prima e unica stagione da interista con 39 presenze collezionate, 15 assist e 9 gol segnati complessivamente.\nParma.\nIl 3 luglio 2013 si trasferisce al a titolo definitivo, firmando un contratto di durata triennale. Nell'ambito della stessa trattativa Ishak Belfodil passa all' in compartecipazione. Segna il suo primo gol con la nuova maglia al debutto nel 4-0 al in Coppa Italia. Il 23 novembre, contro il , segna la sua 100\u00aa marcatura nella prima divisione italiana. Il 30 novembre segna il suo 100\u00ba gol in Serie A nel pareggio casalingo contro il Bologna (1-1). In tutta la stagione Cassano mette a segno 12 gol e 7 assist in campionato contribuendo in maniera significativa al sesto posto del Parma.\nIl 23 gennaio 2015 viene rivelato che Cassano avrebbe chiesto la messa in mora del Parma per il mancato pagamento degli stipendi arretrati; tuttavia la societ\u00e0 smentisce con un comunicato, parlando di semplice invito di pagamento. Viene convocato per la gara contro il del 25 gennaio persa 1-2 dopo essere subentrato a Francesco Lodi a inizio ripresa e a fine partita la squadra, ultima in classifica e indebitata nonostante la nuova propriet\u00e0, viene contestata sotto la curva e Cassano ha un duro confronto in campo con un ultras. Il giorno dopo risolve anticipatamente il suo contratto con il Parma. La stessa sera in collegamento con la trasmissione televisiva \"Tiki Taka\", in onda su Italia 1, spiega di aver deciso di lasciare il club per lo stipendio non pagato da luglio 2014, per la scarsa chiarezza dimostrata dalla vecchia propriet\u00e0 nei riguardi di tutti i giocatori e per l'inconcludenza della nuova propriet\u00e0.\nNel suo anno e mezzo al Parma ha collezionato complessivamente 56 presenze, 18 gol e 9 assist.\nRitorno alla Sampdoria.\nIl 9 agosto 2015 la Sampdoria ufficializza il ritorno di Cassano in blucerchiato dopo 4 anni e mezzo. Firma un contratto biennale da euro pi\u00f9 bonus. Il suo arrivo comporta da subito un forte aumento degli abbonamenti e il crescente entusiasmo dei tifosi blucerchiati. Debutta in campionato il 23 agosto giocando gli ultimi 15 minuti di Sampdoria- (5-2). Il 10 gennaio 2016 torna al gol in blucerchiato nella sconfitta interna per 1-2, subita ad opera della Juventus. Termina la stagione con 24 presenze e 2 gol in campionato.\nIl 5 luglio 2016 il presidente dei blucerchiati, Massimo Ferrero, afferma che Cassano non rientra pi\u00f9 nei piani tecnici della Sampdoria ed il giorno dopo gli propone il ruolo di dirigente della squadra, ma Cassano rifiuta l'offerta. A inizio agosto avviene la rottura definitiva con il presidente blucerchiato, che decide di metterlo fuori squadra e sul mercato. Il giocatore rifiuta tutte le offerte propostegli e, ottenuto il permesso di allenarsi con la formazione Primavera, resta nei ranghi della societ\u00e0 genovese fino al 25 gennaio 2017, giorno in cui il contratto viene consensualmente risolto.\nLa parentesi Verona e il ritiro.\nIl 10 luglio seguente si accorda con il . Nei giorni seguenti, tuttavia, manifesta la volont\u00e0 di lasciare il club; dopo essere inizialmente tornato sui propri passi, il 27 luglio risolve consensualmente il contratto con la societ\u00e0 scaligera.\nIl 6 ottobre 2018 la , club di Serie C, comunica di aver accolto la richiesta di Cassano di potersi allenare allo stadio comunale di Chiavari a partire dall'8 ottobre senza alcun vincolo contrattuale; il barese era gi\u00e0 stato vicino alla firma con il club di Antonio Gozzi nel febbraio 2017 dopo la risoluzione con la Sampdoria ma all'ultimo aveva avuto un ripensamento poich\u00e9 non convinto di scendere in Serie B. L'8 ottobre 2018 torna, quindi, ad allenarsi, ma dopo soli 5 giorni annuncia ufficialmente in una lettera il suo congedo al calcio giocato, a 2 anni e 5 mesi di distanza dall'ultima partita ufficiale disputata.\nNazionale.\nNazionali giovanili.\nNel 2000 esordisce con la nazionale italiana Under-21 contro il e nella successiva gara contro l', valida per le qualificazioni all'Europeo Under-21 2002; mette a segno le prime reti con gli Azzurrini segnando una doppietta nel 3-0 finale. Dopo l'arrivo di Claudio Gentile al posto di Marco Tardelli come selezionatore dell'Under-21 Cassano trova poco spazio per i rapporti conflittuali con il nuovo allenatore, disputando solo 4 partite. Anche per questo Cassano non viene inserito da Gentile nei convocati per la fase finale dell'Europeo Under-21 2002. In totale tra il 2000 e il 2002 il giocatore barese gioca 9 gare e segna 3 reti in Under-21.\nNazionale maggiore.\nCassano ha esordito nella nazionale maggiore il 12 novembre 2003, a 21 anni, nella partita amichevole -Italia (3-1), segnando un gol al suo debutto. Il CT Giovanni Trapattoni, che lo aveva fatto esordire, lo convoca per l'Europeo 2004, dove Cassano risult\u00f2 il miglior giocatore della spedizione italiana, segnando 2 gol nelle 3 partite del primo turno. \nCon il CT Marcello Lippi viene convocato solo in due occasioni e non prende parte al Mondiale 2006, vinto dalla Nazionale italiana.\nSempre nel 2006, dopo pi\u00f9 di un anno di assenza, Cassano ritorna in Nazionale con il nuovo CT Roberto Donadoni, che lo impiega nelle prime due partite delle qualificazioni europee. Dopo queste gare Cassano non viene pi\u00f9 convocato, anche per via della sua negativa stagione 2006-2007 al Real Madrid, in cui gioca poco. \nAutore di una buona stagione al suo ritorno in Italia con la Sampdoria, Donadoni lo inserisce nella lista dei convocati per l'Europeo 2008. Fa quindi il suo ritorno in Nazionale il 30 maggio 2008 a Firenze, entrando nel secondo tempo di Italia- (3-1), l'ultima amichevole prima della competizione. Viene impiegato in tutte le partite disputate dalla nazionale durante l'Europeo, collezionando quindi 4 presenze. Sia contro i sia contro la entra nel secondo tempo, mentre contro la fu titolare e contribuisce alla vittoria italiana per 2-0. Nei quarti di finale contro la esce al 79\u00ba minuto per fare spazio ad Antonio Di Natale.\nNel biennio dal 2008 al 2010 il tecnico Lippi, ritornato alla guida della nazionale, non lo convoca mai.\nCassano torna in nazionale con il neo CT Cesare Prandelli, che il 10 agosto 2010 lo impiega come titolare nella partita amichevole Italia- (0-1) disputata a Londra.\nIl 10 agosto 2011 ha indossato per la prima volta la fascia di capitano in occasione dell'incontro amichevole contro la (vinto per 2-1), disputato nella sua Bari. Con 6 gol segnati \u00e8 stato il capocannoniere del Girone C di qualificazione all'Europeo 2012, vinto dall'Italia con 26 punti.\nDopo l'avvenuto recupero dai problemi cardiaci, \u00e8 stato convocato per l'Europeo 2012, dove ha vestito la maglia numero 10. Nella terza giornata del girone eliminatorio \u00e8 andato a segno nella vittoria per 2-0 ai danni dell' conseguendo il premio come \"Migliore in campo\", risultato che ha consentito agli \"Azzurri\" di raggiungere i quarti di finale come seconda nel girone, dietro alla . Durante la semifinale contro la terminata sul punteggio di 2-1, Cassano ha fornito l'assist per il gol di testa di Balotelli valido per il momentaneo 1-0 in favore dell'Italia. Nel corso della manifestazione, chiusa dall'Italia al secondo posto dopo la sconfitta per 4-0 in finale contro la , Cassano ha disputato da titolare tutte le 6 partite degli Azzurri, venendo per\u00f2 sempre sostituito.\nA seguito del suo ottimo rendimento con il Parma nella stagione 2013-2014, viene inserito nella lista di 30 calciatori pre-convocati in vista del Mondiale 2014. Il 31 maggio 2014 subentra nel secondo tempo a Ciro Immobile nell'amichevole pareggiata 0-0 contro l'Irlanda, tornando a vestire la maglia azzurra a quasi due anni di distanza dalla finale dell'Europeo persa contro la Spagna. Il 1\u00ba giugno viene confermato nella lista definitiva dei 23 convocati per il Mondiale in Brasile. Durante la manifestazione iridata, dopo aver saltato la prima gara contro l' (vinta 2-1 dagli \"Azzurri\"), scende in campo nel secondo tempo sia con la che con l'. Tuttavia non riesce a incidere, anche per via del poco tempo a disposizione, e l'Italia viene eliminata al primo turno. \nSuccessivamente non viene pi\u00f9 convocato in nazionale chiudendo la sua carriera in azzurro con 39 presenze e 10 gol.\nDopo il ritiro.\n\u00c8 stato ospite fisso del programma \"Tiki Taka - Il calcio \u00e8 il nostro gioco\" da agosto a dicembre 2019. Sempre a dicembre 2019 si \u00e8 diplomato come direttore sportivo.\nDurante la quarantena del 2020, Cassano, Vieri, Adani e Ventola hanno creato la \"Bobo TV\", che viene trasmessa su Twitch ancora oggi e dove parlano di attualit\u00e0 (calcistica) anche con la presenza di ospiti speciali.\nCassano \u00e8 anche apparso nella serie Sky di Francesco Totti, Speravo de mor\u00ec prima, interpretato da Gabriel Montesi; il barese si \u00e8 dimostrato molto insoddisfatto della sua interpretazione, criticando l'imitazione del dialetto barese da parte dell'attore romano e la non veridicita degli eventi narrati, esprimendosi sempre con il suo tono \"senza filtri\" alla \"Bobo TV\".\nLe \u201ccassanate\u201d.\nCassano non si \u00e8 contraddistinto solamente per le sue capacit\u00e0 tecniche e sportive, ma talvolta anche per il suo comportamento al di fuori delle regole, estroverso sino ad arrivare agli eccessi e all'indisciplina, nonch\u00e9 per il carattere a volte particolarmente esuberante. Tali atteggiamenti sono stati definiti \u00ab\"cassanate\"\u00bb, termine coniato da Fabio Capello (che allen\u00f2 Cassano a Roma ed a Madrid) e poi entrato nel gergo comune del giornalismo sportivo.\nUna delle prime avvenne nel 2001, quando il tecnico Claudio Gentile lo lasci\u00f2 in panchina per tutta la durata dell'incontro Under-21 -: il giorno successivo Cassano abbandon\u00f2 il ritiro della squadra. Trasferitosi alla , si rese protagonista di una serie di insulti all'arbitro Roberto Rosetti, a cui rivolse anche il gesto delle corna, dopo l'espulsione ricevuta nel corso della finale di Coppa Italia 2002-2003.\nNel 2006, al , fu inquadrato da una emittente televisiva spagnola durante una sua imitazione, a mo' di presa in giro, del proprio allenatore Capello, che da quel giorno smise di farlo giocare con continuit\u00e0. Nel 2008, dopo essere stato espulso per proteste dall'arbitro Nicola Pierpaoli all'87\u00ba minuto della partita -, Cassano rivolse minacce allo stesso arbitro, a cui lanci\u00f2 contro anche la propria maglietta di gioco. Questo episodio gli cost\u00f2 5 giornate di squalifica con diffida e una multa di 15\u00a0000 euro. Durante la stagione successiva litig\u00f2 con il proprio allenatore Luigi Delneri, che lo escluse dalla rosa per sei partite. Nel 2010 ebbe un acceso diverbio con il presidente della Sampdoria Riccardo Garrone, che insult\u00f2 pesantemente; ci\u00f2 gli cost\u00f2 l'essere messo fuori rosa ed il dimezzamento dello stipendio. Per la gravit\u00e0 dell'accaduto, lo stesso Garrone dichiar\u00f2 che il giocatore non avrebbe pi\u00f9 indossato la maglia della Sampdoria; Cassano venne ceduto dopo poco tempo al .\nNel luglio 2012 \u00e8 stato sanzionato dalla UEFA con una multa di 15\u00a0000 euro, per aver rilasciato \"dichiarazioni discriminatorie alla stampa\" (in violazione dell'articolo 11 bis del Regolamento disciplinare UEFA) nei confronti di eventuali giocatori omosessuali presenti in rosa.\nNel marzo 2013 ebbe un violento litigio con l'allenatore dell'Inter Andrea Stramaccioni, a causa del quale viene messo fuori rosa e riceve una multa da 40 000 euro. L'8 maggio 2016, alla fine del derby di Genova perso per 3 a 0, ebbe una discussione con l'avvocato Antonio Romei, braccio destro del presidente blucerchiato Massimo Ferrero, che port\u00f2 all'invio da parte della societ\u00e0 di una lettera di licenziamento che viene per\u00f2 poco dopo \"stracciata\" da parte della stessa.\nNell'estate dello stesso anno la Samp propose a Cassano la risoluzione anticipata del rapporto di lavoro, ma il giocatore si oppose, dichiarando di voler restare a Genova, anche fuori rosa, piuttosto che trasferirsi in altri club. Le parti concludono la vicenda con una successiva risoluzione consensuale del contratto. Nel 2017, il giocatore, mentre era in ritiro con il Verona, annunci\u00f2 improvvisamente l'intenzione di volere lasciare l'attivit\u00e0, salvo tornare sui suoi passi a poche ore di distanza. Dieci giorni dopo, Cassano rescisse comunque il contratto che lo legava alla societ\u00e0 veneta.\nVicende giudiziarie.\nNel giugno 2015 viene indagato per evasione fiscale per non aver dichiarato al fisco una parte di stipendio percepito al nel 2006 pari a 3 milioni di euro sugli 8 totali.\nStatistiche.\nCronologia presenze e reti in nazionale.\n \n "}
{"id": "2119425", "revid": "110157", "url": "https://it.wikipedia.org/wiki?curid=2119425", "title": "Deluxe (Lyricalz)", "text": "Deluxe \u00e8 il primo album in studio del gruppo musicale italiano Lyricalz, pubblicato nel 1996 dalla Area Cronica.\nLe produzioni sono affidate a Metadone, Bassi Maestro (che si occupa anche di uno scratch in \"Vivremo alla grande\") e di Fish, mentre al microfono al fianco di Fede e Dafa troviamo nuovamente Bassi Maestro, Rula e Sly (che formano gli ATPC), Tormento, Sab Sista, Marya e Senor Mask."}
{"id": "2119469", "revid": "27406", "url": "https://it.wikipedia.org/wiki?curid=2119469", "title": "Fiume Genna", "text": ""}
{"id": "2119484", "revid": "1305772", "url": "https://it.wikipedia.org/wiki?curid=2119484", "title": "Giovanni Greppi", "text": "Per Giovanni Greppi si pu\u00f2 intendere:"}
{"id": "2119526", "revid": "124909380", "url": "https://it.wikipedia.org/wiki?curid=2119526", "title": "Larry Wilson", "text": " \u00c8 noto al pubblico soprattutto per aver scritto \"Beetlejuice\" e \"La famiglia Addams\".\nBiografia.\nHa lavorato anche in campo televisivo, scrivendo Il vaso, puntata numero diciannove della prima stagione di Alfred Hitchcock presenta. Mentre ha scritto e diretto la puntata \"Doctor of Horror\" della celebre serie tv \"Racconti dalla Cripta\"."}
{"id": "2119551", "revid": "376939", "url": "https://it.wikipedia.org/wiki?curid=2119551", "title": "Lagaan", "text": ""}
{"id": "2119553", "revid": "767487", "url": "https://it.wikipedia.org/wiki?curid=2119553", "title": "La vita del rapper", "text": "La vita del rapper \u00e8 un EP del gruppo musicale italiano Lyricalz, pubblicato nel 1998."}
{"id": "2119557", "revid": "154893", "url": "https://it.wikipedia.org/wiki?curid=2119557", "title": "Korabl Sputnik 3", "text": ""}
{"id": "2119564", "revid": "154893", "url": "https://it.wikipedia.org/wiki?curid=2119564", "title": "Korabl Sputnik 4", "text": ""}
{"id": "2119573", "revid": "154893", "url": "https://it.wikipedia.org/wiki?curid=2119573", "title": "Korabl Sputnik 5", "text": ""}
{"id": "2119582", "revid": "154893", "url": "https://it.wikipedia.org/wiki?curid=2119582", "title": "Korabl-Sputnik 2", "text": ""}
{"id": "2119615", "revid": "173623", "url": "https://it.wikipedia.org/wiki?curid=2119615", "title": "Forty-Five Hundred Times", "text": "Forty-Five Hundred Times \u00e8 una canzone della rock band inglese Status Quo, pubblicata per la prima volta nel 1973 (inclusa nell'album \"Hello!\") e reincisa nel 1991 (inclusa nell'album \"Rock 'Til You Drop\").\nLa canzone.\nSebbene non sia mai stato pubblicato come singolo, il brano rimane uno tra i pi\u00f9 amati e significativi mai incisi dalla longeva band britannica.\nAd un inizio lento ed in crescendo seguono alcune strofe vocali e poi tutta una serie di assolo di basso, chitarra, batteria, nonch\u00e9 un lungo lavoro ad intreccio tra le chitarre elettriche di Rossi &amp; Parfitt che, tra drastici cambi di tempo e variazioni tematiche, accompagnano il brano fino alla chiusura raggiungendo nella nuova versione del 1991 la ragguardevole durata di tredici minuti.\nIl pezzo comincia con un tempo in 4/4 che si evolve in 6/8 per poi tornare in 4/4 nell'ultima parte e rappresenta un vero classico del genere hard, suonato spessissimo dal gruppo nei concerti live dove viene allungato a dismisura anche con molte sezioni improvvisate.\nLa nuova versione incisa in studio contenuta nell'album \"Rock 'Til You Drop\" del 1991 presenta molti elementi di diversit\u00e0 rispetto all'originale del 1973: oltre ad una maggiore durata (3 minuti in pi\u00f9), sono presenti maggiori ed elaborati giochi chitarristici ad innesto, una superiore pulizia sonora e lunghe sezioni aggiunte tra repentini cambi \u201clento-veloce\u201d, con una preferibile meditazione interpretativa nonch\u00e9 un sicuro ulteriore miglioramento nella tecnica di esecuzione strumentale.\nIn un ampio referendum popolare su un sito britannico nel 2003, \"Forty-Five Hundred Times\" \u00e8 risultata la canzone degli Status Quo pi\u00f9 votata ed amata dai fan inglesi.\nFormazione.\nFormazione nella incisione del 1973 tratta dall'album \"Hello!\".\naltri musicisti:\nFormazione nella incisione del 1991 tratta dall'album \"Rock 'Til You Drop\"."}
{"id": "2119621", "revid": "154893", "url": "https://it.wikipedia.org/wiki?curid=2119621", "title": "Sputnik 13", "text": ""}
{"id": "2119626", "revid": "154893", "url": "https://it.wikipedia.org/wiki?curid=2119626", "title": "Sputnik 14", "text": ""}
{"id": "2119629", "revid": "154893", "url": "https://it.wikipedia.org/wiki?curid=2119629", "title": "Sputnik 15", "text": ""}
{"id": "2119633", "revid": "154893", "url": "https://it.wikipedia.org/wiki?curid=2119633", "title": "Sputnik 16", "text": ""}
{"id": "2119639", "revid": "154893", "url": "https://it.wikipedia.org/wiki?curid=2119639", "title": "Sputnik 17", "text": ""}
{"id": "2119647", "revid": "154893", "url": "https://it.wikipedia.org/wiki?curid=2119647", "title": "Sputnik 18", "text": ""}
{"id": "2119650", "revid": "767487", "url": "https://it.wikipedia.org/wiki?curid=2119650", "title": "Giovanni Greppi (commediografo)", "text": "Biografia.\nSi fece conoscere gi\u00e0 in giovane et\u00e0 per i suoi versi. Le sue prime composizioni poetiche furono poesie d'occasione che gli acquistarono l'ingresso nella colonia \"Renia\" di Bologna dell'Accademia dell'Arcadia, col nome di \"Florimondo Ermioneo\". Con questo nome d'arcade ha firmato libretti per Ferdinando Robuschi, e Francesco Bianchi. \nDa Bologna si trasfer\u00ec a Roma, in cerca di fortuna; ottenne un buon impiego dal cardinale Francesco Saverio de Zelada, segretario di Stato di Clemente XIV; in seguito Pio VI lo cre\u00f2 cavaliere. Una crisi esistenziale in seguito a una delusione amorosa (si era innamorato della nipote di Pio VI), lo spinse a diventare francescano; pentitosi della scelta, gett\u00f2 l'abito e ritorn\u00f2 al teatro.\nDurante il periodo napoleonico, il Greppi si trasfer\u00ec definitivamente a Milano, e ricopr\u00ec diverse funzioni (commissario di polizia, prefetto, ecc.) nella Repubblica Cisalpina, di cui scrisse anche l'inno (1808).\nOpere.\nIl Greppi \u00e8 autore di circa cinquanta commedie, e fu un autore teatrale molto popolare ai suoi tempi. Le sue commedie si inserivano nell'ambito del genere lacrimevole e l'autore si avvicin\u00f2 al Richardson anche nella scelta di dedicare una serie di tre commedie a una stessa protagonista (trilogia nota come \"Amore irritato dalle difficolt\u00e0\" o \"trilogia di Teresa\": \"Teresa e Claudio\", \"Teresa Vedova\", e \"Teresa e Wilk\"). Oltre alle Tre Terese si ricordano \"Gertrude d'Aragona\", un melodramma storico (on-line), e \"I Capricci Teatrali\" in quattro volumi."}
{"id": "2119653", "revid": "124665176", "url": "https://it.wikipedia.org/wiki?curid=2119653", "title": "Leslie Bohem", "text": " Prima di debuttare nel mondo dello spettacolo, durante gli anni ottanta entra a far parte come bassista degli \"Sparks\", un gruppo musicale che per\u00f2 non ha vita lunga.\n\u00c8 figlio di Endre Bohem, produttore cinematografico e sceneggiatore ungherese, noto ai pi\u00f9 per B-movie come \"Il mostro dell'inferno verde\" e \"La notte ha mille occhi\".\nNel 1997 viene incaricato dai Marvel Studios di scrivere alcune bozze di sceneggiatura per \"Capitan America\" con la collaborazione di Larry Wilson.\nBohem \u00e8 anche l'ideatore e sceneggiatore del miniserial televisivo fantascientifico \"Taken\", prodotto dalla DreamWorks Television di Steven Spielberg e vincitore dell'Emmy come migliore miniserie."}
{"id": "2119664", "revid": "288320", "url": "https://it.wikipedia.org/wiki?curid=2119664", "title": "Ashutosh Gowariker", "text": "Dopo aver fatto l'attore fino al 1991, successivamente \u00e8 diventato un apprezzato regista, in Italia principalmente noto per il film \"Lagaan - C'era una volta in India (Lagaan: Once Upon a Time in India)\" (2001), nominato all'Oscar al miglior film straniero nel 2002."}
{"id": "2119677", "revid": "767487", "url": "https://it.wikipedia.org/wiki?curid=2119677", "title": "Torbiera del Laione", "text": "La Torbiera del Laione (appennino ligure centrale, strada per Pratorotondo - Monte Beigua) \u00e8 una zona umida situata a 987 m s.l.m. in una valletta (una piccola depressione di origine probabilmente tettonica), collocata sul versante nord-orientale del Beigua e ampia circa 15.000 m\u00b2.\nCaratteristiche e valore naturalistico.\nDurante l'ultima era glaciale la valletta fu ostruita, subito a Nord dell'attuale Laione, da un imponente ghiacciaio roccioso formatosi in seguito allo scivolamento, su uno strato di permafrost, dei detriti (grandi massi a spigoli vivi) derivanti dalla demolizione (per crioclasticismo) delle pareti rocciose che formavano il primitivo versante orientale della Costa della Taja. I vasti accumuli detritici (ancor oggi in parte osservabili) finirono quindi con l'ostacolare e rallentare il deflusso delle acque meteoriche e di disgelo, mentre la successiva, lenta ma costante deposizione di materiali limoso-argillosi, sul fondo della conca, ne provoc\u00f2 l'impermeabilizzazione, si venne quindi a formare uno specchio d'acqua relativamente esteso (circa 14000 m\u00b2) e profondo 5-6 m, il progressivo colmamento del laghetto, nel corso degli ultimi secoli, favorito anche da un tentativo di drenaggio attuato alcuni decenni fa, ha generato un'estesa fascia di torbiera a sfagni. Tuttavia parlare di torbiera in senso stretto \u00e8 improprio, perch\u00e9 il processo evolutivo da lago a torbiera non \u00e8 ancora del tutto completato, infatti alla fine dell'inverno oppure in autunno e in primavera, dopo abbondanti precipitazioni, il biotopo riprende l'aspetto primitivo di lago, formando uno specchio d'acqua che pu\u00f2 raggiungere una profondit\u00e0 massima di circa 80-100 cm.\nSpecie vegetali.\nLe specie vegetali presenti nel Laione comprendono la drosera o rosolida (\"Drosera rotundifolia\"), piccola pianta insettivora dalle foglie coperte di peli vischiosi, la \"Viola palustris\", la \"Crepis paludosa\", l'\"Eleocharis uniglumis\", la \"Rhynchospora alba\", la \"Carex caespitosa\", lo sfagno (\"Sphagnum palustre\") e il \"Potamogeton polygonifolius\"."}
{"id": "2119743", "revid": "767487", "url": "https://it.wikipedia.org/wiki?curid=2119743", "title": "Cheratinocita", "text": "I cheratinociti sono il tipo cellulare pi\u00f9 abbondante nell'epidermide. Sono presenti in tutti i suoi strati che rappresentano le tappe del ciclo vitale del cheratinocita. Tra queste cellule \u00e8 spesso difficile individuare un preciso confine al microscopio ottico. Hanno principalmente una funzione protettiva da aggressioni di organismi patogeni, calore, radiazioni UV, perdita d'acqua.\nCiclo vitale e strati epidermici.\nI cheratinociti vanno incontro a 5 diversi stadi del corso della loro vita, partendo dalla parte pi\u00f9 profonda dell'epidermide dove nascono, salgono fino alla superficie dove poi si sfalderanno. Essi sono, dal pi\u00f9 interno al pi\u00f9 esterno:\nDurante la loro esistenza vanno incontro a \"citomorfosi cornea\" o \"cheratinogenesi\" passando da cellule vive dotate di nucleo, a cellule morte senza nucleo e formanti semplici lamelle cornee che determinano la cheratinizzazione della cute e la sua protezione.\nIl processo che porta alla morte delle cellule, in questo caso, non \u00e8 definito apoptosi, bens\u00ec \"differenziamento terminale\" poich\u00e9 le cellule morte rimangono adese all'epidermide per un certo periodo di tempo ed hanno una funzione nell'organismo.\nLa formazione del \"corneocita\" e il suo successivo distacco dallo strato corneo portano al depositarsi di costituenti citoplasmatici come proteine solubili, amminoacidi derivati dalla filaggrina, acidi e sali che entrano a far parte del cosiddetto \"film idrolipidico\" e del fattore naturale di idratazione, noto come \"NMF\" o \"natural moisturizing factor\".\nCheratogenesi.\nCheratina.\nLa cheratina \u00e8 una proteina organizzata in \u03b1-eliche stabilizzate da legami disolfuro e contenenti numerosi residui di arginina, serina e tirosina. I legami disolfuro sono permessi dalle cisteine presenti nella catena. Esistono due tipi di cheratina: rigida (presente nelle unghie e nei peli) e molle (presente nell'epidermide).\nMeccanismo.\nLa cheratogenesi coincide con il ciclo vitale dei cheratinociti e anch'essa \u00e8 rispecchiata negli strati dell'epidermide: da uno strato basale poco cheratinizzato, si passa allo strato corneo costituito praticamente solo da cheratine e da una completa mancanza di acqua. Nel corso del tempo, infatti, i cheratinociti acquisiscono sempre di pi\u00f9 forme appiattite con forti perdite di acqua a favore di un citoplasma sempre pi\u00f9 ricco di fibre di cheratina."}
{"id": "2119770", "revid": "729019", "url": "https://it.wikipedia.org/wiki?curid=2119770", "title": "Pasquale Antonio Fiorella", "text": "Concittadino di Napoleone Bonaparte, viene ricordato come un militare irruente e un po' guascone. Milit\u00f2 nella lunga Campagna d'Italia, agli ordini di Napoleone, di Macdonald e di Moreau, partecipando alla maggior parte degli scontri.\nFu protagonista della presa di Cuneo, nella notte tra il 28 e il 29 aprile 1796; sostitu\u00ec il comandante di divisione S\u00e9rurier nella battaglia di Castiglione e venne preso prigioniero durante le prime fasi della battaglia di Rivoli.\nDopo l'inarrestabile avanzata delle truppe austro-russe comandate dal generale Suvorov, Moreau gli affid\u00f2 l'estrema difesa di Torino, che culmin\u00f2 con la rivolta dei torinesi che aprirono le porte della citt\u00e0 alle truppe austro-russe. Nonostante l'arrivo delle truppe austro-russe in citt\u00e0, Fiorella trov\u00f2 rifugio nella Cittadella di Torino e, nel corso della notte del 26 maggio 1799, ordin\u00f2 di cannoneggiare la capitale piemontese. Il comando austro-russo riusc\u00ec a far cessare il cannoneggiamento inviando una delegazione da Fiorella, ricordandogli la slealt\u00e0 di un'azione simile, commessa contro una citt\u00e0 inerme. Gli alleati iniziarono ad assediare la fortezza torinese, costringendo Fiorella alla resa: la Cittadella cadde il 20 giugno 1799.\nNel 1804 ottenne la nomina a generale di divisione e senatore del Regno d'Italia e, l'anno seguente, si spos\u00f2 con la sedicenne milanese Maria Felicita Gaetti, dalla quale avr\u00e0 le figlie Maria Maddalena e Felicita Apollonia. Dalla prima moglie, Am\u00e9lie Gorlier, si era separato nel 1791.\nNel 1810, dopo aver ricevuto le nomine a conte dell'impero e grand'ufficiale della Legion d'Onore, si trasfer\u00ec ad Ajaccio con la famiglia, dove visse i suoi ultimi anni.\nIl suo nome \u00e8 inciso nella 21\u00aa colonna, sotto l'Arc de Triomphe de l'\u00c9toile a Parigi."}
{"id": "2119784", "revid": "330183", "url": "https://it.wikipedia.org/wiki?curid=2119784", "title": "Pascal Antoine Fiorella", "text": ""}
{"id": "2119794", "revid": "183114", "url": "https://it.wikipedia.org/wiki?curid=2119794", "title": "Florimondo Ermioneo", "text": ""}
{"id": "2119823", "revid": "1305772", "url": "https://it.wikipedia.org/wiki?curid=2119823", "title": "Chiesa di San Camillo de Lellis", "text": ""}
{"id": "2119833", "revid": "147575", "url": "https://it.wikipedia.org/wiki?curid=2119833", "title": "Les Bohem", "text": ""}
{"id": "2119965", "revid": "1948203", "url": "https://it.wikipedia.org/wiki?curid=2119965", "title": "Lo spettacolo", "text": "Lo spettacolo \u00e8 un brano del gruppo rock italiano Litfiba. \u00c8 il secondo singolo estratto, nel 1995, dall'album \"Spirito\".\nIn autunno, per la promozione dell'album Lacio drom (Buon viaggio), il singolo \u00e8 uscito nuovamente in versione \"remix\", con il sottotitolo \"Dance Factory\"."}
{"id": "2119968", "revid": "110157", "url": "https://it.wikipedia.org/wiki?curid=2119968", "title": "Kiss Them for Me", "text": "Kiss Them for Me \u00e8 un singolo del gruppo musicale inglese Siouxsie and the Banshees, pubblicato il 13 maggio 1991 come primo estratto dall'album \"Superstition\".\nAl momento dell'uscita, il singolo ricevette recensioni entusiastiche, diventando il loro singolo di maggior successo negli USA.\nIl disco.\nProdotto da Stephen Hague, alla sua uscita il singolo ha ricevuto entusiastiche recensioni. \"Kiss Them for Me\" \u00e8 diventato il loro singolo di maggior successo negli Stati Uniti.\nLa canzone presenta un cambiamento nell'orientamento musicale per Siouxsie and the Banshees, adottando una molto pi\u00f9 chiara percezione verso il pop rispetto ai lavori precedenti, dovuto in parte al lavoro di produzione di Hague. I testi criptici di Siouxsie Sioux sono un inno all'attrice e sex symbol Jayne Mansfield - usando gli slogan da \"divona\" dell'attrice, riferendosi alla sua piscina a forma di cuore e al suo amore per lo champagne e le feste, e al macabro incidente automobilistico che pose fine alla sua vita nel 1967. \"Kiss Them for Me\" \u00e8 anche il nome di un film della 20th Century Fox realizzato nel 1957 e interpretato dalla Mansfield e da Cary Grant.\nIl brano, un tempo-medio con un'edificante melodia, \u00e8 stato influenzato dalla musica asiatica e comprende strumenti sud asiatici, che sono diventati popolari nel panorama dei locali britannici per la diffusione del bhangra. Il suonatore di tabla Talvin Singh (futuro percussionista di Bj\u00f6rk nell'album \"Debut\" del 1993) ha partecipato alle sessioni e ha anche cantato durante la parte finale della canzone. Il battito della batteria \u00e8 stato ottenuto da un Roland TR-909, ritmo che era stato precedentemente utilizzato da Schoolly D sul singolo \"P.S.K. What Does It Mean?\" del 1985.\nPubblicazione.\n\"Kiss Them for Me\" \u00e8 stato pubblicato il 13 maggio 1991, ed \u00e8 stato il pi\u00f9 grande successo per Siouxsie and the Banshees negli Stati Uniti. \u00c8 diventato il loro secondo e ultimo ingresso nella classifica americana e il loro primo singolo a entrare nella top 40, piazzandosi al n\u00b0 23 nella settimana del 19 ottobre. \u00c8 diventato anche il secondo bestseller della band nella classifica di Modern Rock Tracks, rimanendo per cinque settimane al n\u00b0 1 durante l'estate del 1991. \"Kiss Them for Me\" \u00e8 stata la prima canzone dei Banshees a entrare nella top 10 della Hot Dance Club Play americana piazzandosi al n\u00b0 8. Il videoclip \u00e8 anche passato per diversi mesi in forte rotazione su MTV. Nel Regno Unito, \"Kiss Them for Me\" ha raggiunto la posizione n\u00b0 32, 16^ top 40 per quanto riguarda i singoli della band.\nIl \"Kathak Mix\", remixato e prodotto da Youth, e con inclusi degli interventi vocali di Robert Anton Wilson nell'introduzione, \u00e8 stato incluso nella versione americana del CD singolo.\nCover e curiosit\u00e0.\nGli School of Seven Bells nel 2010 e Anna Nalick nel 2011 ne ha fatto una cover.\nQualche volta \u00e8 stata usata come musica di sottofondo per il programma Q della CBC Radio One ed \u00e8 stata usata nel 3\u00ba episodio del cartone animato Daria.\n\"Kiss Them for Me\" \u00e8 stata l'ultima canzone andata in onda sul programma 120 Minutes di MTV.\nTracce.\nMusiche di Siouxsie and the Banshees.\n12\" (Kathak Mix).\n\u00b0(Remixati da Youth)"}
{"id": "2119983", "revid": "1543377", "url": "https://it.wikipedia.org/wiki?curid=2119983", "title": "Pangnirtung", "text": "Pangnirtung (Inuktikut: \"Pang\", \"Pangniqtuuq\"; \u1438\u1595\u14c2\u1585\u1451\u1585) \u00e8 un insediamento Inuit, nella Regione di Qikiqtaaluk, all'interno del territorio canadese del Nunavut. L'abitato \u00e8 situato nell'Isola di Baffin. Secondo il censimento del 2016 la popolazione era di 1.481 abitanti, in crescita del 10,5% dal 2006.\nPangnirtung \u00e8 situato in una piccola pianura allo sbocco del Pangnirtung Fjord, un fiordo che al termine si incontra con il Cumberland Sound. L'area della citt\u00e0 \u00e8 di 7,54 km\u00b2. Attualmente il sindaco \u00e8 Ezekiah Ushutaapik.\nNome.\nVi \u00e8 una grande confusione sulla questione del nome. Gli abitanti di Pangnirtung affermeno infatti che il vero nome dell'abitato sia \"Panniqtuuq\", che significa \"luogo dei carib\u00f9 maschi\". Comunque la popolazione nel 2005 ha rinunciato al voto per decidere un nuovo nome, preferendo mantenersi al vecchio Pangnirtung, ormai noto nella regione per le sue produzioni artistiche; la comunit\u00e0 \u00e8 nota proprio per la propria scultura e pittura tradizionali.\nStoria.\nNel 1921 l'Hudson's Bay Company stabil\u00ec una propria postazione a Pangnirtung, seguita due anni dopo da una base della Royal Canadian Mounted Police. Il primo insegnante mandato dal governo regionale giunse nel paese nel 1956, mentre nel 1962 giunse il primo centro amministrativo.\nAttivit\u00e0.\nLa comunit\u00e0 \u00e8 molto attiva nell'attivit\u00e0 di pesca del rombo. Nel 2008 le autorit\u00e0 governative hanno approvato ufficialmente la proposta di costruzione di un porto."}
{"id": "2120002", "revid": "697352", "url": "https://it.wikipedia.org/wiki?curid=2120002", "title": "Si demain... (Turn Around)", "text": "Si demain... (Turn Around) \u00e8 il primo singolo dell'album \"Simply Believe\" della cantante Bonnie Tyler, pubblicato nel dicembre 2003.\nSi tratta di una nuova versione, in duetto con Kareen Antonn, del mega hit \"Total Eclipse of the Heart\", pubblicato nel 1983 dalla sola Tyler.\nIl singolo ha venduto circa 500.000 copie in Francia e 2.000.000 nel mondo. Ha raggiunto la prima posizione delle classifiche francesi e belghe e viene certificato disco di platino. \u00c8 stato anche primo in Polonia."}
{"id": "2120003", "revid": "84184", "url": "https://it.wikipedia.org/wiki?curid=2120003", "title": "Storia di Lecco", "text": "Storia di Lecco.\nEpoca Celtica Romana.\nLa storia di Lecco \u00e8 molto antica, recenti scavi dei Musei civici di Lecco hanno portato alla scoperta di un villaggio della Cultura di Golasecca (Prima Et\u00e0 del Ferro) alla Rocca di Chiuso. L'orizzonte cronologico va dal IX secolo a.C. al IV secolo d.C. Quindi l'insediamento dei Celti golasecchiani nella zona precede di oltre 4 secoli l'arrivo dei Celti La T\u00e8ne da oltralpe e numerosi ritrovamenti archeologici testimoniano la presenza della cultura di Golasecca e di La T\u00e8ne nella zona (Olate di Lecco, Valsassina). Nel 2005 ai Piani d'Erna gli scavi dei Musei Civici di Lecco e della Universit\u00e0 di Bergamo hanno portato alla luce il pi\u00f9 antico sito di produzione metallurgica dell'intero arco alpino (II secolo a.C. - I secolo d.C.).\nI resti di forni fusori e di scorie di lavorazione comprovano che questa attivit\u00e0, che sar\u00e0 poi per duemila anni tradizionale per Lecco, era allora gi\u00e0 fiorente.\nProbabilmente celtico anche il toponimo Lecco che si collega a Lech o Loch e cio\u00e8 lago, come ancora oggi in numerosi dialetti e toponimi di origine celtica (Irlanda, Scozia, Galles, Bretagna, Galizia). I ritrovamenti archeologici d'Et\u00e0 romana sono tanto scarsi e sporadici da far escludere l'esistenza, all'epoca, di un abitato di una certa consistenza. Questo tende ad escludere l'ipotesi paventata da alcuni storici che hanno individuato in Lecco la citt\u00e0 romana fondata nel 95 a.C. da Licinio Crasso nell'area lariana.\nAnche la principale arteria militare proveniente da Aquileia, attraverso Bergamo, diretta a Como, non transitava da Lecco ma pi\u00f9 a sud, sul ponte romano di Olginate. Il castrum del colle di Santo Stefano, individuato da Bognetti, e sul quale condusse i primi scavi archeologici il padre di Alessandro Manzoni, Pietro, risale al periodo Tardoantico-Altomedivale e faceva parte delle possenti fortificazioni del limes, poste a difesa di Mediolanum, che circondavano tutto il Lario Orientale da Monte Barro a Lavello. Il \"Castron Leuci\" (castrum di Lecco) era sicuramente esistente al tempo di Giorgio Cipro\".\" \nIl medioevo.\nDurante l'alto medioevo la zona dei dintorni di Lecco acquista una notevole importanza militare. Punto nodale di diverse vie che mettevano in comunicazione l'attuale Lombardia con i territori d'Oltralpe, la regione diviene teatro di scontri e decisive battaglie, come \u00e8 dimostrato dall'improvvisa scomparsa dell'importante fortificazione dei Goti sul Monte Barro, dove gli scavi archeologici hanno messo in luce i resti di un castello del VI secolo, del quale sono stati riconosciuti un'area abitata ai Piani di Barra ed un sistema difensivo tra l'Eremo ed il versante sud-orientale del monte.\nIl sistema fortificato di Lecco (Castrum Leuci) diventa sede, con i Carolingi, di un importante Comitato affidato alla famiglia degli Attonidi. Nel 960 l'ultimo di questi conti fu privato del potere dall'imperatore Ottone I e Lecco fu sottoposta alla dell'Arcivescovo di Milano. La signoria arcivescovile su tutte le terre orientali del Lario durer\u00e0 per molti secoli.\nPer tutto il medioevo il nome di Lecco non indica un particolare centro abitato, ma comprende tutta la zona tra il lago e la Valsassina. Lecco era un abitato policentrico, in cui i vari rioni erano strettamente interdipendenti, ognuno con una specializzazione funzionale ed economica.\nIl periodo Comunale.\nNel 1117 scoppi\u00f2 una lunga guerra, durata 10 anni, che vide contrapposti molti paesi dei laghi di Como e di Lugano contro Milano, di cui Lecco era alleata. I lecchesi presero parte allo scontro e nel marzo del 1125, con una flotta di oltre 30 navi (15 cocche e 21 galee dotate di cannoni a lunga gittata), assediarono Como e la incendiarono. Le cronache dell'epoca redatte dai monaci cistercensi (antenati dei fondatori dell'Abbazia di Piona) censirono oltre 3500 comaschi uccisi nell'assedio. I rapporti con Milano rimasero per\u00f2 sempre molto tesi finch\u00e9 si arriv\u00f2 alle armi. Dopo alterne vicende si raggiunse la pace nel 1219 e, nel 1224, si ottenne il riconoscimento di alcuni diritti dei lecchesi.\nNel tentativo di affrancarsi dal dominio milanese, durante la contrapposizione tra Milano e l'imperatore Federico II - nipote del Barbarossa - Lecco sostenne quest'ultimo, ma alla sua morte i milanesi attaccarono il castello che sorgeva sulla collina di S. Stefano e nel 1250 lo rasero al suolo. Successivamente Lecco rimase coinvolta nelle lotte tra le potenti famiglie milanesi dei Visconti e dei Torriani, questi ultimi proprietari dei territori valsassinesi. Le lotte portarono Matteo Visconti a distruggere il borgo dando ordine che non risorgesse mai pi\u00f9 (1296). Nonostante la distruzione Lecco venne per\u00f2 ricostruita e successivamente riconquistata da Azzone Visconti. Questi fece edificare il ponte tuttora esistente che da lui ha preso il nome (conosciuto anche dai residenti col nome di \"Ponte vecchio\") e, considerando l'importanza strategica della zona posta al confine con il territorio di Venezia, ne fortific\u00f2 il borgo. Per tutto il periodo la Comunit\u00e0 Generale di Lecco, che comprendeva tutto l'attuale territorio comunale si eresse a libero Comune con propri Statuti e un Consiglio Grande di 100 consiglieri ereditari.\nComunit\u00e0 Generale di Lecco.\nLa Comunit\u00e0 Generale di Lecco, che \"de facto\" fu, dal 1073 al 1757, un piccolo staterello autonomo (con un proprio diritto civile e penale), ma inserito nel pi\u00f9 grande Ducato di Milano, era costituito da comuni vicani o vicinie che variarono di numero nel corso dei secoli, nel 1757 erano: \nSi noti che Forensi e Brumano ricadono nell'attuale provincia di Bergamo.\nLa dominazione spagnola.\nCon la caduta del Ducato di Milano Lecco pass\u00f2 alla Spagna, e, sotto Carlo V, venne trasformata in una piazzaforte militare. In questo tormentato periodo si colloca la figura di Gian Giacomo Medici, detto il Medeghino, signore di Musso, un capitano di ventura che domin\u00f2 la scena lombarda dapprima con azioni piratesche e, successivamente, con una disinvolta e machiavellica condotta politica. L'assedio di Lecco fu curato dall'alfiere Antonio Criminali di Asso. Gian Giacomo Medici ottenne il dominio di Lecco, della Valsassina e di parte della Brianza; dominio che perse quando, momentaneamente, questi territori tornarono sotto Francesco Sforza duca di Milano. Il Medeghino pass\u00f2 quindi agli ordini di Carlo V, facendosi onore come condottiero dell'esercito imperiale. Di fatto in questo periodo il potere rimase nelle mani del Patriziato Milanese, secondo la tradizionale politica spagnola che mantenne l'autonomia dei vari Paesi dipendenti dalla Corona di Spagna. L'attivit\u00e0 siderurgica continu\u00f2 a fiorire, anche per l'azione di numerosi mercanti-imprenditori lecchesi, il principale dei quali fu Giacomo Maria Manzoni, il quadrisavolo del romanziere.\nIn questo periodo si soffr\u00ec, come in tutto il milanese, di pestilenze e carestie, che il Manzoni ha mirabilmente descritto ne \"I promessi sposi\".\nNel 1714 la Lombardia pass\u00f2 agli Asburgo d'Austria e Maria Teresa pose Lecco a capo delle Pievi di Bellano, Mandello, Varenna, Vedeseta e Valsassina.\nLa dominazione austriaca.\nNel 1784 Giuseppe II d'Asburgo-Lorena visita la citt\u00e0 e decide la definitiva soppressione della cinta muraria.\nCon la discesa di Napoleone e la nascita nel 1797 della Repubblica Cisalpina, la Riviera di Lecco si trova a far parte dell'effimero dipartimento della Montagna (del quale Lecco \u00e8 il capoluogo). Nel 1799 un reparto dell'esercito austro - russo di Suvorov al comando del principe P\u00ebtr Ivanovi\u010d Bagration si scontrano a Lecco con i francesi e li sconfiggono. La battaglia apre loro le porte di Milano che cade in loro possesso.\nL'anno successivo, con il ritorno di Napoleone si ha la Seconda Battaglia di Lecco che \u00e8 vinta, questa volta, dai francesi. La citt\u00e0 \u00e8 incorporata prima nel Dipartimento del Lario e poi in quello del Serio.\nNel 1814, dopo la definitiva sconfitta di Napoleone, l'esercito austriaco riprende possesso del territorio, sopprime ogni istituzione francese e suddivide definitivamente Lecco in tanti piccoli Comuni che verranno riaccorpati solo nel 1923, durante il Ventennio fascista.\nIl periodo del Regno Lombardo-Veneto conobbe effetti positivi sulla storia di Lecco: in questi anni si collocano numerosi interventi di ammodernamento e sviluppo del territorio, come l'introduzione di una burocrazia efficiente, l'incremento del catasto, introdotto gi\u00e0 da Giuseppe II, e lo sviluppo industriale che portarono ad un diffuso benessere; l'industria serica, tradizionale nell'area, venne meccanizzata con l'uso del vapore e crebbe impetuosamente la tradizionale lavorazione del ferro, dando vita a grandi Industrie meccaniche come la Badoni che domineranno il mercato italiano anche per tutto il XX secolo.\nDal risorgimento al dopoguerra.\nLa prima meta del XIX secolo port\u00f2 Lecco ad essere uno dei cuori pulsanti della cultura italiana: gli Scapigliati, famoso gruppo di letterati milanesi fecero di Maggianico uno dei loro luoghi di ritrovo preferiti. Il fermento culturale del periodo era associato anche al fermento politico, e Lecco ed i suoi abitanti ebbero un ruolo molto importante nel Risorgimento lombardo.\nAlla notizia dell'insurrezione milanese contro l'Austria \u2013 marzo 1848 \u2013 fu un prete, don Antonio Mascari, ad incitare alla ribellione dal pulpito. Subito si raccolsero denaro e volontari. Nella notte tra il 18 e il 19 marzo i cittadini assediarono il Commissariato e costrinsero il comandante a cedere le armi ma la rivolta non ebbe comunque successo.\nNel '59, con la Seconda Guerra d'Indipendenza, Lecco e la Lombardia, furono unite al Regno di Sardegna, primo troncone del Regno d'Italia. Nel '59, tra l'altro, Lecco riebbe il titolo di citt\u00e0. Primo sindaco fu il notaio Francesco Cornelio.\nNel 1923 i piccoli Comuni in cui gli austriaci avevano suddiviso Lecco vengono riaccorpati, nel 1928 anche il rione Maggianico \u00e8 riunito alla citt\u00e0, mentre Malgrate e Pescate, di cui era prevista l'aggregazione, mantengono la loro autonomia. La citt\u00e0 in seguito si svilupp\u00f2 di pari passo con il paese, fu centro di aspre lotte sindacali per il miglioramento delle condizioni negli stabilimenti tessili e dovette pagare un enorme tributo di sangue nel corso delle due guerre mondiali, furono molti i caduti ricordati nei numerosi monumenti presenti in citt\u00e0. Tra il settembre del '43 e l'aprile del '45 Lecco si distinse nella resistenza ed \u00e8 quindi tra le Citt\u00e0 decorate al Valor Militare per la Guerra di Liberazione perch\u00e9 \u00e8 stato insignito nel 1976 della Medaglia d'Argento al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale."}
{"id": "2120004", "revid": "1573940", "url": "https://it.wikipedia.org/wiki?curid=2120004", "title": "Chiesa di San Giuseppe (Pesaro)", "text": "La chiesa di San Giuseppe \u00e8 un edificio religioso di Pesaro, situato in una piazzetta attualmente senza nome, ma fin dal 1400 chiamata Piazzetta dell'Olmo in cui vi era un grande ed antico olmo, fu edificata dalla Confraternita di San Giuseppe nel 1660. In seguito ai danni subiti nel terremoto del 1930, \u00e8 stata radicalmente trasformata nel 1932.\nLa facciata, in cotto terminante in timpano ed animata da nicchie di ispirazione genghiana, presenta notevoli somiglianze con quella della chiesa di San Carlo: entrambe le chiese vennero edificate agli inizi del Seicento, si potrebbe supporre su disegno dell'architetto pesarese Giovan Battista Bernabei, a cui le fonti attribuiscono concordemente il progetto della chiesa di San Carlo, in ambedue sono riscontrabili gli stessi notevoli influssi genghiani, anche se la facciata di San Giuseppe \u00e8 pi\u00f9 ricca di motivi ornamentali.\nL'interno, ad un'unica navata e con cinque altari, contiene varie tele realizzate dai pittori pesaresi Terenzio Terenzi soprannominato Rondolino, Giovanni Maria Laffoli, Teodoro Amati, Giannandera Lazzarini e una dello spagnolo Sebastiano Munoz."}
{"id": "2120007", "revid": "830939", "url": "https://it.wikipedia.org/wiki?curid=2120007", "title": "Paul Hazard", "text": "Biografia.\nFiglio di un professore, accede nel 1900 alla \u00c9cole Normale Sup\u00e9rieure di Parigi e tra il 1903 e il 1905 si reca a Firenze (allora al centro della cultura anti-positivista italiana) come studioso di letteratura italiana e nel 1910 ottiene un dottorato alla Sorbona. Nello stesso anno pubblica \"La rivoluzione francese e le lettere italiane (1789-1815)\", in cui sostiene la dipendenza della cultura italiana da quella francese. Inizia nel frattempo la carriera accademica presso l'Universit\u00e0 di Lione, la Sorbona e la Columbia University negli Stati Uniti. Nel 1941 ritorna nella Francia occupata dai nazisti e vi riprende l'insegnamento ma non partecipa al regime di occupazione nazista, tanto che la sua candidatura al rettorato dell'Universit\u00e0 di Parigi viene rigettata. L'11 gennaio 1940 viene eletto membro dell'Accademia di Francia, l'ultimo prima dell'invasione tedesca, ma non potr\u00e0 mai esercitare il suo incarico.\nLa sua opera storiografica pi\u00f9 famosa \u00e8 La crisi della coscienza europea, (1935), in cui descrive il passaggio in Europa da una societ\u00e0 basata sui \"doveri\" a una basata sui \"diritti\", passaggio collocato nel periodo tra il 1685 (revoca dell'editto di Nantes) e il 1715 (morte di Luigi XIV). La fortuna dell'opera \u00e8 tale che il titolo stesso \u00e8 divenuto elemento di periodizzazione. \u00c8 considerato tra i pi\u00f9 importanti studi sull'illuminismo francese ed europeo.\nAltra sua opera fondamentale \u00e8 \"Il pensiero europeo del XVIII secolo, da Montesquieu a Lessing\", pubblicata postuma nel 1945."}
{"id": "2120009", "revid": "1834574", "url": "https://it.wikipedia.org/wiki?curid=2120009", "title": "BMW E46", "text": "La sigla BMW E46 identifica la quarta generazione della Serie 3, un'autovettura di fascia medio-alta prodotta dal 1998 al 2005 dalla casa automobilistica tedesca BMW.\nProfilo e storia.\nGenesi e debutto.\nIl progetto che avrebbe portato alla realizzazione dell'erede della E36 fu avviato nel 1993: in quel periodo, la E36, ossia la terza generazione della Serie 3, stava ottenendo grandi consensi e proprio in quel frangente la gamma si stava ampliando con l'arrivo della versione cabriolet, dopo aver cominciato ad estendersi gi\u00e0 l'anno prima con l'introduzione della coup\u00e9. Insomma, la Serie 3 continuava ad ottenere successi commerciali un po' ovunque e tutto ci\u00f2 nonostante i suoi limiti progettuali, tra i quali il pi\u00f9 evidente continuava ad essere la mancanza di spazio adeguato per i passeggeri posteriori. Perci\u00f2, tra le specifiche del progetto E46, cio\u00e8 quello destinato a sfociare nella quarta generazione della segmento D bavarese, vi furono quelle di migliorare l'abitabilit\u00e0 nella zona posteriore dell'abitacolo e di ottimizzare la capienza del vano bagagli, ma anche di incrementare in maniera decisa il livello di sicurezza, in modo da cancellare una volta per tutte quella deludente stella e mezzo ottenuta dalla E36 ai crash test EuroNCAP.\nSe nelle precedenti due generazioni della Serie 3, il disegno del corpo vettura fu affidato all'\u00e9quipe diretta da Claus Luthe, stavolta il compito di disegnare la nuova berlina tedesca tocc\u00f2 al neo responsabile del design BMW, Chris Bangle, da alcuni anni succeduto allo stesso Luthe dopo le tragiche vicende familiari occorse a quest'ultimo. Bangle non volle creare una vettura completamente stravolta dal punto di vista stilistico, ma neppure una semplice riedizione del modello precedente: voleva insomma una vettura che fosse chiaramente identificabile come una Serie 3, ma allo stesso tempo completamente riprogettata nella sua carrozzeria.\nNel 1996 cominciarono a circolare i primi prototipi del nuovo modello per i test su strada e la stampa si gett\u00f2 a capofitto cercando di anticipare quanto pi\u00f9 possibile agli appassionati famelici divoratori di news automobilistiche.\nIn realt\u00e0 il problema principale del progetto E46 furono i costi di progettazione, decisamente elevati a causa del prezzo del marco che rischiava di rendere la vettura poco competitiva all'estero, dove le monete erano pi\u00f9 deboli. Pertanto, tra i vari diktat imposti dai vertici BMW, vi fu anche quello di ridurre i costi di progettazione, mantenendo inalterata la tradizionale qualit\u00e0 costruttiva della Casa di Monaco, ed anzi, se possibile, incrementandola ulteriormente. Per questo motivo, se inizialmente si ipotizz\u00f2 di tralasciare il raffinato retrotreno multilink gi\u00e0 introdotto con l'ultima Serie 5 (la E39), non molto tempo dopo si scelse di adottare questa soluzione, pi\u00f9 consona ad una vettura di prestigio.\nLa E46 venne progettata nei periodi in cui erano vigenti rispettivamente le normative Euro 1 ed Euro 2. Fu quindi chiaro che la nuova vettura doveva rispondere a criteri ben precisi in tema di consumi ed emissioni inquinanti. Perci\u00f2 un gran lavoro doveva essere svolto su pi\u00f9 fronti, dal punto di vista del design, dove doveva essere ottimizzata l'aerodinamica della vettura, dal punto di vista della progettazione motoristica ed ancora per quanto riguardava il contenimento del peso. Quest'ultimo, per\u00f2, fu il fattore in cui si riusc\u00ec di meno ad ottenere risultati concreti, anzi: al suo debutto la nuova Serie 3 avrebbe accusato alcune decine di kg in pi\u00f9 a parit\u00e0 di motorizzazione. In effetti, per avere motori pi\u00f9 ricchi di coppia ai bassi regimi e che quindi potessero vantare consumi pi\u00f9 ridotti, si scelse di utilizzare unit\u00e0 motrici derivate da quelle della E36, ma che fossero in realt\u00e0 delle varianti depotenziate di motori pi\u00f9 grandi. L'utilizzo di motori pi\u00f9 grandi fu quindi una delle cause dell'aumento di peso, unitamente alla volont\u00e0 di arricchire la dotazione di serie dei vari modelli che avrebbero costituito la gamma.\nAlla fine dell'autunno 1997, vennero pubblicate le foto relative ai primi esemplari di pre-serie, mentre all'inizio dell'anno seguente, la vettura venne svelata in anteprima alla stampa, ma il debutto ufficiale della nuova Serie 3 E46 non sarebbe avvenuto che nel marzo 1998 al salone di Ginevra.\nDesign esterno ed interno.\nFrutto della squadra guidata da Chris Bangle, ed in particolare nata dalla matita del collaboratore di quest'ultimo, Eric Goplen, la E46 riusc\u00ec nell'intento di proporre un corpo vettura che non tradisse la tradizionale formula costituita da un efficace mix di eleganza e sportivit\u00e0, ma che nel contempo costituisse un deciso passo stilistico in avanti rispetto all'ormai anziana E36. Rispetto a quest'ultima, del resto, la quarta generazione della Serie 3 costitu\u00ec la naturale evoluzione stilistica, con richiami alla contemporanea Serie 5 E39, presentata tre anni prima.\nIl corpo vettura era affusolato, quasi da coup\u00e9, ed i tre volumi della carrozzeria in versione berlina (l'unica con cui la E46 debutt\u00f2 all'inizio della sua carriera) apparivano pi\u00f9 sfuggenti, merito della ricerca aerodinamica volta al contenimento dei consumi. E cos\u00ec, in questo senso, la E46 sfoggiava un frontale pi\u00f9 arrotondato, con una nuova calandra a doppio rene, del tutto ridisegnata ed assai moderna. Particolare il disegno dei fari anteriori, anch'essi un'evoluzione stilistica di quelli della E36, poich\u00e9 sempre a doppio proiettore racchiuso all'interno di una parabola che fungeva da carenatura, ma pi\u00f9 moderni sia nel disegno dei singoli proiettori, sia in quello della parabola esterna che li ricopre, quest'ultima caratterizzata da un profilo inferiore \u201ca ciglio\u201d che ne rendeva particolare il look. La vista laterale mostrava l'attenzione verso l'impronta sportiva da dare alla vettura: ormai un classico il lungo cofano anteriore solcato da una doppia nervatura che partiva dai lati della calandra per finire alla base del parabrezza, mentre a rendere pi\u00f9 grintosa la vista d'insieme contribuivano le nervature sulla fiancata e soprattutto i passaruota bombati. Ed ancora, caratteristico il disegno del tetto, praticamente un arco che raccordava in maniera esemplare il parabrezza ed il lunotto. Questi ultimi risultavano tra l'altro decisamente pi\u00f9 inclinati che non nel modello precedente, ed anche questa era una soluzione volta all'ottimizzazione dell'aerodinamica della vettura. Sempre presente anche il montante posteriore \u201ca gomito\u201d, eredit\u00e0 della soluzione adottata da Wilhelm Hofmeister negli ormai lontani anni sessanta. La coda, anch'essa pi\u00f9 sfuggente di quella della E36, mostrava un lieve accenno di spoiler alla sua estremit\u00e0, ma anche il nuovo disegno \u201cad L\u201d dei gruppi ottici posteriori, quest'ultima una soluzione che si riveler\u00e0 di successo e che ancora per molti anni a venire sarebbe stata adottata anche da altri costruttori, sia pur in diverse altre varianti.Non poche novit\u00e0 anche nell'abitacolo, dove l'ambiente appariva pi\u00f9 spazioso rispetto al passato, ed anche per i passeggeri posteriori, finalmente era disponibile qualche centimetro in pi\u00f9 a disposizione delle gambe. Un aspetto che invece poteva far storcere il naso agli aficionados del marchio stava nell'abbandono del gruppo plancia-cruscotto \u201ca cockpit\u201d, in favore di una soluzione raccordata in maniera pi\u00f9 uniforme con il resto della zona anteriore dell'abitacolo. Per quanto riguarda la strumentazione ed i comandi, sia principali che secondari, tutto \u00e8 stato progettato e realizzato in funzione della massima ergonomia e razionalit\u00e0. Imponente il tunnel centrale, una soluzione ormai appannaggio di molte BMW e che tende a separare la zona del conducente da quella del passeggero. Oramai un classico anche il volante a tre razze, in questo caso del tipo a multifunzione, soluzione che proprio in quegli anni stava cominciando a diffondersi nelle vetture di fascia media e medio-alta. Un'ultima nota di merito era sicuramente a favore del bagagliaio, sensibilmente pi\u00f9 ampio che non nella E36, grazie ai suoi 440 litri di capacit\u00e0.\nStruttura, meccanica e motori.\nL'architettura generale della quarta generazione di Serie 3 era di tipo classico, e manteneva quindi l'abituale disposizione anteriore longitudinale del motore, abbinata alla trazione posteriore ottenuta mediante il consueto albero di trasmissione.\nLa E46 era nata sulla base di un pianale completamente nuovo e progettato in funzione di una migliore abitabilit\u00e0 interna, nonch\u00e9 di una pi\u00f9 elevata stabilit\u00e0 su strada. Il passo aumentato di 25\u00a0mm e le carreggiate, cresciute di circa 60\u00a0mm sia anteriormente che posteriormente, non solo contribuivano a migliorare l'abitabilit\u00e0 interna (migliorata sia in lunghezza che in larghezza), ma anche ad ottenere un miglior comportamento dinamico su strada, che si traduceva in un pi\u00f9 preciso inserimento in curva ed una pi\u00f9 elevata stabilit\u00e0 alle alte velocit\u00e0. A questo proposito, va detto che la scocca era stata irrigidita notevolmente e si era arrivati ad una struttura pi\u00f9 rigida di addirittura il 70% rispetto alla E36. Altro fattore non da poco riguardava l'ottimale distribuzione dei pesi tra avantreno e retrotreno. Il passo allungato della E46 rispetto alla E36 era visibile dall'esterno specialmente nella zona anteriore, dove lo sbalzo era ridottissimo. Ci\u00f2 aveva permesso di posizionare 3 cilindri del motore dietro l'asse anteriore, aspetto che non solo contribu\u00ec a non far gravare il peso solo sull'avantreno, ma anzi di distribuirlo in maniera quasi ottimale tra i due assi. Sul fronte della sicurezza, era stato svolto un ottimo lavoro nella riprogettazione delle zone a deformazione programmata. Alla fine, la BMW dichiar\u00f2 che la E46 era in grado di assorbire l'80% in pi\u00f9 dell'energia conseguente ad un impatto, rispetto alla E36, ed era addirittura due volte e mezza pi\u00f9 efficace rispetto alla pi\u00f9 vecchia E30. Anche le protezioni contro gli urti laterali furono oggetto di studi approfonditi e vennero pertanto introdotte le barre antintrusione che si stavano diffondendo proprio in quegli anni.\nGli schemi delle sospensioni riprendevano quanto gi\u00e0 visto sulla E36, ma rivisitato in chiave pi\u00f9 moderna: l'avantreno di tipo MacPherson integrava infatti sia il braccio trasversale in lega di alluminio, cos\u00ec come in lega leggera era realizzato anche il supporto dell'ammortizzatore; era presente inoltre anche un cuscinetto idraulico per lo smorzamento delle vibrazioni trasmesse alla carrozzeria. Per quanto riguarda il retrotreno, era stato conservata l'architettura di tipo multilink a 2 bracci e mezzo con il braccio superiore porta molla ora in alluminio. La scatola del differenziale era fissata ad un telaietto ausiliario attraverso l'utilizzo di smorzatori in gomma. L'impianto frenante era a quattro dischi, dei quali quelli anteriori erano autoventilanti. L'impianto era ovviamente servoassistito ed era provvisto di ABS e di dispositivo CBC. Quanto allo sterzo, venne conservata la soluzione a cremagliera, anch'essa servoassistita.\nAl suo debutto, la E46 venne proposta in quattro motorizzazioni a benzina, pi\u00f9 una a gasolio:\nTutte le motorizzazioni elencate erano accoppiate di serie con un cambio manuale a 5 marce, ma in alternativa era possibile avere la \"318i\" con un cambio automatico a 4 rapporti oppure i restanti modelli con il nuovo automatico Steptronic a 5 rapporti.\nEvoluzione.\nLa produzione fu avviata nei primi mesi del 1998 e nella sola carrozzeria berlina a 4 porte, le altre versioni sarebbero arrivate solo in seguito. In generale, era disponibile un solo livello di allestimento, la cui dotazione cambiava a seconda della motorizzazione. Ma per la \"320i\" erano disponibili anche altri due livelli di allestimento denominati rispettivamente Eletta ed Attiva.\nNel 1999 la gamma si ampli\u00f2 con l'arrivo della 316i, presentata a febbraio al Salone di Amsterdam, nuova versione di base spinta dallo stesso motore della \"318i\", ma qui in versione depotenziata a 105 CV. Sempre nello stesso anno fecero il loro esordio la versione Touring, ossia la station wagon, e la versione coup\u00e9, che in questo modello abbandon\u00f2 la denominazione \"coup\u00e9\" in favore della sigla Ci. Ed ancora, vi fu anche un'ulteriore novit\u00e0, stavolta sul fronte diesel, poich\u00e9 debutt\u00f2 la 330d, equipaggiata con un nuovo motore da 2.9 litri in grado di erogare fino a 184\u00a0CV di potenza massima.\nNel 2000 vi furono altre sostanziose novit\u00e0: prima di tutto vi fu il debutto della versione cabriolet, la quale, analogamente alla coup\u00e9, rinunci\u00f2 al nome \"Cabrio\" per adottare la sigla Ci Cabrio. Inoltre, la \"320i\" adott\u00f2 un nuovo motore da 2171\u00a0cm\u00b3 in grado di erogare fino a 170\u00a0CV di potenza massima, mentre i modelli \"323i\" e \"328i\" furono sostituiti rispettivamente dalla 325i e dalla 330i. Mentre la prima montava un nuovo motore da 2495\u00a0cm\u00b3 in grado di erogare 192 CV, la seconda era equipaggiata con un nuovo motore da 2979\u00a0cm\u00b3 della potenza massima di 231\u00a0CV. Ma le novit\u00e0 per il 2000 non fermarono qui, poich\u00e9 i due nuovi modelli appena descritti furono proposti anche con trazione integrale. In questo caso i due modelli presero rispettivamente il nome di 325xi e 330xi. Stesso trattamento anche per la \"330d\", la cui versione con trazione sulle quattro ruote venne introdotta proprio nel 2000 e prese il nome di 330xd.\nNella prima met\u00e0 del 2001 vi fu l'ingresso nella gamma della nuova versione ad alte prestazioni, ossia la M3, nuovo punto di riferimento per gli appassionati.\nPi\u00f9 o meno a met\u00e0 dello stesso anno debutt\u00f2 l'ultimissima variante a portare il nome di Serie 3, ossia la seconda generazione della Compact, caratterizzata da nuove ed originali soluzioni estetiche.\nRestyling 2001.\nSi arriva cos\u00ec al 13 settembre del 2001, quando al Salone dell'automobile di Francoforte venne presentata la Serie 3 soggetta al restyling di mezza et\u00e0: furono ridisegnati i gruppi ottici anteriori, ora pi\u00f9 affusolati e le plastiche dei gruppi ottici posteriori; anche la calandra, i paraurti ed il cofano motore subirono ridisegnamenti, mentre gli indicatori di direzione laterali vennero ridisegnati e riposizionati sulla nervatura longitudinale che solcava l'intera fiancata. Meccanicamente, si ebbe una taratura pi\u00f9 sportiva delle sospensioni, mentre fece il suo debutto la nuova 318i, equipaggiata con un nuovo 2 litri a benzina caratterizzato dalla presenza del dispositivo Valvetronic per la gestione dell'alzata variabile delle valvole. Tale motore, della cilindrata di 1995\u00a0cm\u00b3, erogava una potenza massima di 143\u00a0CV contro i 115 della precedente \"318i\". Inoltre, anche la \"316i\" vide novit\u00e0 al proprio motore: debutt\u00f2 infatti una nuova unit\u00e0 motrice da 1796\u00a0cm\u00b3, della potenza di 116\u00a0CV. Infine, sulla 320d la potenza venne elevata a 150\u00a0CV, mentre vi fu anche il debutto della 318d, spinta dallo stesso motore, ma con potenza ridotta a 116 CV. Un'ultima novit\u00e0 anche sul fronte allestimenti: la \"320d\" pot\u00e9 essere ordinata anche con allestimento Eletta.\nNel 2003 gli allestimenti \"Eletta\" ed \"Attiva\", fino a quel momento riservati solo ai modelli \"320i\" e \"320d\" (quest'ultima solo con allestimento \"Eletta\", oltre che quello base), vennero estesi all'intera gamma, indistintamente, tranne che sulla M3. Non solo, ma venne introdotto anche un terzo livello di allestimento denominato Futura. Contemporaneamente spar\u00ec dai listini il livello base, mentre sulle \"330d\" e \"330xd\" debutt\u00f2 un nuovo motore da 2993\u00a0cm\u00b3 in grado di erogare fino a 204\u00a0CV di potenza massima.\nLa E46 cominci\u00f2 cos\u00ec ad avviarsi verso la fine della sua carriera: non vi furono novit\u00e0 di sorta nel 2004, eccezion fatta per il pensionamento della Compact a favore della nuova Serie 1 e per l'arrivo di un nuovo 2 litri N46 ad equipaggiare le \"318i\". L'anno successivo, invece, la berlina venne sostituita dalla nuova Serie 3 a quattro porte, la E90. Nella seconda met\u00e0 dello stesso anno il pensionamento tocc\u00f2 anche alla versione Touring, mentre nel 2006 fu la volta della versione con carrozzeria coup\u00e9. Quanto alla \"Ci Cabrio\", essa fu l'ultima a sparire dai listini, e nel 2007 venne sostituita dalla cabriolet su base \"E90\", nota con la sigla \"E93\".\nLa Touring.\nI primi prototipi camuffati della nuova Serie 3 Touring (sigla di progetto: E46/3), che avrebbe sostituito il corrispondente modello su base E36, furono sorpresi su strada nell'autunno del 1998. Il debutto della versione definitiva avvenne invece a Francoforte nel settembre 1999, dopo la diffusione delle foto ufficiali avvenuta in estate e sei mesi dopo il lancio della coup\u00e9.\nCome anche nelle precedenti edizioni della Touring, anche in questo caso i progettisti avevano puntato su una soluzione di compromesso tra praticit\u00e0 e stile. Ci\u00f2 si tradusse in una station wagon non al top per alcune caratteristiche, come per esempio la capacit\u00e0 del bagagliaio, ma nello stesso sicuramente migliore della E36 Touring sotto tale punto di vista ed in ogni caso molto pi\u00f9 grintosa e personale rispetto a non pochi modelli concorrenti. Tale scelta da parte dei progettisti BMW era testimoniata da elementi come il padiglione leggermente spiovente, i montanti posteriori inclinati, cos\u00ec come inclinato risultava di conseguenza il lunotto, ed anche la presenza di un piccolo spoiler posteriore che donava grinta alla vista d'insieme. Le ampie superfici vetrate donavano luminosit\u00e0 all'abitacolo e grazie ai montanti intermedi di colore scuro davano anche l'effetto di trovarsi di fronte ad un elemento vetrato in un sol pezzo. La gi\u00e0 citate doti di capacit\u00e0 del vano bagagli, superiori rispetto al modello precedente, si traducevano in 435 litri nella configurazione standard, estendibili a 1.345 con lo schienale posteriore abbattuto: praticamente si poteva usufruire di 25 litri in pi\u00f9. Il portellone, poi, \u00e8 dotato di lunotto apribile separatamente per consentire il carico di piccoli oggetti senza dover aprire necessariamente l'intero portellone.\nDal punto di vista meccanico e telaistico, la E46/3 era praticamente identica alla berlina da cui derivava: non furono necessarie modifiche neppure alle sospensioni posteriori, solitamente riviste da quasi tutti i costruttori quando si tratta di passare da una berlina ad una station wagon. L'unica differenza di un certo spessore stava nella presenza dei dischi freno autoventilanti anche al retrotreno.\nAl suo debutto, la Touring era disponibile in quattro motorizzazioni per altrettanti modelli: \"318i\", \"320i\", \"328i\" e \"320d\", tutti mutuati dalla gamma della berlina.\nA partire dal 2000, la gamma si estese con l'arrivo delle versioni \"325i\", \"325xi\", \"330i\", \"330xi\", \"330d\" e \"330xd\". Con il restyling del 2001, il quale interess\u00f2 anche la Touring, i vari modelli componenti la gamma subirono gli stessi aggiornamenti motoristici che interessarono i corrispondenti modelli con carrozzeria berlina. Vi fu anche l'arrivo della 318d Touring con motore 2 litri turbodiesel da 115\u00a0CV.\nNel 2002, invece, venne introdotta la 316i Touring, anch'essa equipaggiata con il 1.8 da 115\u00a0CV di potenza, mentre a partire dal 2003, per tutti i modelli della gamma fu possibile scegliere tra gli allestimenti Eletta, Attiva ed il nuovo allestimento Futura.\nNessuna novit\u00e0 per il 2004, mentre alla fine del 2005 la Touring venne pensionata a favore della nuova Serie 3 station wagon, la \"E91\".\nLa Coup\u00e9.\nLa commercializzazione della E46 con carrozzeria coup\u00e9 a due porte (sigla di progetto: E46/2) cominci\u00f2 il 22 aprile del 1999, qualche mese prima della versione Touring. In questo caso, per\u00f2, si scelse di non utilizzare la denominazione \"Coup\u00e9\", bens\u00ec una sigla, Ci.\nRispetto alla berlina da cui deriva ed anche rispetto alla precedente coup\u00e9 su base E36, la nuova sportiva BMW appariva molto pi\u00f9 filante e slanciata nelle forme. Pur essendo simile alla berlina nell'impostazione della carrozzeria, la nuova coup\u00e9 BMW era in realt\u00e0 completamente ridisegnata, a partire dal frontale, con fari anteriori di disegno simile ma non identico, cos\u00ec come la calandra, il parabrezza ed il lunotto pi\u00f9 inclinati, il padiglione sinuosamente raccordato alla coda, il tetto pi\u00f9 basso, la minor altezza da terra, i gruppi ottici posteriori sempre ad L, ma pi\u00f9 stretti ed i paraurti, anch'essi di diverso disegno.\nAl suo esordio, la E46/2 \u00e8 stata proposta solo in due motorizzazioni, vale a dire il 2.5 litri da 170\u00a0CV ed il 2.8 litri da 193 CV, che equipaggiarono rispettivamente la 323 Ci e la 328 Ci. Entro fine anno, per\u00f2, la gamma raddoppi\u00f2 con l'arrivo della 318 Ci e della 320 Ci, che riprendevano fedelmente la meccanica delle corrispondenti versioni berlina.\nNel 2000, le due versioni di punta vennero sostituite rispettivamente dai modelli 325 Ci e 330 Ci (quest'ultimo modello port\u00f2 al debutto un nuovo cambio manuale a 6 marce), mentre nel 2001 vi fu innanzitutto il lancio della M3, inizialmente solo con carrozzeria coup\u00e9, per poi essere estesa anche alla versione cabriolet. E poi, a settembre, vi fu il restyling, in seguito al quale si ebbero gli stessi aggiornamenti avutisi con la berlina.\nNovit\u00e0 sostanziose si ebbero alla fine del 2003, quando anche per la \"Ci\" giunse il momento del restyling: i gruppi ottici anteriori e la calandra furono ridisegnati sulla falsariga di quanto avvenuto per la berlina e la Touring, mentre i gruppi ottici posteriori, anch'essi ridisegnati, introdussero la tecnologia a led. Riutilizzati anche i paraurti. Tra le novit\u00e0 della gamma, la M3 fu proposta anche nella versione speciale \"CSL\" da 360\u00a0CV, mentre vi fu l'introduzione delle prime Serie 3 diesel con carrozzeria coup\u00e9: in un periodo in cui il diesel stava riuscendo a far breccia anche come motorizzazione dalle caratteristiche sportiveggianti, BMW lanci\u00f2 la 330 Cd, con motore da 3 litri e 204 CV, e la 320 Cd, con motore da 2 litri e 150\u00a0CV. Anche questi ultimi due modelli erano equipaggiati con il cambio manuale a 6 marce. Ultima novit\u00e0 fu la 318 Ci con motore 2 litri da 143\u00a0CV dotato di Valvetronic.\nNel 2004 la gamma triplic\u00f2 grazie all'introduzione dei tre allestimenti Eletta, Attiva e Futura che andarono a sostituire l'unico allestimento previsto fino a quel momento. Da quel momento non vi furono pi\u00f9 novit\u00e0 di rilievo per la coup\u00e9 bavarese, che si avvi\u00f2 lentamente a fine carriera per sparire dai listini nel settembre 2006 con l'arrivo della \"E92\", ossia la coup\u00e9 su base \"E90\".\nLa Cabriolet.\nNell'aprile del 1999 venne introdotta la nuova cabriolet E46 (sigla di progetto: E46/2C), basata sulla coup\u00e9 della quale riprendeva non poche componenti. La Ci Cabrio (questa la denominazione esatta) sfoggiava una linea elegante e slanciata, specie a capote aperta, anche se pure in configurazione chiusa non perdeva il suo equilibrio formale. La vettura era provvista di roll-bar ad estrazione automatica in caso di ribaltamento e differiva tecnicamente dalla coup\u00e9 per i necessari rinforzi strutturali alla scocca. La capote era normalmente in tela a triplo strato e ad azionamento elettrico, ma a richiesta era possibile avere un hard-top fisso.\nInizialmente era prevista una sola versione, la 323 Ci Cabrio, motoristicamente identica alle corrispondenti versioni con carrozzeria berlina e coup\u00e9. Entro fine anno sarebbero arrivate anche la 320 Ci Cabrio e la 330 Ci Cabrio, mentre contemporaneamente, a pochi mesi dal suo debutto, la \"323 Ci Cabrio \" venne sostituita dalla 325 Ci Cabrio.\nNel 2003 vi fu il restyling che interess\u00f2 anche la coup\u00e9 e per l'occasione la gamma venne ulteriormente ampliata con l'arrivo della 318 Ci Cabrio da 143 CV.\nNel 2004, infine, la Cabrio venne proposta negli allestimenti Eletta, Attiva e Futura, dopodich\u00e9 cominci\u00f2 la fase discendente della sua carriera. Nel 2007 avvenne il definitivo pensionamento della cabriolet tedesca.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma E46.\nLe Alpina-BMW su base E46.\nSulla base della E46 sono stati prodotti e commercializzati anche due modelli con marchio Alpina:\nAttivit\u00e0 sportiva.\nLa E46 in versione 320i \u00e8 stata modificata per poter partecipare nel 2002 al campionato FIA ETCC. La vettura, che \u00e8 stata dotata di nuove componenti aerodinamiche, di sistemi di sicurezza FIA e di un propulsore 2.0 da 250\u00a0CV di potenza, \u00e8 stata affidata a cinque diversi team per un totale di otto esemplari. I piloti selezionati per guidarli furono:"}
{"id": "2120034", "revid": "599013", "url": "https://it.wikipedia.org/wiki?curid=2120034", "title": "Tappeto (disambigua)", "text": ""}
{"id": "2120057", "revid": "62004", "url": "https://it.wikipedia.org/wiki?curid=2120057", "title": "Marcos Ariel De Paula", "text": ""}
{"id": "2120058", "revid": "287204", "url": "https://it.wikipedia.org/wiki?curid=2120058", "title": "Skoda Superb", "text": ""}
{"id": "2120068", "revid": "228587", "url": "https://it.wikipedia.org/wiki?curid=2120068", "title": "Pond Inlet", "text": "Pond Inlet (Inuktitut: \"Mittimatalik\", (luogo dove \u00e8 sepolto Mitima); \u14a5\u1466\u144e\u14aa\u1455\u14d5\u1483) \u00e8 un insediamento Inuit situato nella Regione di Qikiqtaaluk, nel territorio del Nunavut in Canada, all'estremo nord dell'Isola di Baffin. Per il censimento del 2016 la popolazione era di 1.617 abitanti, in crescita del 18,6% rispetto al 2006, rendendolo uno degli insediamenti pi\u00f9 popolati oltre il 72\u00ba parallelo.\nNome.\nPond Inlet fu chiamata cos\u00ec nel 1818 da parte dell'esploratore inglese John Ross, in memoria dell'astronomo John Pond. Il sindaco attualmente \u00e8 Jaykolasie Killiktee.\nAttivit\u00e0.\nL'economia di Pond Inlet \u00e8 principalmente basata sul settore del turismo. Pond Inlet \u00e8 considerato uno dei \"gioielli del nord\" del Canada. \u00c8 una delle comunit\u00e0 pi\u00f9 caratteristiche, con le sue catene montuose a picco sul mare che si estendono in tutte le direzioni. Gli iceberg in inverno sono facilmente raggiungibili attraverso le motoslitte. Pond Inlet dispone di numerose imbarcazioni, fra le quali molte rompighiaccio.\nGeografia fisica.\nTerritorio.\nCarib\u00f9, otarie, narvali e orsi polari sono gli animali pi\u00f9 facili da incontrare nella regione. Nel territorio vicino al centro si estende uno dei parchi nazionali pi\u00f9 recenti del Canada, che prende il nome dal ghiacciaio pi\u00f9 grande sull'Isola Bylot: il Sirmilik National Park.\nInfrastrutture e trasporti.\nPond Inlet \u00e8 facilmente raggiungibile via aereo dal capoluogo Iqaluit, verso il Pond Inlet Airport. Il mare di ghiaccio \u00e8 libero per circa tre mesi e mezzo, quando le navi da crociera turistiche visita e le merci possono essere trasportate alla comunit\u00e0 da parte dei mezzi cargo. Cibi freschi come frutta, verdura e latte provengono direttamente da Montr\u00e9al, con numerosi viaggi ogni settimana di oltre 2500\u00a0km.\nA causa delle grandi distanze qui i prezzi sono ben oltre al di sopra della media del Canada meridionale. Il latte costa all'incirca 3.75 $/L, e la soda raggiunge i 4.50 $/lattina.\nSebbene il centro abitato si estenda per solo 2,5\u00a0km di lunghezza, le motoslitte e i quad sono i maggiori mezzi di trasporto. Dallo sviluppo economico dovuto all'autonomia del Nunavut le condizioni economiche sono migliorate e il numero dei veicoli \u00e8 notevolmente aumentato.\nIstruzione.\nPond Inlet \u00e8 servita da due strutture scolastiche: \"Ulaajuk\" (scuola elementare) e \"Nasivvik\" (scuola media e superiore)."}
{"id": "2120075", "revid": "729019", "url": "https://it.wikipedia.org/wiki?curid=2120075", "title": "1\u00ba Reggimento artiglieria terrestre (montagna)", "text": "Il 1\u00ba Reggimento artiglieria terrestre (montagna) \u00e8 un reparto della Brigata alpina \"Taurinense\" dell'Esercito Italiano con sede a Fossano (CN).\nSimbolo.\nScudo.\nDi rosso alla croce d'argento caricata in cuore del torello furioso d'azzurro ed attraversata da un lambello di tre pendenti dello stesso; il tutto abbassato al capo d'oro con il quartiere franco nero leone d'argento armato e lampassato di rosso.\nOrnamenti esteriori.\nSullo scudo corona tinta d'oro, accompagnata sotto da nastri annodati nella corona scendenti e svolazzanti in sbarra e in banda ai lati dello scudo, rappresentativi delle ricompense al valore. Sotto su lista bifida d'oro, svolazzante, concavit\u00e0 rivolta verso l'alto, il motto \"Nulla via invia\"\nStoria.\nLe origini del reggimento risalgono al 1\u00ba novembre 1887, quando venne costituito il Reggimento artiglieria da montagna, con due brigate cedute dai reggimenti artiglieria da fortezza 14\u00b0 e 16\u00b0. Il 1\u00ba ottobre 1909 quando il reggimento trasfer\u00ec cinque batterie al costituendo 2\u00ba reggimento artiglieria da montagna assunse diventa la denominazione di 1\u00ba Reggimento artiglieria, al comando del maggiore Pietro Lanfranco.\nIl reggimento nel 1911-12 prese parte alla guerra italo-turca che port\u00f2 alla conquista della Libia da parte del Regno d'Italia.\nIl reggimento ha partecipato alla prima guerra mondiale con i gruppi \"Susa\", \"Aosta\", \"Pinerolo\" e \"Mondov\u00ec\".\nNel 1935 venne inquadrato nella 1\u00aa Divisione alpina \"Taurinense\" prendendo la denominazione di 1\u00ba Reggimento artiglieria \"Taurinense\" e, nel 1935-1936 col gruppo \"Susa\", inquadrato nella Divisione alpina \"Pusteria\", ha partecipato alla guerra d'Etiopia.\nNel corso della seconda guerra mondiale con i gruppi artiglieria alpina \"Susa\" e \"Aosta\", ha partecipato all'Occupazione italiana del Montenegro.\nNell'ottobre 1943, dopo l'armistizio dell'8 settembre, il reggimento venne sciolto; gli elementi del gruppo \"Aosta\", furono inquadrati nella Divisione italiana partigiana \"Garibaldi\" in Montenegro, andando a formare una brigata partigiana che prese parte alla lotta in territorio jugoslavo contro gli occupanti tedeschi a fianco delle formazioni partigiane yugoslave, fino a novembre 1944. Per questi fatti nel 1947 il reparto ricevette la medaglia d'oro al valor militare. \nDal 2 luglio 1944 il maggiore Carlo Ravnich, gi\u00e0 comandante dell'ex Gruppo \"Aosta\" assunse il comando della Divisione partigiana \"Garibaldi\" fino al suo rientro in Italia.\nDopoguerra.\nViene ricostituito nel 1952 con sede a Rivoli come Reggimento artiglieria da montagna, con i gruppi \"Aosta\", \"Susa\" e \"Pinerolo\". Il 1\u00ba luglio 1957 va in aiuto delle popolazioni del cuneese colpite da un'alluvione meritando una medaglia d'argento al valor civile.\nNel 1975 con la ristrutturazione dell'Esercito Italiano che tra le altre cose aboliva il livello reggimentale, veniva sciolta e rimanevano in vita solamente il gruppo \"Pinerolo\" e il gruppo \"Aosta\" il quale ereditava bandiera e tradizioni del reggimento ed entrava nella brigata alpina \"Taurinense\".\nCon il ripristino del livello reggimentale nell'Esercito Italiano, il 19 settembre 1992, il Reggimento veneva ricostituito sulla base del Gruppo \"Aosta\" prendendo la denominazione 1\u00ba Reggimento artiglieria da Montagna, alle dipendenze della Brigata alpina \"Taurinense\".\nNel 2001 viene denominato 1\u00ba Reggimento artiglieria terrestre. Nel 2000 e 2002 viene inviato in Kossovo in missione di pace, nel 2003 e 2004 in Afghanistan e nel 2005 partecipa alla missione \"Joint Decisive Endeavour\" in Kossovo.\nIl reggimento \u00e8 alimentato da volontari in ferma breve e in servizio permanente.\nOnorificenze.\nNella sua storia il 1\u00ba Reggimento artiglieria terrestre (montagna) ha meritato le seguenti onorificenze alla bandiera:"}
{"id": "2120076", "revid": "75435", "url": "https://it.wikipedia.org/wiki?curid=2120076", "title": "Rosh Hodesh", "text": ""}
{"id": "2120079", "revid": "1762097", "url": "https://it.wikipedia.org/wiki?curid=2120079", "title": "Uccisione di Manlio Oddone", "text": ""}
{"id": "2120089", "revid": "640277", "url": "https://it.wikipedia.org/wiki?curid=2120089", "title": "Oddset Hockey Games", "text": ""}
{"id": "2120094", "revid": "318966", "url": "https://it.wikipedia.org/wiki?curid=2120094", "title": "Genepiglio", "text": ""}
{"id": "2120095", "revid": "729019", "url": "https://it.wikipedia.org/wiki?curid=2120095", "title": "Arsenal'na", "text": "Arsenal'na (, ) \u00e8 una stazione della Metropolitana di Kiev, situata sulla Linea Svjato\u0161yns'ko-Brovars'ka. \u00c8 la stazione pi\u00f9 profonda al mondo (105,5 metri sotto il livello del suolo).\nStoria.\nLa stazione fu inaugurata insieme alla prima tratta della metropolitana, ed \u00e8 attualmente la stazione pi\u00f9 profonda al mondo (105,5 metri). Ci\u00f2 \u00e8 dovuto alla geografia di Kiev, dove la riva destra del fiume Nipro si innalza al di sopra del resto della citt\u00e0. Il design della stazione \u00e8 unico, in quanto manca di un atrio centrale, il che la rende simile alle stazioni della Metropolitana di Londra.\nNonostante Arsenal'na (architetti H. Hranatkin, S. Kru\u0161yns'kyj e N. \u0160\u010dukina) appaia come una stazione a tra arcate sostenute da pilastri, i pilastri sono puramente decorativi. Le mura sono in marmo rosa con griglie bronzee (che mostrano opere metalliche si temi sovietici. La stazione presenta una piccola anticamera direttamente collegata al tunnel delle scale mobili; la corsa sulle scale mobili \u00e8 una delle pi\u00f9 lunghe al mondo, in quanto richiede almeno cinque minuti.\nL'aspetto della stazione ha delle motivazioni, in quanto i pilastri cosmetici furono inizialmente progettati come pilastri reali. Il principale problema \u00e8 la conformazione del suolo e la posizione della stazione: Problemi simili furono riscontrati nella prima tratta della metropolitana di Mosca, anche se poi le stazioni Lubjanka e \u010cistye Prudy furono completate. In origine, la stazione fu costruita come fermata provvisoria sul lungo tracciato prima dell'attraversamento del Nipro, e prima della prosecuzione verso i quartieri residenziali sulla riva sinistra; la stazione non doveva avere un grande traffico passeggeri da giustificare una simile opera di costruzione, complessa e costosa. La stazione non doveva neanche essere un punto di interscambio (diversamente dalle stazioni di Mosca, che furono ricostruite appunto per questo scopo). Pertanto, insieme alla Fabbrica Arsenal di Kiev, a cui la stazione fu intitolata, e che \u00e8 l'unica fonte di passeggeri per la fermata, questa stazione rimarr\u00e0 com'\u00e8 anche nel futuro.\nDecorativamente, eccetto i portali, la stazione appare monocromatica. Le mura in piastrelle di ceramica, i soffitti e i pilastri in marmo sono tutti bianchi. Sul muro della sala centrale vi era una grande opera scultorea che ritraeva eventi avvenuti alla fabbrica Arsenal nel 1918; la scultura fu rimossa all'inizio degli anni novanta.\nIl grande ingresso in superficie della stazione si trova sulla piazza che porta alla via della Rivolta di Gennaio. Dietro la stazione vi \u00e8 una stazione di servizio utilizzata per la sosta notturna e per le piccole riparazioni del materiale rotabile."}
{"id": "2120100", "revid": "253269", "url": "https://it.wikipedia.org/wiki?curid=2120100", "title": "Mel Winkler", "text": "Ottenne sempre ruoli minori nei film, e deve la sua fama soprattutto al doppiaggio di Aku Aku, un alleato nella serie di \"Crash Bandicoot\" da \"\" a \"Crash Twinsanity\".\nWinkler \u00e8 morto nel sonno per cause sconosciute l'11 giugno 2020. Nel videogioco \"\", rilasciato quasi quattro mesi dopo la sua morte, l'attore viene omaggiato nei crediti del gioco."}
{"id": "2120104", "revid": "318966", "url": "https://it.wikipedia.org/wiki?curid=2120104", "title": "Annibale Sermattei Conte della Genga", "text": ""}
{"id": "2120107", "revid": "20641243", "url": "https://it.wikipedia.org/wiki?curid=2120107", "title": "Gentianosio", "text": ""}
{"id": "2120110", "revid": "125719518", "url": "https://it.wikipedia.org/wiki?curid=2120110", "title": "Pino D'Angi\u00f2", "text": " Ha raggiunto la fama con canzoni pop negli anni ottanta. Divenne noto con il singolo \"Ma quale idea\", grazie al quale ha raggiunto la popolarit\u00e0 in Italia e all'estero, in particolar modo in Spagna, dove il brano rimase al vertice della hit parade per quattordici settimane nel 1981.\nBiografia.\nNato a Pompei nel 1952 da una famiglia originaria di Mercato San Severino, figlio dell'ingegnere Francesco Chierchia e dell'insegnante Franca Romana, ha trascorso la sua infanzia negli Stati Uniti per seguire il padre. Dopo aver preso parte al servizio militare, scelse di iscriversi alla Facolt\u00e0 di Medicina dell'Universit\u00e0 degli Studi di Siena. Per guadagnare decise di esibirsi in alcuni locali. Appassionato di musica, ha incontrato il produttore discografico Ezio Leoni che ha scelto un suo singolo da pubblicare.\nEsord\u00ec nel 1979 con la canzone \"\u00c8 libero, scusi?\". Il brano di maggior successo \u00e8 un rap intitolato \"Ma quale idea\". La canzone, pubblicata come singolo nel 1980, vendette 2 milioni e mezzo di copie in Italia, e 12 milioni di copie nel mondo.\n Partecipa al Festivalbar 1981 con la canzone \"Un concerto da strapazzo\", e al Festivalbar 1982 con la canzone \"Fammi un panino\". Vince la \"Gondola D'Argento\" alla Mostra Internazionale di Musica Leggera di Venezia nel 1980.\nInsieme ad Andrea Mingardi, Riccardo Fogli, Gianni Morandi, Eros Ramazzotti, Mogol ed altri artisti, \u00e8 uno dei fondatori della Nazionale italiana cantanti, associazione benefica che ha elargito in beneficenza oltre 40 milioni di euro dal 1981 ad oggi. Nel 1990 ha condotto in lingua spagnola l'elezione di Miss Universo svoltasi in Venezuela, nel 1996 ha partecipato al Festival del Teatro d'Autore di Liegi, sempre nel 1996 ha partecipato allo spettacolo in mondovisione da Parigi (La Defense) per l'inaugurazione della televisione digitale.\n\u00c8 l'unico artista italiano presente nel DVD \"World Tribute to the Funk\", edito dalla Sony Music nel 2003 quale enciclopedia universale della funky music mondiale. Nel 2001, unico italiano ad averlo ricevuto, si aggiudica negli USA il \"Rhythm &amp; Soul Music Awards\".\nCompone tra il 1980 ed il 2009 canzoni per vari artisti tra cui Mina (\"Ma chi \u00e8 quello l\u00ec\"), e lavora per la RAI dove scrive e conduce per molti anni alcuni programmi radiofonici e televisivi tra i pi\u00f9 seguiti. Di un certo rilievo \u00e8 anche la sua partecipazione teatrale in commedie musicali e recital da lui stesso ideati e anche cinematografica con un ruolo nel primo film di Giuseppe Tornatore intitolato \"Il camorrista\".\nSu invito di Oreste Lionello ha doppiato vari film di Woody Allen, tra cui \"La rosa purpurea del Cairo\", \"Broadway Danny Rose\" e \"Tutti dicono I Love You\".\nNel 1990, insieme a Bruno Sanchioni, produce una hit dance di enorme successo, \"The Age of Love\", definita poi dalla critica come la prima espressione della musica \"trance\" a livello globale.\nIl brano, al febbraio 2007, conta di 73 diverse versioni tra cui quella di Paul van Dyk, 346 apparizioni su compilation e oltre 20 milioni di copie vendute. Tra il 1998 e il 2003, Pino d'Angi\u00f2 si \u00e8 esibito sul palcoscenico, alternando monologhi teatrali con una riproposizione del suo repertorio musicale. Nel 2005 il singolo \"Ma quale idea\" \u00e8 stato riproposto dai Flaminio Maphia col titolo \"Che idea\".\nNel 2018 Pino D'Angi\u00f2 partecipa all'album \"Powerillusi &amp; Friends\" dei Powerillusi; nel disco interpreta il brano \"Disco mixion\".\nPino D'Angi\u00f2 nel corso della sua lunga carriera ha effettuato diverse tourn\u00e9e europee: in Francia (1982-83-85-88-90-92-96-2001 - 2004), in Belgio (1981-83-83-87-90-94.95 2003), Spagna (1981-82-84-86- 93 -.96 -.97 -99 -.2001 -2002 \u2013 2004 \u2013 2006 -2007), Germania (1982-87-91-98 \u2013 2003 -2005) ed anche tourn\u00e9e extraeuropee: Cile e Argentina (1982-83-86 \u2013 2001 -2003), Venezuela (1981-82-.85- 92 \u2013 98 - 2004), Unione Sovietica (1993), Ecuador, Colombia e Bolivia (1991-95-99-2002), Stati Uniti d'America e Canada (1992-95-2000 -2005); parla francese, inglese e spagnolo.\n Come riportato sul retro della copertina di STS Siamo tutti stufi.\nDa anni lontano dalle scene, il 16 novembre 2021 \u00e8 ospite di Serena Bortone nel programma televisivo Oggi \u00e8 un altro giorno su Rai 1. In questa occasione, con una voce diversa, conseguenza delle sei operazioni a cui si \u00e8 sottoposto a causa di un tumore alla gola, ripercorre la carriera musicale. Nel 2022 esce il brano \"Scandalo\" di Franco126, in cui D'Angi\u00f2 compare come ospite speciale.\nVita privata.\n\u00c8 sposato dal 1979 con Maria Teresa e ha un figlio, Francesco, nato nel 1991.\nNel 2005 gli \u00e8 stato diagnosticato un sarcoma al quale \u00e8 sopravvissuto, mentre nel 2009 un cancro alla gola per cui \u00e8 stato operato sei volte con successo ."}
{"id": "2120111", "revid": "1543377", "url": "https://it.wikipedia.org/wiki?curid=2120111", "title": "Great Balls of Fire", "text": "Great Balls of Fire \u00e8 una canzone del 1957 scritta da Otis Blackwell e Jack Hammer.\nVersione di Jerry Lee Lewis.\n\"Great Balls of Fire\" \u00e8 universalmente riconosciuta nella versione pubblicata da Jerry Lee Lewis, registrata nei Sun Studios a Memphis l'8 ottobre 1957, e pubblicata su disco singolo per la Sun Records nel novembre dello stesso anno. Il singolo raggiunge la seconda posizione della Billboard Hot 100, la terza della classifica R&amp;B e la prima nella classifica country. Inoltre il singolo arriv\u00f2 in vetta anche alla classifica dei singoli pi\u00f9 venduti nel Regno Unito.\nLa canzone \u00e8 stata inserita nella lista delle 500 migliori canzoni stilata dalla rivista \"Rolling Stone\".\nIl titolo della canzone proviene da un modo di dire utilizzato nel sud degli Stati Uniti, considerato blasfemo da alcuni cristiani. Nel film \"Via col vento\" del 1939, la protagonista Rossella O'Hara (interpretata da Vivien Leigh) esclamava spesso \"Great balls of fire!\" nell'adattamento originale.\nIl brano ha dato anche il titolo al film del 1989 \"Great Balls of Fire! - Vampate di fuoco\", ispirato proprio alla vita di Jerry Lee Lewis.\nLa canzone \u00e8 stata usata per l'evento in pay-per-view di wrestling Great Balls of Fire. "}
{"id": "2120112", "revid": "1363832", "url": "https://it.wikipedia.org/wiki?curid=2120112", "title": "Giuvenzio Celso Figlio", "text": " \nGiuvenzio Celso fu membro di rilievo del \"consilium principis\" di Adriano e uomo di riferimento, insieme al suo maestro e collega Nerazio Prisco (che era vent'anni pi\u00f9 vecchio), della scuola proculiana del diritto. Era figlio di un altro politico e giurista proculiano, Giuvenzio Celso I (o padre), di cui sappiamo ben poco. Secondo le fonti (in particolare Sesto Pomponio), Celso figlio \u00e8 stato il pi\u00f9 illustre successore di Labeone.\nPrima di entrare nel \"consilium\" dell'imperatore Adriano, fu sicuramente pretore nel 106 o nel 107 e successivamente console iterum per la seconda volta nel 129.\nL'opera di giurista.\nA capo della scuola proculiana insieme a Nerazio Prisco, gli si deve la composizione di trentanove libri di \"Digesta\", tra il 121 ed il 130, in cui il \"ius\" \u00e8 esposto seguendo una particolare struttura, mutuata in parte dai \"Tripertita\" del giurista e console repubblicano Sesto Elio Peto, che poi ebbe grande fortuna; prima erano passate in rassegna le disposizioni dell'Editto pretorio, poi le \"leges publicae\" e i \"senatus consulta\" ed intorno ad ogni disposizione era apposta l'\"interpretatio\" del giurista, passato alla storia con la fama di uomo di grande intelletto e forte \"vis polemica\".\nOltre a questa sua (probabilmente prima) opera \u00e8 risaputo che abbia anche compilato libri di \"Quaestiones\" ed \"Epistulae\", ignorati totalmente per\u00f2 dai compilatori del Digesto giustinianeo, differentemente dai \"Digesta\", che in parte furono integrati nella compilazione finale del diritto romano operata da Giustiniano."}
{"id": "2120114", "revid": "104458", "url": "https://it.wikipedia.org/wiki?curid=2120114", "title": "Aur\u00e9lie Revillet", "text": "Biografia.\nStagioni 2002-2008.\nLa Revillet, originaria di Pontcharra e attiva in gare FIS dal dicembre del 2001, esord\u00ec in Coppa Europa il 5 gennaio 2004 a Tignes in supergigante (43\u00aa); l'anno dopo ai Mondiali juniores di Bardonecchia sfior\u00f2 il podio in discesa libera giungendo 4\u00aa. L'esordio in Coppa del Mondo avvenne il 17 dicembre 2005 nella discesa libera disputata sulla pista di casa di Val-d'Is\u00e8re, dove fu 51\u00aa.\nNell'edizione di Qu\u00e9bec 2006 dei Mondiali juniores conquist\u00f2 la medaglia di bronzo nella discesa libera, dietro a Marianne Abderhalden e ad Anna Fenninger; i primi punti in Coppa del Mondo arrivarono il 2 marzo 2007, quando giunse 29\u00aa nella supercombinata di Tarvisio.\nStagioni 2009-2012.\nNel 2009 esord\u00ec ai Campionati mondiali nella rassegna iridata di Val-d'Is\u00e8re (12\u00aa nella discesa libera, 24\u00aa nel supergigante) e colse il suo miglior piazzamento in Coppa del Mondo, il 5\u00ba posto nella discesa libera di Tarvisio del 21 febbraio. L'anno dopo a , sua unica presenza olimpica, si classific\u00f2 17\u00aa nella discesa libera e 22\u00aa nel supergigante.\nA Garmisch-Partenkirchen 2011, sua ultima partecipazione iridata, ottenne il 26\u00ba posto nella discesa libera; alla fine della stagione 2011-2012 si ritir\u00f2 dall'attivit\u00e0 agonistica e la sua ultima gara fu la supercombinata dei Campionati francesi 2012, il 1\u00ba aprile all'Alpe d'Huez, non completata dalla Revillet."}
{"id": "2120116", "revid": "249561", "url": "https://it.wikipedia.org/wiki?curid=2120116", "title": "Crittosistema di Rabin", "text": "Il crittosistema di Rabin \u00e8 un sistema di cifratura a chiave pubblica sviluppato nel 1979 da Michael Oser Rabin che, come per il sistema RSA, basa la propria sicurezza sul fatto che il problema della fattorizzazione di interi \u00e8 computazionalmente difficile.\nCifratura.\nGenerazione delle chiavi.\nOgni utente deve\nA questo punto\nFunzione di cifratura.\nLa funzione di cifratura \u00e8:\nDecifrazione.\nLa procedura per decifrare un dato messaggio cifrato formula_7 richiede la conoscenza della chiave privata formula_4 e l'esecuzione dei seguenti passaggi:\nAllora formula_11 e formula_12 sono le radici quadrate di formula_7 in formula_14 e formula_15 rispettivamente.\nDettagli e casi particolari.\nPer distinguere la m che codifica il messaggio delle altre radici (le altre m), sar\u00e0 necessario includere informazioni aggiuntive.\n\u00c8 interessante il fatto che nel caso in cui il numero primo P \u00e8 congruente a 1 modulo 4, nessun algoritmo polinomiale deterministico \u00e8 noto per trovare le radici quadrate dei residui quadratici di P.\nPertanto, il fatto che P = 3 mod 4, e q = 3 mod 4 \u00e8 fondamentale per il corretto funzionamento dell'algoritmo descritto, in quanto \u00e8 la campo di esistenza delle equazioni precedenti.\nUn utente malintenzionato non saprebbe quale delle quattro radici \u00e8 corretta, ma non il destinantario. Ci\u00f2 viene risolto concordando alcune regole di ridondanza, note fra mittente e destinatario, da includere nel messaggio per essere in grado di distinguere quale delle quattro radici corrisponde a quella del messaggio originale."}
{"id": "2120119", "revid": "20641333", "url": "https://it.wikipedia.org/wiki?curid=2120119", "title": "Galli Carni", "text": ""}
{"id": "2120121", "revid": "228587", "url": "https://it.wikipedia.org/wiki?curid=2120121", "title": "Designer toys", "text": "Con il termine designer toys vengono identificati giocattoli e altri personaggi da collezione prodotti in tiratura limitata (normalmente da 50 a 1000 esemplari) e ideati da artisti e designer di tutto il mondo. Altri termini con cui vengono identificati i Designer Toys sono : \"Urban Toys\", \"Vinyl Toys\", \"Canvas Toys\", \"Art Toys\", \"Toyz\" o semplicemente \"Toys\".\nI materiali con cui vengono realizzati i Designer Toys sono vari, tuttavia la maggioranza dei Toys in commercio \u00e8 fatta di vinile o plastica. \u00c8 da segnalare per\u00f2 che per alcune produzioni artigianali si trovano anche figure in legno, ferro e stoffe varie (in questo caso si parla di Plush Toys).\nGli autori di queste figure sono illustratori, grafici o designer delle pi\u00f9 disparate origini, sia geografiche che stilistiche.\nLa nascita del fenomeno viene solitamente collocata attorno alla met\u00e0 degli anni \u201890 anche se la vera esplosione in tutto il pianeta \u00e8 avvenuta nei primi anni del nuovo millennio."}
{"id": "2120126", "revid": "20641367", "url": "https://it.wikipedia.org/wiki?curid=2120126", "title": "Foucher de Chartres", "text": ""}
{"id": "2120127", "revid": "20641390", "url": "https://it.wikipedia.org/wiki?curid=2120127", "title": "Frassetina", "text": ""}
{"id": "2120129", "revid": "767487", "url": "https://it.wikipedia.org/wiki?curid=2120129", "title": "German Apuchtin", "text": "Carriera.\nClub.\nDebutt\u00f2 nel nel 1956, dopo avervi giocato nelle giovanili; dopo 3 reti in 17 presenze, si trasfer\u00ec al , con cui vinse per due volte consecutive (1958 e 1959) la classifica dei marcatori del campionato sovietico di calcio; nel 1958 e nel 1964 giunse con il suo club al terzo posto in classifica. Nel 1965 si trasfer\u00ec all'SKA Novosibirsk, dove rimase per una sola stagione; nel 1968 termin\u00f2 la sua carriera con il Metallurg Lipetsk, dopo un'esperienza all'SK Odessa l'anno precedente.\nNazionale.\nCon la nazionale di calcio dell'Unione Sovietica vinse il senza giocare una partita, accumulando 5 presenze nel corso della sua carriera internazionale, partecipando anche al mondiale di ."}
{"id": "2120130", "revid": "62748", "url": "https://it.wikipedia.org/wiki?curid=2120130", "title": "Girolamo della Robbia", "text": "Biografia.\nNel 1517 si trasfer\u00ec in Francia dove lavor\u00f2 presso la corte di Francesco I e, nel 1529, lo raggiunse il fratello Luca il Giovane. Nel 1525 torn\u00f2 a Firenze per qualche tempo a seguito della prigionia di Francesco I (1525-26), o della morte del padre (1525).\nNon appena raggiunta la maturit\u00e0 artistica il D. \"da alcuni mercanti fiorentini fu condotto in Francia, dove fece molte opere per lo re Francesco ... e per tutto quel regno, acquistandosi fama e bonissime facult\u00e0\" (Vasari, 1568, II, pp. 182 S.).\nDurante questo soggiorno fiorentino (1525-28) realizz\u00f2 probabilmente un monumentale \"Crocifisso\" in terracotta invetriata conservato nella chiesa di San Pietro in Vinculis a San Piero in Bagno (Forl\u00ec). Sempre in questi anni, un'altra opera testimonia la presenza e l'attivit\u00e0 di Girolamo per la bottega robbiana, lo \"Stemma Altoviti\" (1525) del Palazzo Pretorio di Certaldo.\nNel 1529 collabor\u00f2 ad edificare l'imponente Castello di Madrid per Francesco I (distrutto poi nel 1792) con decorazioni in terracotta invetriata: statue, facce, blasoni, corone francesi, colonne, capitelli, stemmi, rosoni, ecc. Modeste decorazioni ad oggi conosciute (alcuni frammenti sopravvissuti alla demolizione del castello), sono conservati al Museo Carnavalet di Parigi, al Museo Nazionale della Ceramica di S\u00e8vres, al Museo del Louvre e in collezioni private."}
{"id": "2120132", "revid": "647919", "url": "https://it.wikipedia.org/wiki?curid=2120132", "title": "Scuole Cristiane", "text": ""}
{"id": "2120136", "revid": "643662", "url": "https://it.wikipedia.org/wiki?curid=2120136", "title": "German Apukhtin", "text": ""}
{"id": "2120138", "revid": "1543377", "url": "https://it.wikipedia.org/wiki?curid=2120138", "title": "Antiemetico", "text": " \nCon il termine di antiemetico in medicina si intendono due differenti cose:\nI farmaci antiemetici.\nFra i vari tipi di farmaci antiemetici ritroviamo:\nIn forma minore:\nUsi.\nNormalmente vengono usati per controllare il vomito o chinetosi di pazienti sottoposti a chemioterapia, specialmente nell'utilizzo di cisplatino, anche in caso di trapianto delle cellule staminali, bloccando i segnali che spingono il cervello al vomito. Vengono somministrati nei bambini in caso di gastroenterite.\nAlcuni studi hanno dimostrato come venga preferito l'utilizzo di una chemioterapia aggressiva in combinazione con una profilassi antiemetica adeguata, per via degli effetti collaterali, soprattutto nei pazienti di giovane et\u00e0 contando sulla loro ripresa.\nInoltre vengono utilizzati in casi di pancreatite e porfiria..\nIn ambito veterinario si usa il: maropitant che agisce come antagonista del recettore NK1.\nIn gravidanza.\nProbabilmente dovuti all'aumento di estrogeni, vomito e nausea sono fra i sintomi pi\u00f9 comuni durante i primi mesi di gravidanza. Il vomito continuo comporta inoltre una perdita di liquidi che pu\u00f2 portare a condizioni peggiori (da un'iniziale disidratazione alla chetoacidosi). In questo caso specifico gli antiemetici pi\u00f9 utilizzati sono la doxilamina (in dose di 10\u00a0mg), la metoclopramide (in dose di 10\u00a0mg) e l'ondansetron (in dose di 8\u00a0mg)."}
{"id": "2120139", "revid": "298055", "url": "https://it.wikipedia.org/wiki?curid=2120139", "title": "Pietra Nera degli Elfi", "text": ""}
{"id": "2120141", "revid": "287204", "url": "https://it.wikipedia.org/wiki?curid=2120141", "title": "Aurelie Revillet", "text": ""}
{"id": "2120152", "revid": "438678", "url": "https://it.wikipedia.org/wiki?curid=2120152", "title": "Impero (programma televisivo)", "text": "Impero \u00e8 un programma televisivo documentaristico ideato e scritto da Cristoforo Gorno e condotto da Valerio Massimo Manfredi in onda dal 2008 su LA7.\nIl programma tratta principalmente storia e archeologia, illustrate sul posto dal conduttore, nonch\u00e9 giornalista e archeologo, o da filmati presi da film, ricostruzioni con il commento di una voce fuori campo.\nImpero racconta i grandi temi dell'antichit\u00e0 da punti di vista inediti e attraverso nuove storie. Le puntate sono articolate come monografie sui pi\u00f9 importanti imperi del mondo antico, dal Mediterraneo all'Africa fino all'Asia."}
{"id": "2120158", "revid": "228587", "url": "https://it.wikipedia.org/wiki?curid=2120158", "title": "Zamora F\u00fatbol Club", "text": "Lo Zamora F\u00fatbol Club \u00e8 una societ\u00e0 calcistica di Barinas, Venezuela. Milita nella Primera Divisi\u00f3n Venezolana, la massima divisione del campionato nazionale.\nStoria.\nFu fondato il 2 febbraio 1977 col nome di Atl\u00e9tico Zamora e inizialmente utilizzava come impianto sportivo l\"'estadio de La Concordia\" di San Crist\u00f3bal (T\u00e1chira).\nNel corso della sua storia il club ha conquistato due volte la coppa nazionale (1980 e 1982) e quattro volte il massimo campionato venezuelano (2012-13), (2013-2014), (2015) e (2016).\nNella stagione 2010-2011 ha vinto il Torneo Clausura guadagnandosi l'accesso alla finale valevole per il titolo nazionale, la doppia sfida finale disputata contro il Deportivo T\u00e1chira, campione del Torneo Apertura, si \u00e8 conclusa col punteggio totale di 1-0 in favore del T\u00e1chira grazie alla vittoria in trasferta sul campo dello Zamora all'andata e al pareggio a reti inviolate del ritorno.\nNel 2012-2013 il club ha vinto nuovamente il Torneo Clausura e ha disputato la finale contro i campioni del Torneo Apertura del Deportivo Anzo\u00e1tegui, questa volta lo Zamora si \u00e8 imposto con un punteggio complessivo di 3-2 vincendo cos\u00ec il primo titolo nazionale della sua storia."}
{"id": "2120163", "revid": "1305772", "url": "https://it.wikipedia.org/wiki?curid=2120163", "title": "MRCS", "text": ""}
{"id": "2120164", "revid": "1718925", "url": "https://it.wikipedia.org/wiki?curid=2120164", "title": "Manichei medievali", "text": "Numerose dottrine cristologiche tardo antiche e medioevali sono comunemente indicate come Manichee.\nTale elenco include i Priscilliani (IV secolo - Spagna), i Pauliciani ed i Tondrachiani (Siria e Armenia e poi Tracia dall'VII al XII secolo) , i Bogomili (secondo la Chiesa Greca) e Patereni (secondo la Chiesa Latina) dei Balcani (dal X al XVI secolo) ed infine Pubblicani (distorsione di Pauliciani), Patari, Albigesi e Catari in Germania, Francia e Italia centro settentrionale.\nIl termine \"Manicheo\" viene utilizzato, in questo caso, da teologi e inquisitori semplicemente come sinonimo di \"Dualista\" e non come \"resurrezione della religione Manichea\" \nDualisti o Manichei.\nLa derivazione dai Manichei delle cristologie dualistiche medioevali \u00e8 dichiarata da quasi tutti gli autori siano essi cattolici e ortodossi ma non quelli armeni ed \u00e8 sostenuta ad esempio dall'Enciclopedia Cattolica.\nLa carenza di verifiche storiche porta a ritenere che la parola Manicheo sia utilizzata dai teologi medioevali, e a volte, da studiosi contemporanei, semplicemente come sinonimo di dualista per ogni opinione religiosa che preveda una qualche forma di dualismo.\nLa definizione non ha comunque nulla a che fare con la religione predicata da Mani, ben distinta dalla religione Cristiana, e di cui in Occidente si sono perse le tracce piuttosto presto.\nOltre alle argomentazioni di Manselli e Runciman, cito l'Inquisitore Bernardo Gui che afferma decisamente che gli Albigesi erano una eresia cristiana.\nUna possibile motivazione per l'accusa di manicheismo pu\u00f2 essere stata anche di natura legale: i Manichei erano stati condannati infatti sin dai tempi di Diocleziano (Alessandria, 31 marzo 296) e la legislazione contro di loro \u00e8 riproposta varie volte da Teodosio I, fino a Giustiniano e poi ripresa da vari Papi. La legislazione prevedeva per gli eretici impenitenti o \"relapsi\" (cio\u00e8 ricaduti nell'errore) pene fino alla condanna al rogo ed il sequestro dei beni.\nLa natura legale dell'accusa \u00e8 confermata dall'accusa di essere Messaliani rivolta ai Bogomili nella Alesside di Anna Commena: la dottrina bogomila ben poco ha a che fare con quella messaliana, ma per i Messaliani era prevista una esplicita condanna per eresia dal concilio di Efeso.\nA differenza della religione manichea che prevede un suo insieme di Scritti Sacri, le dottrine dualiste medievali hanno come unico testo sacro il Nuovo Testamento con particolare enfasi per gli scritti di Paolo e Luca, a volte, l'esclusione delle lettere di Pietro e dell'Apocalisse di Giovanni. Il Vecchio Testamento e la tradizione ebraica vengono rifiutati ed in particolare la Genesi \u00e8 vista come opera di Jahv\u00e8/Demiurgo/Satana. I libri dei Salmi e dei Profeti e alcuni testi apocrifi sono considerati solo come buone letture e pertanto queste dottrine sembrano ricollegarsi, in qualche modo, alla dottrina di Marcione.\nLe considerazioni di S.N.C Lieu sull'influenza di Marcione su Mani rendono le due tesi meno distanti.\nAnche se il dualismo \u00e8 il principale capo di accusa degli inquisitori ortodossi e cattolici varie fonti non citano il dualismo: ad esempio tutte le fonti armene (Giovanni di Odzun, Gregorio di Narek), Pietro Siculo (\"Historia Manichaeorum seu Paulicianorum\" scrive esplicitamente che ripudiano gli scritti di Mani), Ugo Eteriano (\"Contra Paterenos\") e il Cataro Giovanni di Lugio (1240 - \"Liber de duobus principiis\"). Ci\u00f2 pu\u00f2 essere dovuto alla prudenza degli eretici nel diffondere le tesi potenzialmente pi\u00f9 pericolose (come ad esempio oltre al dualismo anche la trasmigrazione delle anime), ma l'enfasi degli inquisitori sul dualismo (manicheismo) pu\u00f2 essere invece dovuto al preciso legame esistente con la legislazione imperiale che la Chiesa Cattolica ha conservato con cura.\nBibliografia.\nFonti Primarie\nFonti Secondarie"}
{"id": "2120165", "revid": "1305772", "url": "https://it.wikipedia.org/wiki?curid=2120165", "title": "I Got You (I Feel Good)", "text": "I Got You (I Feel Good), comunemente chiamata I Feel Good, \u00e8 un popolare brano musicale di James Brown. Pubblicato come singolo nel 1965, \u00e8 universalmente riconosciuto come uno dei suoi brani pi\u00f9 conosciuti.\nDescrizione.\nStoria.\nLa canzone era stata originariamente registrata, con un testo ed una melodia praticamente identici, nel 1962 da Yvonne Fair con il titolo \"I Found You\" e pubblicata come singolo dalla King Records. La Fair era una delle coriste del gruppo di James Brown, ed aveva pubblicato diversi singoli prodotti da James Brown, bench\u00e9 non fosse mai riuscita ad entrare in classifica. James Brown rielabor\u00f2 il testo e la musica di \"I Found You\", e la pubblic\u00f2 con il titolo ufficiale \"I Got You (I Feel Good)\".\nSuccesso.\n99 singoli della carriera di James Brown entrarono nella Billboard Hot 100 (una cifra che lo rende secondo soltanto a Elvis Presley), e \"I Got You (I Feel Good)\" fu il singolo ad ottenere il miglior risultato commerciale, raggiungendo la terza posizione. La canzone invece raggiunse la vetta della Billboard R&amp;B Chart, dove rimase per sei settimane, prendendo il posto di \"Papa's Got a Brand New Bag\", sempre di Brown, che era in vetta da otto settimane. La canzone \u00e8 stata oggetto di numerose cover nel corso dei periodi successivi, e l'urlo di James Brown che si sente all'inizio ed alla fine del brano \u00e8 stato campionato numerose volte, soprattutto in produzioni di genere hip hop e dance.\nNel 2000, \"I Got You (I Feel Good)\" raggiunse la ventunesima posizione nella classifica \"100 Greatest Songs in Rock and Roll\" e la settantacinquesima nella \"100 Greatest Rock and Roll Dance Songs\" entrambe stilate dall'emittente VH1. Nel 2004 la canzone \u00e8 stata posta 78\u00aa della lista delle 500 migliori canzoni stilata dalla rivista \"Rolling Stone\".\nUtilizzo nei media.\n\"I Got You (I Feel Good)\" \u00e8 apparsa nella colonna sonora di decine di pellicole, incluse \"Il professore matto\", \"Good Morning, Vietnam\", \"Mamma, ho allagato la casa\" , \"Il dottor Dolittle\", \"Boat Trip\", \"Asterix e Obelix - Missione Cleopatra\", \"K9\", \"Garfield\" e \"Transformers\", \"Mr. Jones\". Inoltre il brano \u00e8 apparso nelle serie televisive \"Tour of Duty\", \"Gli amici di pap\u00e0\", \"Lost\" e nel cartone animato \"I Simpson\"\nCover.\nDi \"I Got You (I Feel Good)\" sono state realizzate cover in diversi stili e da diversi interpreti, fra cui si ricordano le versioni dell'attrice filippina Vilma Valera, di James Cotton, di Joshua Redman, dei The Jam, dei James Chance and the Contortions, di Bobby McFerrin e di Lucio Dalla."}
{"id": "2120172", "revid": "486946", "url": "https://it.wikipedia.org/wiki?curid=2120172", "title": "Classe Hipper (incrociatore)", "text": ""}
{"id": "2120178", "revid": "729019", "url": "https://it.wikipedia.org/wiki?curid=2120178", "title": "Pfalz-Flugzeugwerke", "text": "La Pfalz-Flugzeugwerke GmbH era una azienda aeronautica tedesca con sede nelle strutture dell'aeroporto di Spira (ted. \"Speyer\"), Land Renania-Palatinato, nella Germania occidentale.\nLa loro produzione di modelli si \u00e8 concentrata nel periodo della prima guerra mondiale i pi\u00f9 noti dei quali furono i caccia Pfalz D.III e Pfalz D.XII.\nL'azienda fall\u00ec dopo la fine del conflitto, quando le forze di occupazione francese confiscarono tutte le attrezzature, ma lo stabilimento venne riutilizzato da varie altre societ\u00e0 fino al momento della rifondazione nel 1997 come PFW Aerospace AG.\nStoria.\nI primi anni.\nAlfred Eversbusch, figlio di un imprenditore proprietario di una fonderia sita a Neustadt an der Weinstra\u00dfe, tra il 1912 ed il 1913 costru\u00ec un proprio velivolo, pur se le fonti non citano l'esatta origine del modello. Spronato dall'interessamento dell'imprenditore e progettista aeronautico bavarese Gustav Otto, Alfred con il fratello Ernst, Wilhelm \"Willy\" Sabersky-M\u00fcssigbrodt cognato di quest'ultimo ed altri imprenditori registrarono con il nome Pfalz-Flugzeugwerke GmbH la nuova azienda il 3 giugno 1913 a Spira. Walther Eversbusch, un terzo fratello, aveva appena ottenuto la licenza di pilota presso la scuola di Morane, in Francia.\nSpira si trovava nel territorio dell'allora Regno di Baviera per cui ricevette degli aiuti dal governo bavarese. I lavori del nuovo aeroporto, l'odierno aeroporto di Spira-Ludwigshafen, richiedevano l'utilizzo di una vasta aerea tra cui 7\u00a0000 m\u00b2 destinata ad edifici civili ed industriali e nella quale trov\u00f2 spazio la nuova azienda. Inizialmente la produzione era indirizzata sulla costruzione su licenza del ricognitore-caccia francese Morane-Saulnier Type LA del quale furono realizzati 8 esemplari, uno dei quali venne inviato in Africa nel 1914 e che grazie alla sua configurazione biposto poteva essere particolarmente utile nella gestione dei collegamenti e nella lotta nei territori coloniali dell'Africa Orientale Tedesca.\nLa prima guerra mondiale.\nAllo scoppio della prima guerra mondiale erano stati realizzati solamente 3 esemplari di Morane-Saulnier mentre erano ancora in costruzione altri 3 esemplari di biplani Otto destinati alla K\u00f6niglich Bayerischen Fliegertruppen mentre successivamente, durante le fasi del conflitto, la Pfalz produrr\u00e0 su licenza anche velivoli della L.F.G. (Roland) e Rumpler Flugzeugwerke GmbH. Nel novembre 1916 venne assunto Rudolph Gehringer, gi\u00e0 nello staff tecnico della Flugzeugbau Friedrichshafen GmbH, sotto la cui guida vennero realizzati, nel 1917, diversi modelli autoprodotti derivati dai modelli Roland, alcuni dei quali riscossero un buon successo. Prima della fine della guerra la Pfalz riusc\u00ec a contare su una forza lavoro di 2\u00a0600 operai e quando fu costretta ad interrompere la produzione, nell'ottobre 1918, erano 157 gli esemplari usciti in quel mese dagli stabilimenti. Complessivamente, durante il conflitto, vennero realizzati 2\u00a0500 velivoli."}
{"id": "2120179", "revid": "1031941", "url": "https://it.wikipedia.org/wiki?curid=2120179", "title": "Bolzano (Belluno)", "text": "Bolzano, chiamata anche Bolzano Bellunese o Bolzano di Belluno, \u00e8 una frazione di Belluno, posta a nord del capoluogo, a circa 5\u00a0km dal centro, sulla destra del Piave. \u00c8 un piccolo centro abitato di circa 800 abitanti sulla destra orografica del torrente Ardo.\n. La chiesa parrocchiale risale al Trecento ed \u00e8 stata intitolata ai Santi Pietro e Paolo Apostoli. Conserva un importante ciclo di affreschi dedicati a San Pietro, di attribuzione incerta. La strada al di sotto della chiesa porta al Rifugio 7\u00ba Alpini, alle pendici del Monte Schiara, insieme alle Dolomiti, patrimonio dell'UNESCO Patrimonio dell'Umanit\u00e0.\nDurante l'occupazione nazista dell\"'Alpenvorland\" il piccolo borgo fu completamento distrutto e raso al suolo da nazisti altoatesini di madrelingua tedesca."}
{"id": "2120182", "revid": "15756", "url": "https://it.wikipedia.org/wiki?curid=2120182", "title": "Giovanni Andrea Tria", "text": "Biografia.\nFiglio di Francesco Tria e Margherita Geminale, complet\u00f2 i suoi studi di filosofia, teologia e ambe leggi a Napoli e Roma.\nNel 1704 fu uditore di diritto canonico presso il monastero benedettino di Cava de' Tirreni rimase al servizio di questa abbazia anche quando fu trasferito a Roma.\nIl 26 agosto 1709 fu nominato vicario generale di monsignor Lorenzo Gherardi, vescovo di Loreto e Recanati, e tale rimase fino al 1714. Pi\u00f9 tardi, con monsignor Giuseppe Firrao, ebbe l'incarico di \"nunzio straordinario\" alla Corte del Portogallo.\nQuando monsignor Firrao, per questione di salute, fu trasferito in Svizzera, Tria and\u00f2 con lui a Lucerna. Durante la sua permanenza in Svizzera intraprese un'importante missione in Svezia e Germania.\nFu eletto vescovo di Cariati e Cerenzia ed entr\u00f2 in carica il 17 marzo 1720, presiedendo il sinodo (16/18 marzo 1726).\nFu trasferito poi alla diocesi di Larino, nel Molise, il 23 febbraio 1727.\nPartecip\u00f2 al concilio provinciale di Benevento dal 1\u00ba al 12 maggio 1729. Nel 1740 fu nominato \u00abconsulente del Sacro Offizio\u00bb e nel dicembre dello stesso anno fu nominato arcivescovo di Tiro.\nDivenne \u00abesaminatore di Vescovi\u00bb e fu insignito del titolo di cavaliere dell'Ordine di San Giacomo per i suoi meritori servigi resi alla Corte di Lisbona.\nMor\u00ec di apoplessia a Roma il 16 gennaio 1761.\nOpere.\nIl suo erudito lavoro include:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2120183", "revid": "767487", "url": "https://it.wikipedia.org/wiki?curid=2120183", "title": "Alfabeto Deseret", "text": "L'alfabeto Deseret (inglese \"Deseret alphabet\", trascritto, nello stesso alfabeto, come \ud801\udc3c\ud801\udc2f\ud801\udc45\ud801\udc28\ud801\udc49\ud801\udc2f\ud801\udc3b \ud801\udc30\ud801\udc4a\ud801\udc41\ud801\udc29\ud801\udc3a\ud801\udc2f\ud801\udc3b od anche \ud801\udc3c\ud801\udc2f\ud801\udc46\ud801\udc32\ud801\udc49\ud801\udc2f\ud801\udc3b \ud801\udc30\ud801\udc4a\ud801\udc41\ud801\udc32\ud801\udc3a\ud801\udc2f\ud801\udc3b) \u00e8 un alfabeto fonetico inventato a met\u00e0 del XIX secolo dalla Tavola dei reggenti dell'Universit\u00e0 di Deseret (poi divenuta L'Universit\u00e0 dello Utah) sotto la guida di Brigham Young, secondo presidente della Chiesa di Ges\u00f9 Cristo dei santi degli ultimi giorni (anche detta Chiesa mormone). Esso fu pensato soprattutto per rappresentare in maniera pi\u00f9 accurata la fonetica della lingua inglese.\nEtimologia.\n\"Deseret\" \u00e8 un termine derivante dal Libro di Mormon, uno dei testi sacri della Chiesa di Ges\u00f9 Cristo dei santi degli ultimi giorni. Secondo questo testo, \"deseret\" significa \"ape\" nella lingua dei Jarediti, un gruppo che, secondo i Mormoni, si trasfer\u00ec nelle Americhe al tempo della costruzione della Torre di Babele. La parola Deseret viene usata inoltre per indicare lo \"Stato di Deseret\", un territorio provvisorio degli Stati Uniti proposto nel 1849 e situato a cavallo tra gli odierni Utah e Nevada. Esso tuttavia non fu mai riconosciuto dalle autorit\u00e0 Statunitensi.\nInvenzione ed uso.\nScopo dell'alfabeto era sostituire il tradizionale alfabeto latino con un'altra scrittura, foneticamente pi\u00f9 adatta a rappresentare la lingua inglese. Ci\u00f2 avrebbe favorito l'apprendimento dell'inglese da parte degli immigrati, giacch\u00e9 la tradizionale ortografia inglese, in alfabeto latino, \u00e8 meno aderente alla pronuncia di quella di altre lingue. Esperimenti simili non erano insoliti in quel periodo: alcuni fra i pi\u00f9 noti risultati di esperimenti simili comprendono la stenografia Pitman e, molto dopo, l'alfabeto shaviano.\nSforzi del genere, inoltre, non sono insoliti nemmeno all'interno di movimenti religiosi messianici come quello di cui si tratta.\nL'alfabeto Deseret fu inventato da un comitato costituito primariamente dalla tavola dei reggenti dell'Universit\u00e0 e dai leader della chiesa mormona, quali Parley P. Pratt e Heber C. Kimball. Contribuirono all'opera di sviluppo e caratterizzazione dell'alfabeto, in particolare, Pratt e George D. Watt, un esperto locale di sistemi stenografici.\nL'alfabeto Deseret pu\u00f2 essere stato ispirato o basato sull'alfabeto fonetico di Michael Hull Barton's, pubblicato in opere edite a Boston e Harvard nel periodo 1830-1832. Originariamente di confessione quacchera, Barton ricevette il battesimo mormone a Portsmouth, New Hampshire intorno all'ottobre del 1831 (mentre stava gi\u00e0 svolgendo studi e sperimentazioni in materia fonetica), ma dopo pochi mesi si convert\u00ec al movimento \"shaker\" pur continuando a incontrare leader mormoni sino almeno al 1844. L'alfabeto fu assoggettato a tre principali revisioni nei suoi primi anni.\nCon questo alfabeto furono stampati almeno quattro libri: due abbecedari, \"The First Deseret Alphabet Reader\", \"The Second Deseret Alphabet Reader\", e due libri religiosi del canone mormone, \"Il Libro di Mormon\", ed una porzione dello stesso chiamata \"Primo Nephi-Omni\". Inoltre il periodico \"Deseret News\" pubblic\u00f2 vari articoli ed il Nuovo Testamento, stampati con un torchio procurato da Orson Pratt.\nNonostante l'intensa pubblicit\u00e0, l'alfabeto Deseret non ebbe un grande successo. La riluttanza ad adottarlo si dovette in parte ai costi proibitivi di stampa (Pratt stim\u00f2 che la stampa di una comune biblioteca sarebbe costata pi\u00f9 di un milione di dollari). Come indizio del suo impiego limitato, si rileva che \u00e8 nota una sola iscrizione tombale in alfabeto Deseret.\nTavola dei caratteri.\nLa versione 3.1 dello standard Unicode include l'alfabeto Deseret nelle posizioni da 10400 a 1044F; la versione 4.0 aggiunge le lettere Oi ed Ew."}
{"id": "2120185", "revid": "661526", "url": "https://it.wikipedia.org/wiki?curid=2120185", "title": "Piccolo intervento a vivo", "text": "Piccolo intervento a vivo \u00e8 il primo album dei Tre Allegri Ragazzi Morti, uscito nel 1997, contenente cinque brani inediti registrati in studio, una cover dei CCCP Fedeli alla linea e dieci brani live tratti dai precedenti singoli e demo."}
{"id": "2120186", "revid": "767487", "url": "https://it.wikipedia.org/wiki?curid=2120186", "title": "Valentin Bubukin", "text": "Carriera.\nClub.\nInizi\u00f2 nel VVS Mosca, passando presto alla ; vinse la Coppa sovietica 1957 e giunse al secondo posto nel campionato del 1959; trasferitosi al , vi rimase una sola stagione, nel 1962, prima di tornare alla Lokomotiv con la quale chiuse la carriera al termine del Pervaja Gruppa A 1965.\nNazionale.\nCon la nazionale di calcio dell'Unione Sovietica vinse il , accumulando 5 presenze nel corso della sua carriera internazionale, partecipando anche al mondiale di , senza per\u00f2 mai giocare.\nAllenatore.\nIntraprese la carriera di allenatore nel 1966 con la Lokomotiv, guidandola fino al 1968. Nel 1970 si sedette sulla panchina del e nel 1972 guid\u00f2 il Karpaty Lyiv, entrambe squadre ucraine. Nel 1975 assunse l'incarico di vice allenatore nel CSKA Mosca, con il quale rimase fino al 1977. Nel 1978 vinse il campionato vietnamita di calcio con il Cau lac bo Quan doi. Ricopr\u00ec successivamente svariate volte il posto di vice al CSKA."}
{"id": "2120187", "revid": "254182", "url": "https://it.wikipedia.org/wiki?curid=2120187", "title": "Nicolas Eymerich inquisitore", "text": ""}
{"id": "2120202", "revid": "486946", "url": "https://it.wikipedia.org/wiki?curid=2120202", "title": "Signorina Sunshine", "text": ""}
{"id": "2120205", "revid": "287204", "url": "https://it.wikipedia.org/wiki?curid=2120205", "title": "Aspersorio", "text": "Un aspersorio o asperges (dal latino \"asperges\", \u00abaspergerai\u00bb) \u00e8 un arredo sacro per aspergere persone (singole o l'assemblea) o loro cose con l'acqua benedetta.\nPresenta una forma di pennello o di piccola sfera con numerosi fori, e con manico, atta ad accogliere il sacramentale (l'acqua benedetta) per rilasciarlo ai fedeli.\nOrigini.\nIl nome latino deriva dall\u2019antica cerimonia della lustratio, nella quale si purificava con acqua benedetta ad esempio un nuovo nascituro nella famiglia, un nuovo edificio della citt\u00e0, o una citt\u00e0 stessa.\nNella cultura cattolica lo si fa tradizionalmente derivare dall'antifona cantata durante l'aspersione (al di fuori nel Tempo di Pasqua), ricavata dal Salmo 50: \u00ab\"Asperges me Domine hyssopo et mundabor, lavabis me et super nivem dealbabor\"\u00bb.\nIl latino ecclesiastico contempla la denominazione di \"aspersorium\" per definire il secchiello dell'acqua benedetta e \"aspergillum\" per descrivere lo strumento che vi si intinge. In italiano \u00e8 invalso l'uso di \"aspersorio\" per indicare lo strumento.\nForme presso i vari culti.\nNella liturgia cattolica, l'aspersorio \u00e8 costituito da un bastoncino generalmente di metallo con una sfera traforata e munita di setole, da utilizzarsi nel rito dell'aspersione. In questa sua versione \u00e8 sempre accompagnato dal secchiello. Recentemente sono comparse versioni dotate di serbatoio interno e un sistema di chiusura per evitare la dispersione dell'acqua benedetta.\nAnticamente al posto del globo vi era una spazzola a setole corte, a dimostrazione di un legame tra il rito cristiano e quello ebraico, che infatti prevedeva come aspersorio, l'uso di un ramoscello d'ulivo oppure una specie di pennello derivato dal crine di un cavallo.\nPresso alcuni movimenti musulmani si usa come aspersorio un cilindro argentato da cui fuoriesce una frangia di fili argentei.\nUn esemplare mirabile di aspersorio di oreficeria italiana \u00e8 quello conservato al Louvre, di fabbricazione toscana, risalente al XVI secolo, formato da un secchiello e da un aspersorio dorato e di argento cesellato.\nAnche nel rito anglicano, sia l'aspersorio sia il secchiello si sono tradizionalmente conservati e si ispirano a forme stilistiche italiane.\nAltri significati.\nNel XVI secolo, venne definito aspersorio anche un pugnale piccolo, costituito da tre lame, una fissa e due pi\u00f9 brevi che si allungavano grazie ad un meccanismo a molla. In Inghilterra, all'incirca nello stesso periodo, si defin\u00ec \"asperges\" un'arma che possedeva le caratteristiche sia dell'arma bianca sia di quella da fuoco.\nDal termine \"aspersorio\" il biologo e sacerdote italiano Micheli prese spunto per dare il nome ad un fungo da lui scoperto, detto appunto Aspergillus per la sua caratteristica forma simile a tale strumento."}
{"id": "2120213", "revid": "88740", "url": "https://it.wikipedia.org/wiki?curid=2120213", "title": "Johann Peter Hebel", "text": "Biografia.\n\u00c8 il pi\u00f9 significativo rappresentante della letteratura dialettale alemanna.\nEsord\u00ec nel 1803 con \"Poesie alemanne\" (\"Alemannische Gedichte\"), che restano la sua opera maggiore. Nei brevi racconti \"Lo scrigno dell'amico renano\" (\"Schatzk\u00e4stlein des rheinischen Hausfreundes,\" 1811) concili\u00f2, in uno stile limpido e garbato, un caldo umorismo e una precisa intenzione pedagogica, meritando fra gli altri gli elogi di Johann Wolfgang von Goethe, Walter Benjamin, Ernst Bloch, Martin Heidegger e Jean Paul. Alfine, Hebel scriveva nel 1824 i \"Racconti biblici\" (\"Biblische Geschichten\") per i giovani.\nNel 1814 prest\u00f2 servizio nell'esercito prussiano di stanza a Neuchatel e prendendo spunto dalla rigida vita militare della caserma scrisse \"Lode alla disciplina\", un breve racconto satirico-umoristico che dava un che di comicit\u00e0 alla vita militare e prendeva in giro gli alti ufficiali dell'esercito, come Blucher, che nella commedia figurava come un vecchio storpio lagnoso.\nDurante la sua esistenza svolse la funzione di pastore protestante, oltre a seguire la carriera scolastica, dapprima come professore di ginnasio, poi come preside e infine come sovrintendente. \nInoltre collabor\u00f2 per molti anni, a partire dal 1807, con l'almanacco popolare \"Amico di casa renano\", tramite il quale scrisse racconti e novelle.\nOltre ai suoi intenti pedagogici, Hebel evidenzi\u00f2 una profonda passione sia per le bellezze della natura sia per l'ambiente contadino, oltrech\u00e9 per la spiritualit\u00e0."}
{"id": "2120234", "revid": "170423", "url": "https://it.wikipedia.org/wiki?curid=2120234", "title": "Boston Celtics 1980-1981", "text": "La stagione 1980-81 dei Boston Celtics fu la 35\u00aa nella NBA per la franchigia.\nStoria.\nNell'ambito di un giro di scambi con i Golden State Warriors, Red Auerbach riusc\u00ec a portare a Boston il centro Robert Parish e l'ala grande Kevin McHale. Questi due giocatori insieme a Larry Bird, tutti destinati ad entrare nella Hall of Fame, faranno dei celtics una squadra dominante negli anni successivi. La stagione regolare si concluse con un record di 62-20, il migliore della NBA. Nei play-off i Celtics vinsero senza affanno con i Chicago Bulls in 4 partite. Nella finale di conference s'imposero sui Philadelphia 76ers in sette gare, con un tiro vincente di Larry Bird nei secondi finali. In finale affrontarono gli Houston Rockets vincendo la serie per 4 a 2. Cedric Maxwell fu nominato MVP della finale."}
{"id": "2120237", "revid": "1788047", "url": "https://it.wikipedia.org/wiki?curid=2120237", "title": "ABA All-Star Game 1972", "text": "L'ABA All-Star Game 1972, svoltosi a Louisville, vide la vittoria finale della Eastern Division sulla Western Division per 142 a 115.\nDan Issel, dei Kentucky Colonels, fu nominato MVP della partita."}
{"id": "2120238", "revid": "767487", "url": "https://it.wikipedia.org/wiki?curid=2120238", "title": "Bombilla", "text": "La bombilla \u00e8 una cannuccia in metallo utilizzata in molti paesi del sud e centro America per bere il mate da un apposito contenitore in cui viene miscelata l'erba mate e acqua calda. Ha un gambo che termina con una testa bombata bucata da minuscoli fori che filtrano la bevanda facendo passare la parte liquida e trattenendo le particelle solide."}
{"id": "2120242", "revid": "1372005", "url": "https://it.wikipedia.org/wiki?curid=2120242", "title": "Fritz von Unruh", "text": "Nato in una famiglia aristocratica prussiana di tradizione militare, approd\u00f2 a posizioni pacifiste a seguito dell'esperienza sconvolgente della prima guerra mondiale. Nel 1933 dovette emigrare in Francia e poi negli Stati Uniti a causa della sua opposizione al Nazismo.\nHa esordito con il dramma \"Ufficiali\" (\"Offiziere\", 1912) in cui tenta una difesa, anche se critica, della mentalit\u00e0 prussiana. Le nuove idee pacifiste si trovano nelle opere successive: il poema drammatico \"Prima della decisione\" (\"Vor der Entscheidung\", 1919), che fu scritto durante la Seconda battaglia della Marna; il racconto \"Marcia del sacrificio\" (\"Opfergang\", 1919), che \u00e8 una descrizione degli orrori della Battaglia di Verdun; il dramma \"Una stirpe\" (\"Ein Geschlecht\", 1917) che \u00e8 una delle opere pi\u00f9 tipiche del teatro espressionista, in cui la carica ideologica si traduce in forme convulse.\nScarsa eco hanno avuto le numerose opere narrative e drammatiche successive; discreto successo le opere saggistiche. \u00c8 stato inoltre applaudito conferenziere."}
{"id": "2120246", "revid": "1469484", "url": "https://it.wikipedia.org/wiki?curid=2120246", "title": "Michele Dixitdomino", "text": "Biografia.\nInizi\u00f2 presto la sua esperienza artistica sotto la guida del padre, Girolamo Dixitdomino. Giovanissimo, dal 1920 al 1922, studi\u00f2 con Giuseppe La Manna e successivamente presso il Liceo Artistico e all'Accademia di Belle Arti di Palermo. Fu allievo di Ettore De Maria Bergler.\nVenne notato e seguito da Pippo Rizzo e partecip\u00f2 a numerose mostre tra le quali la XXII Biennale di Venezia nel 1940.\nPer oltre 40 anni ha insegnato all'Accademia di Belle Arti, di cui fu anche direttore. Suoi lavori sono esposti alla Galleria d\u02bcArte Moderna di Palermo, al Museo Mormino della Fondazione Banco di Sicilia, alla Pinacoteca di Marsala, e in vari monasteri e chiese, tra queste, la Chiesa di San Giuseppe Cottolengo (Palermo), dove \u00e8 presente una imponente Pala d\u2019altare. La stessa Chiesa, espone anche il suo dipinto \u201c Battesimo di Ges\u00f9\u201d."}
{"id": "2120255", "revid": "119528332", "url": "https://it.wikipedia.org/wiki?curid=2120255", "title": "Le fiabe di Andersen (anime)", "text": " \u00e8 un anime prodotto dallo studio di animazione Mushi Productions nel 1971, liberamente ispirato alle fiabe di Hans Christian Andersen. La serie \u00e8 stata trasmessa in Giappone dalla Fuji TV e in Italia da alcune televisioni locali.\nPer potersi iscrivere all'Universit\u00e0 della \"Terra fatata\", occorre raccogliere 100 fogli di carta magica: si tratta di una speciale carta che appare dal nulla ogni qual volta si compie una buona azione. I due protagonisti hanno la possibilit\u00e0 di apparire nel mondo delle storie di Andersen per tentare in qualche maniera di modificarne in meglio i finali: proveranno quindi ad intervenire nella trame delle fiabe per cambiarne il corso, ma senza molto successo."}
{"id": "2120259", "revid": "554814", "url": "https://it.wikipedia.org/wiki?curid=2120259", "title": "Tarentilla", "text": "La Tarentilla \u00e8 una \"fabula palliata\" del commediografo e tragediografo latino Gneo Nevio. Si tratta, dunque, di una commedia latina di argomento greco; il titolo \u00e8 traducibile in italiano come \"La ragazza di Taranto\", e deriva dal nome latino della citt\u00e0, Tarentum. \u00c8 la meglio conservata tra le commedie di Nevio, ed \u00e8 l'unica delle trentacinque di cui si ha notizia di cui sia possibile ricostruire, seppure sommariamente, la trama. Fu tratta da una commedia greca di cui non \u00e8 rimasta alcuna notizia, e ottenne a Roma un grandissimo successo di pubblico.\nContenuto.\nL'opera si apre con un prologo a carattere polemico, in cui Nevio sottolineava come uno schiavo potesse in Grecia criticare una tragedia o una commedia, mentre a Roma non era ammesso che lo facesse un uomo libero: Nevio intendeva, dunque, sostenere che uno schiavo in Grecia godeva di una libert\u00e0 maggiore di quella di un cittadino libero romano.\nLa vicenda vera e propria inizia dopo il prologo: due giovani si recano a Taranto assieme ai loro servi; l\u00ec sperperano il patrimonio dei loro padri organizzando banchetti, dedicandosi agli stravizi e frequentando una ragazza di facili costumi, che viene cos\u00ec descritta:\nA porre fine alla situazione in cui si trovano i due giovani, giungono i loro padri: i figli, aiutati dai servi, impauriti, tentano di far finta di nulla, ma vengono smascherati. Tuttavia si riconciliano con i genitori, che concedono loro il perdono dopo averli rimproverati.\nStile.\nLa commedia \u00e8 scritta in diversi \"metra\", tra i quali il senario giambico, il settenario trocaico e l'ottonario giambico. Risulta particolarmente rilevante l'utilizzo di figure retoriche come l'allitterazione (fr. 67), l'anafora (fr. 63), la figura etimologica (frr. 62-63) e lo zeugma (fr. 73). A livello ritmico, invece, il frammento 63 si caratterizza per un ritmo vivace e particolarmente mosso che \u00e8 costante nelle opere di Plauto."}
{"id": "2120262", "revid": "1776051", "url": "https://it.wikipedia.org/wiki?curid=2120262", "title": "Against You", "text": "Against You \u00e8 il primo album della band thrash metal dei Rebel Devil, pubblicato alla fine del 2008.\nContiene 12 tracce in stile southern metal, con influenze di band quali Pantera e Down.\nLa registrazione del disco \u00e8 stata effettuata allo studio Larione 10 di Firenze, dove sono stati curati anche il mixaggio e la produzione da parte di Paolo Favati e Gherardo Monti, mentre il mastering \u00e8 stato fatto da Andreolli.\nSecondo quanto dichiarato da Dario Cappanera in alcune interviste il CD avrebbe dovuto essere inciso dalla formazione che portava il suo cognome, la quale per\u00f2 si sciolse prima di poterlo registrare."}
{"id": "2120265", "revid": "486946", "url": "https://it.wikipedia.org/wiki?curid=2120265", "title": "Il paese del c'era una volta", "text": ""}
{"id": "2120272", "revid": "827882", "url": "https://it.wikipedia.org/wiki?curid=2120272", "title": "Discografia dei Virgin Steele", "text": "Questa voce contiene l'intera discografia della band heavy metal statunitense Virgin Steele dagli esordi fino ai tempi odierni."}
{"id": "2120275", "revid": "1629429", "url": "https://it.wikipedia.org/wiki?curid=2120275", "title": "ABA All-Star Game 1973", "text": "L'ABA All-Star Game 1973, svoltosi a Salt Lake City, vide la vittoria finale della Western Division sulla Eastern Division per 123 a 111.\nWarren Jabali, dei Denver Rockets, fu nominato MVP della partita."}
{"id": "2120277", "revid": "287204", "url": "https://it.wikipedia.org/wiki?curid=2120277", "title": "Kay\u014dkyoku", "text": "Il \u00e8 un genere di musica pop giapponese considerato la base del moderno J-pop. \nIl \"kay\u014dkyoku\" \u00e8 stato descritto dal \"The Japan Times\" sia come \"pop dell'era Sh\u014dwa\" che come \"pop standard giapponese\"; il \"The Japan Times\" ha inoltre definito il genere come: \u00ab\"kay\u014dkyoku\" \u00e8 il modo in cui la musica popolare giapponese escludendo l\"'enka\" era conosciuta prima della comparsa del pi\u00f9 occidentalizzato e sofisticato J-pop nei primi anni 1990\u00bb.\nAlcuni noti rappresentanti di \"kay\u014dkyoku\" sono stati Ky\u016b Sakamoto, The Peanuts, The Tigers, Candies, Pink Lady, Seiko Matsuda, Junko Sakurada, The Checkers e Onyanko Club.\nCaratteristiche.\nIl tipo di musica delle canzoni \"kay\u014dkyoku\" \u00e8 estremamente vario poich\u00e9 in realt\u00e0 il genere abbraccia ogni tipo di musica cantata in giapponese, fatta eccezione per i canti popolari e le canzoni per bambini.\nStoria.\nUno dei primi esempi di \"kay\u014dkyoku\" \u00e8 , composta da Shinpei Nakayama e cantata da Samako Matsui in una drammatizzazione del romanzo \"Resurrezione\" di Lev Tolstoj, portato in scena a Tokyo nel 1914. La canzone ebbe grande risonanza in Giappone, divenendo uno dei primi grandi successi discografici nipponici anche in termini di vendite.\nA partire dalla seconda met\u00e0 degli anni cinquanta, l'influenza di nuovi generi come il rock and roll, ha portato all'evoluzione del genere avvicinandolo ancora di pi\u00f9 alla musica occidentale e dando vita al pop giapponese ed al pi\u00f9 moderno J-pop."}
{"id": "2120278", "revid": "287204", "url": "https://it.wikipedia.org/wiki?curid=2120278", "title": "Kayokyoku", "text": ""}
{"id": "2120279", "revid": "729019", "url": "https://it.wikipedia.org/wiki?curid=2120279", "title": "DMPS", "text": "Il DMPS o acido 2,3 dimercapto 1-propansolfonico, anche noto con il nome del suo sale sodico Unithiol, \u00e8 un agente chelante sintetizzato per la prima volta da Petrunkin a Kiev. In passato \u00e8 stato molto usato nell'URSS per trattare differenti intossicazioni. Esso \u00e8 in grado di aumentare l'escrezione urinaria di mercurio in individui con un aumentato carico corporeo conseguente ad esposizione professionale o con amalgami dentari.\nLa sua efficacia nel mobilizzare i metalli dal rene pu\u00f2 essere dovuta al fatto che viene trasportato nelle cellule renali dal sistema di trasporto degli anioni inorganici. Il DMPS ha inoltre alcuni effetti protettivi, prolungando il tempo di sopravvivenza negli intossicati.\nIl DMPS \u00e8 stato utilizzato per valutare il carico corporeo del mercurio inorganico rilasciato dagli amalgami dentali e dell'arsenico ingerito con l'acqua potabile. \u00c8 stato utilizzato sperimentalmente per determinare il carico renale di piombo e di mercurio inorganico.\nIn uno studio scientifico si afferma che il DMPS riduce i livelli ematici di piombo nei bambini.\nIl DMPS somministrato ad animali avvelenati da mercurio si \u00e8 dimostrato inefficace nel rimuovere il mercurio dai tessuti e di ridurre il carico di mercurio inorganico dal cervello.\nUno studio del 2008 ha riportato un caso di sindrome di Stevens-Johnson (malattia potenzialmente molto grave) in un bambino sottoposto a chelazione con il DMPS. La sindrome di Stevens-Johnson \u00e8 progressivamente scomparsa dopo avere cessato la terapia con il DMPS."}
{"id": "2120282", "revid": "1714743", "url": "https://it.wikipedia.org/wiki?curid=2120282", "title": "Maria di Cl\u00e8ves", "text": "Biografia.\nFiglia di Adolfo, primo duca di Cleves, e di Maria di Borgogna, figlia di Giovanni senza Paura, il 6 novembre 1440 spos\u00f2 a 14 anni Carlo d'Orleans (quasi cinquantenne), da poco liberato dalla prigionia inglese seguita alla cattura nella battaglia di Agincourt.\nIl riscatto dalla prigionia (200.000 scudi d'oro) venne pagato con la dote di Maria.\nIl matrimonio, avvenuto a Saint-Omer, \u00e8 raffigurato in un arazzo del XV secolo conservato a Bruxelles.\nLa sposa incoraggi\u00f2 la propensione letteraria del marito e la loro corte di Blois fu animata da artisti, poeti ed eruditi a costituire una sorta di Accademia letteraria.\nNel 1470 molti dei componimenti poetici di Regnaud le Queux e Robert du Herlin, composti in onore della duchessa, furono radunati in una raccolta, poi andata perduta.\nAnche la duchessa compose alcune poesie e due \"rondeaux\" sono giunti fino a noi (\"\"L'abit le moin ne fait pas\" e \"En la forest de longue actente\"\").\nAlla corte presenziarono anche gli astigiani Benoit Damien (Benedetto Damiano), coppiere e consigliere di Carlo, ed il poeta Antonio Astesano, che in seguito diventer\u00e0 comandante del castello di Monterainero in Asti, quando il duca riprender\u00e0 possesso della Signoria astigiana.\nAlla morte di Carlo, il 5 gennaio 1465, Maria di Cl\u00e8ves si trov\u00f2 con due figlie e l'erede Luigi di soli tre anni.\nDivenne quindi reggente del ducato di Orl\u00e9ans, di Valois, della contea di Blois, di Pavia, Beaumont, Signora di Asti e di Coucy, oltre che pretendente al ducato di Milano.\nNel 1483 lasci\u00f2 pieni poteri al figlio Luigi XII, il \"padre del popolo\", che fu re di Francia dal 1498 al 1\u00ba gennaio 1515."}
{"id": "2120284", "revid": "4711", "url": "https://it.wikipedia.org/wiki?curid=2120284", "title": "Norfolk, Virginia", "text": ""}
{"id": "2120287", "revid": "767487", "url": "https://it.wikipedia.org/wiki?curid=2120287", "title": "Picai", "text": "I picai sono un metodo di appassimento naturale dell'uva utilizzato nella zona ovest della provincia di Vicenza per produrre il Recioto di Gambellara ed il Vin Santo di Gambellara.\nRealizzazione.\nIl termine picai prende origine dall'espressione in lingua veneta \"picar via\", ovvero appendere.\nI grappoli d'uva vengono infatti appesi ai travi attraverso dei fili.\nL'uva generalmente impiegata per realizzare i picai \u00e8 la Garganega, e va raccolta perfettamente sana, altrimenti non resister\u00e0 per i dovuti mesi.\n\u00c8 un lavoro meticoloso, totalmente manuale, che va effettuato prima della tradizionale vendemmia in modo da poter prelevare dal vigneto i grappoli migliori. Il trasporto fino al luogo che ospiter\u00e0 i picai avviene attraverso cassette di legno o plastica: occorre prestare attenzione per evitare che gli acini vengano danneggiati con la conseguente fuoriuscita del succo.\nI picai vanno realizzati in luoghi arieggiati e non umidi, altrimenti l'uva marcisce.\nPer appendere i grappoli ai travi viene generalmente impiegata la cosiddetta \"gavetta\", un cordino realizzato con la canapa.\nIl grappolo va legato con la dovuta forza, per evitare che col tempo si liberi dal nodo cadendo a terra (con l'appassimento il diametro dello stelo si riduce).\nDurante il periodo di appassimento, se si guastano alcuni acini, questi vanno eliminati.\nCon la tecnica dei picai la diminuzione dell'acqua presente negli acini \u00e8 superiore rispetto agli altri sistemi di appassimento (su graticci o su cassette) grazie all'aiuto dato dalla forza di gravit\u00e0 e al maggiore arieggiamento subito dal grappolo."}
{"id": "2120288", "revid": "106700467", "url": "https://it.wikipedia.org/wiki?curid=2120288", "title": "Golm", "text": "Golm \u00e8 il nome delle seguenti localit\u00e0:"}
{"id": "2120292", "revid": "339392", "url": "https://it.wikipedia.org/wiki?curid=2120292", "title": "Principessa Toshi", "text": ""}
{"id": "2120296", "revid": "1873140", "url": "https://it.wikipedia.org/wiki?curid=2120296", "title": "Biblioteca internazionale di cinema e fotografia Mario Gromo", "text": "La Biblioteca Internazionale di Cinema e Fotografia \"Mario Gromo\" \u00e8 una biblioteca di Torino dedicata al cinema e alla fotografia, ed una delle pi\u00f9 importanti biblioteche italiane di questo settore, \"vero e proprio centro di documentazione internazionale\".\nConserva un patrimonio di oltre 100.000 unit\u00e0 bibliografiche, relativo alla storia dell'immagine, specie in movimento. \nStoria.\nLa storia della biblioteca \u00e8 strettamente congiunta a quella del \"Museo del cinema\", sorto per iniziativa di Maria Adriana Prolo (1908-1991), che aveva iniziato a raccogliere materiali e documenti per una storia del cinema muto italiano.\nIl 7 luglio del 1953 lo sceneggiatore Augusto Sebastiano Ferraris (noto col nome di Arrigo Frusta), il gestore di sale cinematografiche Carlo Giacheri, il critico cinematografico Mario Gromo, Leonardo Mosso, il regista Giovanni Pastrone, Maria Adriana Prolo e il giornalista Giordano Bruno Ventavoli, fondarono l'\"Associazione museo del cinema\", con direttore a vita la Prolo, iniziatrice delle raccolte. Tutto il materiale del museo avrebbe dovuto in seguito divenire propriet\u00e0 del comune di Torino.\nParallelamente alle raccolte museali, al piano terra di palazzo Chiablese in Piazza San Giovanni, venne creata la Biblioteca dell'associazione. Il primo importante nucleo librario fu costituito dal fondo \"Mario Gromo\", riguardante i testi appartenuti al giornalista, critico e studioso di estetica cinematografica.\nNel 1984 il museo e l'annessa biblioteca vennero chiusi, per ragioni di sicurezza. Il 10 dicembre 1986 la biblioteca fu quindi separata dalle raccolte museali, per essere ospitata temporaneamente nella nuova sede nel complesso monumentale dell'ex chiesa del Cimitero di San Pietro in Vincoli. I tre locali a disposizione dell'istituzione, si rivelarono tuttavia presto insufficienti.\nNel 1991, dopo la scomparsa della fondatrice delle raccolte, pervenne ad incrementare la consistenza del patrimonio anche il fondo \"Maria Adriana Prolo\".\nAltri fondi, pervenuti nel corso del tempo, sono stati quelli intestati ad \"Antonio Baracco\", \"Ermete Santucci\", \"Guidarino Guidi\", \"Benedetto Fiore\", \"Alberto Blandi\", \"Italo Dragosei\", \"Vieri Niccoli\", \"Laura Colonnetti\", \"Filippo Algardi\", \"Giulio Corinaldi\", \"Italo Bertoglio\", dell'\"Associazione fotografica italiana\". Particolarmente ricco il fondo dello storico della fotografia \"Michele Falzone del Barbar\u00f2\".\nIl problema degli spazi insufficienti \u00e8 stato risolto nel luglio 2008 con il trasferimento dell'istituzione in una nuova sede in via Matilde Serao.\nPatrimonio.\nLa biblioteca conserva attualmente 25.000 volumi e circa 75.000 fascicoli di periodici, riguardanti la storia dell'immagine. Sono inoltre presenti documenti su festival, mostre, rassegne, manifestazioni cinematografiche e fotografiche a livello internazionale."}
{"id": "2120297", "revid": "1629429", "url": "https://it.wikipedia.org/wiki?curid=2120297", "title": "ABA All-Star Game 1974", "text": "L'ABA All-Star Game 1974, svoltosi a Norfolk, vide la vittoria finale della Western Division sulla Eastern Division per 123 a 111.\nArtis Gilmore, dei Kentucky Colonels, fu nominato MVP della partita."}
{"id": "2120301", "revid": "712828", "url": "https://it.wikipedia.org/wiki?curid=2120301", "title": "Tobiuo Raiders", "text": ""}
{"id": "2120302", "revid": "486946", "url": "https://it.wikipedia.org/wiki?curid=2120302", "title": "Principessa Masako", "text": ""}
{"id": "2120319", "revid": "124893814", "url": "https://it.wikipedia.org/wiki?curid=2120319", "title": "Intimit\u00e0 (album)", "text": "Intimit\u00e0 \u00e8 l'ottavo album di Gigi Finizio, pubblicato nel 1985 ed edito da Visco Disc."}
{"id": "2120322", "revid": "1632387", "url": "https://it.wikipedia.org/wiki?curid=2120322", "title": "Dingo (gruppo musicale)", "text": "Dingo \u00e8 un gruppo rock finlandese formato nel 1982 e da sempre guidato da Pertti Neumann (anche conosciuto come \"Pertti Nieminen\").\nIl gruppo \u00e8 riuscito a trovare un connubio vincente tra la musica della tradizione finlandese, caratterizzata dalle melodie melanconiche, con i ritmi ed i suoni pi\u00f9 incalzanti del rock. Una delle hit pi\u00f9 conosciute dei Dingo \u00e8 stata la canzone \"Autiotalo\", cantata in lingua finlandese e di seguito pubblicata anche nella versione inglese con il titolo \"The House without a Name\".\nIl successo del gruppo \u00e8 comunque stato abbastanza effimero e, nel giro di 2 anni, i Dingo si sciolgono, nell'ottobre del 1986. Nel 1993 il gruppo si ricompone, per poi sciogliersi nuovamente l'anno seguente. Nuovamente uniti dal 1998 per 4 anni fino al 2002 ed ancora in attivit\u00e0, in maniera continuativa, dal 2004."}
{"id": "2120324", "revid": "323959", "url": "https://it.wikipedia.org/wiki?curid=2120324", "title": "Acido 2,3 dimercapto 1-propansolfonico", "text": ""}
{"id": "2120327", "revid": "125381545", "url": "https://it.wikipedia.org/wiki?curid=2120327", "title": "Neomonachus tropicalis", "text": "La foca monaca dei Caraibi (\"Neomonachus tropicalis\" Gray, 1850) \u00e8 un mammifero pinnipede estinto presumibilmente negli anni cinquanta.\nDescrizione.\nLa foca monaca caraibica possedeva un corpo relativamente grande e robusto, raggiungeva i 2,4 m e pesava circa 170\u2013270\u00a0kg. I maschi erano probabilmente un po' pi\u00f9 grandi delle femmine. La loro colorazione era brunastra e/o grigia, con la parte inferiore pi\u00f9 chiara della zona dorsale; gli adulti erano pi\u00f9 scuri dei giovani. La foca monaca caraibica era anche nota per ospitare alghe che crescevano sul pelo, dando loro un aspetto leggermente verdastro, simile alla foca monaca hawaiana.\nComportamento e biologia.\nI documenti storici suggeriscono che questa specie pu\u00f2 aver avuto dei luoghi di agglomerazione di esemplari, i gruppi potrebbero essere stati organizzati in base all'et\u00e0 degli animali. La loro dieta molto probabilmente consisteva in pesci e crostacei.\nCome altre foche la foca monaca caraibica non era molto veloce in terra. La sua mancanza di paura per l'uomo e una natura pacifica e curiosa hanno contribuito alla sua estinzione.\nRiproduzione e longevit\u00e0.\nLe foche monache caraibiche avevano una lunga stagione riproduttiva, in Messico raggiungeva il picco all'inizio di dicembre. Questa foca, come le altre foche monache, possedeva quattro capezzoli retrattili che servivano per allattare i propri piccoli. I cuccioli appena nati erano lunghi probabilmente circa 1 metro e pesavano circa 16-18 chilogrammi. Si ritiene che la durata media della vita di questo animale fosse stata di circa vent'anni.\nHabitat.\nLa foca monaca caraibica viveva in acque temperate, subtropicali e tropicali del Caraibi, Golfo del Messico e sull'Oceano Atlantico.\nPrediligeva gli atolli, isole appartate, lagune e barriere coralline, ma erano presenti anche sulle coste continentali e nelle acque profonde al largo.\nStoria.\nLa presenza del mammifero nel Mar dei Caraibi \u00e8 stata segnalata per la prima volta nel 1494 da Cristoforo Colombo che nel resoconto del suo secondo viaggio scrisse di averne ucciso 8 esemplari per ottenere la carne con cui sfamare il suo equipaggio. L'ultimo avvistamento confermato risale al 1952 quando lo studioso C.B. Lewis cens\u00ec una piccola colonia presso l'isola Serranilla (Colombia), a 150\u00a0km dalla Giamaica."}
{"id": "2120333", "revid": "287204", "url": "https://it.wikipedia.org/wiki?curid=2120333", "title": "Brigitte Lin", "text": "Grande icona del cinema di Hong Kong, ha preso parte a pi\u00f9 di 100 pellicole fra il 1972 e il 1994, anno del suo annunciato ritiro dalle scene. Negli anni '90 raggiunge il plauso della critica grazie a ruoli in film wuxia quali \"The Legend of the Swordsman\", \"New Dragon Gate Inn\", \"The Bride with White Hair\". Musa del Kar Wai Wong esordiente, \u00e8 fra i protagonisti dei film \"Hong Kong Express\" e \"Ashes of time\". Unica parentesi recitativa dopo il ritiro \u00e8 stata nel 1998 con il film \"Bishonen\"."}
{"id": "2120341", "revid": "938", "url": "https://it.wikipedia.org/wiki?curid=2120341", "title": "Lin Ching Hsia", "text": ""}
{"id": "2120342", "revid": "938", "url": "https://it.wikipedia.org/wiki?curid=2120342", "title": "Lin Qing Xia", "text": ""}
{"id": "2120343", "revid": "938", "url": "https://it.wikipedia.org/wiki?curid=2120343", "title": "Lin Qingxia", "text": ""}
{"id": "2120344", "revid": "124320636", "url": "https://it.wikipedia.org/wiki?curid=2120344", "title": "Benedetto Cotrugli", "text": "Vita e opere.\nNacque a Ragusa da Giacomo e Nicoletta Illich, trascorse 15 anni a Napoli, dove prima svolse l'attivit\u00e0 di console della Repubblica marinara dalmata e in seguito fu uditore della Sacra Rota, giudice della cause, commissario e - secondo quanto scrive il Gliubich - ministro di stato alla corte di Alfonso V d'Aragona e del suo successore Ferdinando I di Napoli. In questi anni ebbe la possibilit\u00e0 di entrare in contatto con una serie di dotti umanisti.\nFu dapprima avventore della zecca di Napoli e poi maestro di zecca a Napoli e all'Aquila.\nLa maggior parte della sua vita la pass\u00f2 tra Venezia e la Dalmazia. Mercante di formazione, osserv\u00f2 con interesse le metodiche di contabilizzazione utilizzate fino a quel tempo componendo sul tema la sua opera pi\u00f9 nota: il libro \"Della mercatura e del mercante perfetto\", stampato per la prima volta a Venezia nel 1573 (seconda edizione ivi, 1602), sia pure scritto parecchi decenni prima a Venezia.\nAttualmente \u00e8 ritenuto il primo illustratore della 'partita doppia', \nAll'inizio del 1998 presso la Libreria Nazionale di Malta venne ritrovato un manoscritto di questo libro (intitolato \"Libro de l'Arte de la Mercatura\"), datato 1475 (copista \"Marino de Raphaeli de Ragusa\") e di nove anni pi\u00f9 antico del pi\u00f9 vecchio precedentemente conosciuto (copista \"Strozzi\", 1484). Il testo di questo manoscritto \u00e8 seguito da un'appendice della medesima mano, considerata ancor pi\u00f9 importante e preceduta da alcune istruzioni: contiene un inventario e 266 annotazioni contabili giornaliere.\nTali annotazioni contabili riguardano questioni manifestamente verificatesi, suddivise per temi: indicazioni di vari tipi di transazioni e commerci, comprensivi di tasse, costi di intermediazione ed altri costi, \"Camera d'Imprestedi\", lettere di scambio, viaggi commerciali (a Beirut, Alessandria d'Egitto e in Spagna), assicurazioni marittime, produzione di seta, costruzione di case, vendita o affitto di immobili, baratti; il tutto inframmezzato da altre annotazioni ed istruzioni.\nLa forma e il contenuto delle note giornaliere sono tipicamente veneziane, e tutto pu\u00f2 essere datato alla prima met\u00e0 del XV secolo. Molti nomi contenuti all'interno delle note sono riscontrabili anche in altri noti repertori coevi, come quelli di Giacomo Badoer e di Andrea Barbarigo; c'\u00e8 anche una nota su un \"Banco de Soranzi\" che fall\u00ec nel 1453.\nQuesta appendice \u00e8 la pi\u00f9 vecchia raccolta di note contabili giornaliere in un libro di testo per mercanti finora conosciuta.\nIn anni recenti \u00e8 stata trascritta un'altra opera manoscritta del Cotrugli: il \"De Navigatione\" (1464), in lingua italiana tranne la dedica iniziale al Senato della Repubblica di Venezia, in lingua latina.\nNel 2017 \u00e8 stata pubblicata dalla casa editrice Palgrave Mcmillan la prima traduzione in lingua inglese del \"Libro de l'arte de la mercatura\" (The Book of the Art of Trade) a cura di Carlo Carraro e Giovanni Favero, dell'Universit\u00e0 C\u00e0 Foscari di Venezia, con introduzione di Niall Ferguson, professore di Storia ad Harvard, basata sull'edizione critica del testo originale effettuata da Vera Ribaudo, dell'Universit\u00e0 C\u00e0 Foscari di Venezia, pubblicata nel maggio del 2016, Edizioni C\u00e0 Foscari.\n\"Della mercatura e del mercante perfetto\".\nAll'epoca del Cotrugli, la mercatura era considerata alla stregua di un'arte, e il \"mercante perfetto\" era quell'uomo di cultura che - guidato dalla doverosa rettitudine - \u00e8 cos\u00ec sensibile da interessarsi ai luoghi nei quali opera, sapendone valutare la situazione politica, il diritto e le consuetudini vigenti, al fine di condurre con successo i propri affari.\nA queste virt\u00f9 basilari, il mercante deve aggiungere necessariamente una profonda competenza tecnica, complessivamente trattata dal Cotrugli in quest'opera. In particolare, egli descrive analiticamente lo strumento contabile della partita doppia (successivamente trattato ed ampliato da Luca Pacioli), ed esorta il mercante a tenere tre libri:\nAlla fine dell'anno, l'analisi del \"giornale\" e del \"quaderno\" \u00e8 sufficiente per la formazione di una prima situazione contabile, che permetter\u00e0 successivamente di creare il bilancio di esercizio.\nLa buona conclusione di un affare \u00e8 in definitiva un'elevazione anche spirituale del mercante perfetto, e in quanto tale deve portare il giusto profitto. Per esser quest'ultimo legittimo, tutto deve avere uno scopo morale: per il giusto profitto - conclude il Cotrugli - \"\u00e8 ordinata quest'arte mercantile (...) \u00e0 quest'opera de la consecuzione del fine, concorrer\u00e0 come istrumento atto\".\nIdentificazione nazionale.\nAlla fine del XIX secolo, il nome del raguseo Benedetto Cotrugli, che scrisse unicamente in italiano e in latino firmandosi \"Benedetto Cotrugli\" o \"Benedictus Cotrullus\" (o \"de Cotrullis\") venne traslitterato in \"Benedikt Kotruljevi\u0107\" (secondo un'altra versione pi\u00f9 recente, anche \"Benko Kotrulji\u0107\") ed identificato come \"etnicamente croato\", affermando che a suo tempo scelse di scrivere in italiano \"per far pi\u00f9 facilmente circolare (le sue opere) negli ambienti scientifici stranieri\" (D.Horvati\u0107)."}
{"id": "2120345", "revid": "1272592", "url": "https://it.wikipedia.org/wiki?curid=2120345", "title": "Parco naturale regionale dei Boschi di Carrega", "text": "Il parco naturale regionale dei Boschi di Carrega \u00e8 un'area naturale protetta situata in provincia di Parma.\nIl parco copre una superficie di circa 2600 ettari. Al suo interno un'area di 1283 ettari \u00e8 classificata come sito di interesse comunitario denominato Boschi di Carrega (IT4020001).\nTerritorio.\n\u00c8 stato il primo parco regionale istituito, nel 1982, dalla Regione Emilia-Romagna.\nSi estende su un'area di 1.270 ettari sui terrazzi fluviali tra il Taro e il Baganza, nei comuni di Collecchio e Sala Baganza. Comprendendo circa 1.600 ettari di area contigua (preparco), quasi totalmente in territorio del comune di Sala Baganza, la superficie supera i 2.800 ettari. La sede amministrativa del parco si trova nel Centro Parco Casinetto a Sala Baganza. \u00c8 gestito dall'Ente di Gestione per i Parchi e la Biodiversit\u00e0 Emilia Occidentale (Parchi del Ducato).\nFlora.\nOltre la met\u00e0 degli oltre mille ettari del parco \u00e8 ricoperta da boschi, spesso fiancheggiati da lunghe siepi. Buona parte delle specie \u00e8 costituita da castagni e da faggi impiantati nei primi decenni del secolo scorso. Tra gli altri alberi sono frequenti l'orniello, la robinia e l'acero campestre. Tra gli arbusti predominano i cespi della felce aquilina. La restante copertura forestale \u00e8 formata da querceti alternati da conifere e altre latifoglie. Sono presenti anche alcuni esemplari di piante esotiche, tra cui il cedro del Libano, l'abete bianco americano e la sequoia.\nSono state rilevate oltre 400 specie di funghi. La stagione pi\u00f9 adatta per la loro crescita \u00e8 la tarda estate e l'autunno, ma anche in primavera si possono trovare la spugnola grigia e la vescia gemmata, nonch\u00e9 il pregiato prugnolo. Sui castagni \u00e8 tipica la formazione della lingua di bue. Le aree erbose sono adatte soprattutto alla crescita del prataiolo comune e della mazza di tamburo.\nFauna.\nIl capriolo (\"Capreolus capreolus\") \u00e8 senza dubbio l'animale pi\u00f9 rappresentativo del parco. Si trova libero in tutta l'area protetta. \u00c8 presente da una ventina d'anni in alcune aree anche il cinghiale.Tra i mammiferi sono presenti anche l'arvicola, il riccio, il moscardino, il toporagno, lo scoiattolo e la lepre. Tra i carnivori la volpe, il tasso, la faina, porcospino e la donnola.\nL'avifauna \u00e8 molto diversificata, comprendendo circa 70 specie presenti regolarmente nel corso dell'anno. Tra queste il picchio verde, il picchio rosso maggiore, la cinciallegra, il picchio muratore, il codirosso, la ghiandaia, il pettirosso, l'usignolo e il verdone. Tra i rapaci lo sparviere, il gufo, l'assiolo e la civetta.\nAlcune specie acquatiche vanno e vengono dal vicino Parco Regionale Fluviale del Taro, come la garzetta, la nitticora, l'airone cinerino e varie specie di anatre.\nTra gli anfibi sono comuni il rospo comune, la rana verde, la raganella e il tritone crestato; meno frequenti il rospo smeraldino, l'ululone dal ventre giallo e la salamandra pezzata. Tra i rettili \u00e8 frequente la testuggine palustre, che abita i laghi (in particolare il lago delle Navette e della Svizzera) e le pozze. Presenti anche l'orbettino, il biacco, il saettone e la biscia dal collare. Segnalati sporadicamente anche la vipera comune e il colubro liscio.\nPunti di interesse.\nCasino dei Boschi.\nIl Casino dei Boschi \u00e8 un edificio fatto costruire dalla duchessa Maria Amalia di Borbone tra il 1775 e il 1789. Fu progettato dall'architetto francese Petitot su un preesistente chalet di caccia. Nel 1819 fu acquistato da Maria Luisa d'Austria, che incaric\u00f2 l'architetto Nicola Bettoli di ristrutturare l'edificio secondo lo stile neoclassico. Aggiunse un lunghissimo colonnato con al centro il Casinetto, un edificio con orologio e torre campanaria, che ospitava il teatrino di corte. La duchessa incaric\u00f2 il giardiniere Carlo Barvitius, proveniente dalla corte degli Asburgo, di impiantare un elegante giardino all'inglese.\nNel 1870 il Casino dei Boschi e il parco circostante, che erano di propriet\u00e0 del demanio nazionale del Regno d'Italia, furono ceduti all'ingegnere Grattoni; dopo la sua morte, nel 1881, vennero acquistati dagli attuali proprietari, i principi Carrega di Lucedio. Il parco, grazie ad una convenzione coi proprietari, \u00e8 accessibile al pubblico, mentre l'interno della villa non \u00e8 visitabile.\nVilla del Ferlaro.\nLa villa del Ferlaro venne fatta costruire dalla duchessa Maria Luisa d'Austria su un preesistente edificio, il Casinetto Fedolfi, per destinarla a residenza estiva dei suoi figli. L'architetto Paolo Gazola, incaricato dei lavori, apport\u00f2 diversi ampliamenti rifacentesi a schemi provenienti dal Palladio. Si trova a poca distanza dal Casino dei Boschi ed \u00e8 circondata da un parco all'inglese ricco di piante esotiche e conifere secolari. La residenza \u00e8 attualmente di propriet\u00e0 privata e non \u00e8 visitabile all'interno. L'ente parco organizza invece escursioni in carrozza per gruppi organizzati nell'area circostante.\nPieve di San Biagio.\nLa pieve di San Biagio si trova a Talignano, sulla dorsale che separa la valle del fiume Taro da quella del torrente Scodogna. \u00c8 un tipico esempio di architettura romanica, risalente al XIII secolo. La facciata \u00e8 arricchita da un bassorilievo attribuito all'Antelami; vi \u00e8 raffigurato san Michele in lotta contro Satana per le anime dei defunti. La chiesa \u00e8 dedicata a san Biagio vescovo e martire. Si trova lungo l'itinerario della famosa via Romea, percorsa durante il Medioevo dai pellegrini per raggiungere Roma dal nord'Italia e anche dal nord-Europa.\nBosco della Capannella.\nIl bosco della Capannella \u00e8 una suggestiva zona del parco che costeggia la strada comunale che collega Sala Baganza a Collecchio, detta \"strada del Conventino\". Predominano nel bosco i cerri e i castagni, con larghe spianate prative. Al centro del bosco si trova un casotto detto \u201cla Capannella\u201d, che era usato come capanno di caccia fino ai primi decenni del Novecento. \u00c8 un itinerario tra i pi\u00f9 frequentati dai visitatori sia a piedi che in bicicletta o a cavallo.\nNel parco si trovano numerosi laghi e laghetti. I principali sono il lago della Vigna (ca. 18.000 m2), il lago della Svizzera, il lago della Grotta, il lago della Navetta, il lago dei Pini e il lago Ponte Verde.\nOrgani di vigilanza.\nAttraverso una convenzione con l'Ente dei Parchi della regione Emilia-Romagna e la provincia di Parma, il servizio di vigilanza interna ai boschi, \u00e8 svolto dal Corpo delle guardie ecologiche volontarie giurate della provincia. Abilitate al servizio di polizia amministrativa, possono elevare sanzioni amministrative in caso di trasgressione del regolamento interno al parco."}
{"id": "2120347", "revid": "287204", "url": "https://it.wikipedia.org/wiki?curid=2120347", "title": "Joaquin sabina", "text": ""}
{"id": "2120349", "revid": "1573940", "url": "https://it.wikipedia.org/wiki?curid=2120349", "title": "Struthio camelus syriacus", "text": "Lo struzzo d'Arabia (Struthio camelus syriacus ) \u00e8 una sottospecie di struzzo estinta dal 1941. Il suo areale comprendeva la Penisola arabica e il Medio Oriente.\nCause dell'estinzione.\nDurante la prima guerra mondiale, lo struzzo arabo venne cacciato sino ad essere portato al limite dell'estinzione, venendo persino inseguito con le jeep. L'ultimo esemplare mor\u00ec nel 1941, anche se pare che nel 1966 ne sia stato trovato un esemplare morto per un'alluvione."}
{"id": "2120353", "revid": "1494169", "url": "https://it.wikipedia.org/wiki?curid=2120353", "title": "Akishino", "text": ""}
{"id": "2120360", "revid": "3831", "url": "https://it.wikipedia.org/wiki?curid=2120360", "title": "Biblioteca Internazionale di Cinema e Fotografia &quot;Mario Gromo&quot;", "text": ""}
{"id": "2120361", "revid": "1543377", "url": "https://it.wikipedia.org/wiki?curid=2120361", "title": "Michael France", "text": "Era sposato con Elizabeth France, dalla quale ha avuto tre figli. Ha frequentato la prestigiosa Universit\u00e0 della Florida durante gli anni ottanta, pagandosi gli studi lavorando al teatro di Gainesville (Florida). Si \u00e8 laureato alla scuola cinematografica della Columbia University di New York.\nDopo la laurea si trasferisce a Los Angeles, dove inizia a scrivere il suo primo script, \"Cliffhanger - L'ultima sfida\", presto comprato a Hollywood. Dopo questo script, che comincia a dargli una certa notoriet\u00e0, viene scritturato dai produttori della saga di James Bond, per rilanciare, dopo una lunga parentesi di assenza dagli schermi, il celebre personaggio, con un soggetto ritenuto tra i pi\u00f9 belli in assoluto della serie, \"GoldenEye\", del 1995.\nA St. Petersburg, luogo che gli ha dato i natali, compra lo storico \"Beach Theatre\", costruito nel 1939 per rappresentare produzioni indipendenti e di piccolo spessore.\nDopo aver lavorato a \"I Fantastici 4\", ha iniziato a collaborare con Stan Lee per creare nuovi supereroi apposta per il cinema e la televisione. Nel 2008 ha espresso interesse nello sceneggiare \"Captain America - Il primo Vendicatore\".\nMuore nel 2013 all'et\u00e0 di 51 anni dopo una lunga lotta contro una grave forma di diabete."}
{"id": "2120362", "revid": "123176429", "url": "https://it.wikipedia.org/wiki?curid=2120362", "title": "Io vorrei... non vorrei... ma se vuoi", "text": "Io vorrei\u2026 non vorrei\u2026 ma se vuoi \u00e8 un brano musicale scritto nel 1972 da Lucio Battisti e Mogol. Venne pubblicato nell'album \"Il mio canto libero\" del novembre 1972.\nTesto.\nIl testo del brano parla dell'esitazione di un uomo di fronte ad una nuova storia d'amore. Mentre nella strofa il protagonista ricorda con tristezza quando fu abbandonato dalla sua precedente donna, nel ritornello si rassegna all'impossibilit\u00e0 di ostacolare i sentimenti (\u00ab\"Come pu\u00f2 uno scoglio / arginare il mare?\"\u00bb) e acquista finalmente fiducia."}
{"id": "2120363", "revid": "640277", "url": "https://it.wikipedia.org/wiki?curid=2120363", "title": "Io vorrei non vorrei", "text": ""}
{"id": "2120365", "revid": "640277", "url": "https://it.wikipedia.org/wiki?curid=2120365", "title": "Io vorrei... non vorrei...", "text": ""}
{"id": "2120370", "revid": "640277", "url": "https://it.wikipedia.org/wiki?curid=2120370", "title": "Io vorrei non vorrei ma se vuoi", "text": ""}
{"id": "2120377", "revid": "179777", "url": "https://it.wikipedia.org/wiki?curid=2120377", "title": "Fabula palliata", "text": ""}
{"id": "2120380", "revid": "1590006", "url": "https://it.wikipedia.org/wiki?curid=2120380", "title": "Strigiformes", "text": "Gli Strigiformi (Strigiformes ) sono un ordine di uccelli da preda con abitudini prevalentemente notturne o serali, diffusi in tutte le regioni temperate.\nDescrizione.\nGli strigiformi hanno una testa grande e leggermente appiattita frontalmente, con un caratteristico disco facciale, a forma di cuore nei Titonidi e tondeggiante negli Strigidi. Posseggono grandi occhi, solitamente gialli o arancioni, disposti frontalmente, e hanno la capacit\u00e0 di ruotare la testa di 270\u00b0. Il becco \u00e8 tozzo e robusto, interamente ricoperto da piume nei Titonidi, solo parzialmente negli Strigidi. Possiedono artigli molto affilati. \nHanno un piumaggio soffice e morbido che garantisce un volo silenzioso, caratteristica che li aiuta a non essere individuati dalle loro prede. La livrea \u00e8 solitamente mimetica. Alcune specie come quelle dei generi \"Bubo\", \"Otus\", \"Pseudoscops\", \"Megascops\", \"Asio\", \"Psiloscops\", \"Ptilopsis\", \"Jubula\" e \"Lophostrix\" portano sulla testa caratteristici ciuffi auricolari.\nI loro sensi della vista e dell'udito sono molto sviluppati, particolarmente l'udito. Le orecchie di molte specie come \"Tyto alba\" e \"Strix aluco\" sono asimmetriche: solitamente la destra \u00e8 posta pi\u00f9 in alto. In questo modo riescono a sentire meglio, possono percepire i passi di un topo a parecchi metri di distanza.\nBiologia.\nAlimentazione.\nGli strigiformi sono uccelli carnivori, che si nutrono prevalentemente di roditori, piccoli uccelli e altri piccoli vertebrati. Cacciano prevalentemente di notte, sfruttando la loro acutissima vista favorita dai grandi occhi. Questi rapaci dopo ogni pasto rigurgitano una borra costituita da resti ossei e altri tessuti non digeriti.\nRiproduzione.\nNidificano all'interno di cavit\u00e0 naturali nel tronco degli alberi o in fenditure delle rocce, talora utilizzando nidi abbandonati da altre specie; alcune specie, come la civetta o il barbagianni, trovano rifugio in ruderi e casolari abbandonati. Il numero delle uova deposte varia da 1 a 14, a seconda delle specie e della disponibilit\u00e0 di prede; l'incubazione varia da 25 a 36 giorni; la cova \u00e8 prerogativa della femmina mentre il maschio collabora all'alimentazione dei pulcini.\nDistribuzione e habitat.\nGli strigiformi sono diffusi in quasi tutti i continenti, con l'eccezione dell'Antartide. Generalmente prediligono ambienti abbastanza freschi come le zone montuose e boschive, ma esistono specie adattate alle zone particolarmente aride (p.es. \"Micrathene whitneyi\") o fredde (p.es. \"Strix nebulosa\" e \"Bubo scandiacus\");\nalcune specie prediligono la foresta equatoriale, come p.es. \"Lophostrix cristata\" e \"Glaucidium brasilianum\", importanti costituenti della fauna della Foresta amazzonica.\nTassonomia.\nL'ordine Strigiformes comprende 2 famiglie:\nSpecie presenti in Italia.\nIn Italia si possono osservare le seguenti specie:\nNella cultura dell'uomo.\nSin dall'antichit\u00e0, gli strigiformi hanno avuto spazio nella mitologia, nel folklore e nell'arte di molte culture. \nLe pi\u00f9 antiche raffigurazioni di questi uccelli si trovano nelle pitture rupestri delle Grotte di Lascaux in Francia, risalenti a 15.000-20.000 anni. Pitture murali e resti di gufi mummificati sono stati ritrovati in diverse tombe dell'antico Egitto e il motivo del gufo compare nei geroglifici maya. Nell'antica Grecia la civetta era considerata sacra alla dea Atena, dea della sapienza. In alcune culture, gli strigiformi sono associati con saggezza e coraggio mentre in altre rappresentano l'inganno e il male. Una variet\u00e0 di miti si basa sull'idea che questi uccelli portino sfortuna o morte. Molte di queste superstizioni persistono fino ad oggi.\nCuriosit\u00e0.\nUna forma interessante di mimetismo \u00e8 messa in atto da molte specie di farfalle e falene, come \"Opodiphthera eucalypti\", \"Aglais io\" e \"Caligo idomeneus\", che imitano lo sguardo penetrante degli strigiformi grazie alle macchie ocellate poste sulle proprie ali. Gli eventuali predatori dei lepidotteri, pensando di trovarsi a loro volta davanti a un predatore, sono distolti dall'attacco."}
{"id": "2120381", "revid": "599013", "url": "https://it.wikipedia.org/wiki?curid=2120381", "title": "Rino (torrente - Predore)", "text": "Il Rino (in bergamasco \"R\u00ec\") \u00e8 un torrente della Provincia di Bergamo, pi\u00f9 precisamente del comune di Predore.\nGeografia.\nIl torrente nasce alle pendici del monte Bronzone, nella valle di Colomb\u00e8ra, scorre verso sud e confluisce da sinistra nel lago d'Iseo a Predore ad un'altezza di 189\u00a0m s.l.m.. La larghezza del corso varia tra 1 e i 3 metri, mentre la profondit\u00e0 media, escluso le buche, \u00e8 di pochi centimetri, con uno scorrimento delle acque molto rapido. Il greto del torrente \u00e8 molto instabile e divide in due parti l'abitato, con varie cascate, tant'\u00e8 che in occasioni di piene si ha un accentuato trasporto di materiale detritrico verso valle.\nIl torrente viene considerato per tutto il proprio corso tra quelli che fanno parte del \"reticolo idrico principale\" come definito dalla Regione Lombardia.\nStoria.\nLa portata del torrente \u00e8 modesta e presenta forti variazioni stagionali.. A volte per\u00f2 questa diventa molto consistente, e storicamente si ricordano l'alluvione del 1990 e una negli anni cinquanta."}
{"id": "2120383", "revid": "21154205", "url": "https://it.wikipedia.org/wiki?curid=2120383", "title": "Faye Wong", "text": ""}
{"id": "2120385", "revid": "729019", "url": "https://it.wikipedia.org/wiki?curid=2120385", "title": "Castello di Riva", "text": "II castello di Riva \u00e8 un complesso fortificato che si trova nell'omonimo quartiere del comune italiano di Ponte dell'Olio, in provincia di Piacenza.\n\u00c8 conosciuto con questo nome in quanto sorge nell'omonimo quartiere del paese, il cui nome deriva, con tutta probabilit\u00e0, dalla vicinanza con il corso del torrente Nure; il castello \u00e8, infatti, posto sulla riva destra del torrente, tra il corso d'acqua e la strada che risale la valle, a controllo del passaggio lungo la val Nure.\nLa sua collocazione, nei pressi del punto in cui il Nure inizia a scorrere nella pianura Padana, era strategica poich\u00e9 permetteva il controllo del passaggio in direzione del mare: tramite la val d'Aveto verso la Liguria e tramite la val Taro verso la Lunigiana.\nStoria.\nLa prima menzione di un castello situato a Riva risale a un'investitura feudale del 1199 la quale avvenne sotto un portico circondato da una cinta muraria, che probabilmente costituivano il nucleo primitivo del successivo castello. Nel 1225, come testimoniato da un atto di vendita, Obizzo e Giulio Ardizzoni, i quali possedevano il castello insieme a Ghislerio Ardizzoni, vendettero la loro quota della propriet\u00e0 a Obizzo Visdomini; in questo periodo l'edificio svolgeva la funzione di avamposto militare.\nIn seguito, il maniero venne ricostruito e ampliato per opera della famiglia nobile piacentina dei Del Cairo seguendo un'impostazione tipicamente medievale; queste modifiche vennero completate nel 1277, come testimoniato da un'iscrizione presente all'interno del castello (\"MCCLXXVII fuit factum hoc castrum\").\nNel 1323, come testimoniato da un atto redatto da parte del notaio Michele Mussi, Oberto Del Cairo vendette il castello, nonch\u00e9 alcuni terreni limitrofi che dipendevano da esso, al ramo di Vigolzone della famiglia Anguissola in cambio di lire. Con il cambio di propriet\u00e0 il complesso entr\u00f2 a far parte, insieme ai vicini castelli di Montesanto e Bicchignano, del sistema difensivo della famiglia Anguissola la quale deteneva il controllo su gran parte della bassa val Nure.\nSecondo una leggenda, durante la prima parte del XV secolo il castello ospit\u00f2 spesso la figlia del nobile fiorentino Nicol\u00f2 Soderini, la quale vi si recava come ospite di Beatrice Tedeschi, moglie del feudatario Gian Giacomo Anguissola, che divenne ladra per amore: infatti ella, innamoratasi di un uomo assetato di denaro avrebbe rubato il tesoro del castello sotterrandolo nei pressi del mastio e che sarebbe stata, quindi, gettata nel pozzo del taglio. Per questo di notte le acque del Nure emanerebbero bagliori color verde smeraldo come gli occhi della giovane.\nNel 1412 il castello ospit\u00f2 al suo interno il Re dei Romani e imperatore eletto Sigismondo di Lussemburgo il quale nell'occasione concesse a Bernardone Anguissola il feudo di Riva, Grazzano e Montesanto. L'investitura della famiglia Anguissola sul feudo di Riva venne, in seguito, confermata da parte delle famiglie Visconti, prima, e Sforza, poi, fino a che, tramite un editto emanato nel 1468, gli Anguissola ottennero il titolo comitale.\nIl possesso del castello rimase alla famiglia Anguissola fino al 1567, anno in cui il maniero venne acquistato da parte del duca di Parma e Piacenza Ottavio Farnese, il cui padre Pier Luigi era stato ucciso una ventina di anni prima a seguito di una congiura guidata da un membro della famiglia Anguissola, il conte Giovanni.\nDopo essere stato inizialmente utilizzato dallo stesso Ottavio come dimora in cui trascorrere le vacanze, il castello fu concesso da parte del duca a Paolo Vitelli, capitano al servizio della famiglia Farnese, contestualmente all'elevazione del feudo a marchesato. Nel 1703 il feudo, che in quel momento comprendeva Riva e Carmiano, fu concesso a Cesare e Carlo Maggi, che lo mantennero fin verso il 1735 quando entr\u00f2 a far parte dei possessi della famiglia Cusani di Milano. I passaggi di propriet\u00e0 continuarono e nel 1778 il castello pass\u00f2 alla famiglia Sforza Fogliani, alla quale succedettero, in seguito, i conti Scribani-Rossi.\nDurante gli ultimi anni del XIX secolo l'edificio divenne di propriet\u00e0 del principe romano Emanuele Ruspoli che, trovandolo in stato di decadimento, diede avvio, nel 1884, a una serie di lavori di ristrutturazione e restauro sotto la direzione dell'architetto piacentino Angelo Colla che aveva precedentemente curato il restauro del palazzo Gotico di Piacenza. Gli interventi non si limitarono a un restauro conservativo, ma videro una vera e propria ricostruzione dell'edificio in stile neomedievale che comport\u00f2, tra gli altri, l'elevazione del mastio e la realizzazione di cortine e merlature. Secondo l'architetto Carlo Perogalli, il restauro venne condotto seguendo una logica discutibile decidendo arbitrariamente l'aggiunta alcuni elementi architettonici, diminuendo l'importanza storica dell'edificio.\nIn seguito, il castello fu di propriet\u00e0 della famiglia Fioruzzi, la quale, a partire dal 1930, complet\u00f2 i lavori di restauro iniziati nel secolo precedente, rinnovando anche il parco posto internamente rispetto alla cinta muraria.\nDurante la seconda guerra mondiale il maniero venne requisito per un utilizzo a fini militari prima dalle truppe italiane, poi, nel 1943, dal comando tedesco e, infine, da parte delle truppe della Repubblica Sociale Italiana. I segni del passaggio delle truppe tedesche nel castello rimangono incisi in un faggio secolare posto all'interno del parco.\nIl castello rimase di propriet\u00e0 della famiglia Fioruzzi fino al 2017 quando venne comprato da parte del poeta, critico ed editorialista del Corriere della Sera Sebastiano Grasso, il quale, dopo l'acquisto, avvi\u00f2 una serie di lavori di restauro guidati dall'architetto Mario Botta che includevano il trasferimento della biblioteca personale di Grasso all'interno del mastio con l'obiettivo di rendere la collezione accessibile al pubblico.\nStruttura.\nIl castello, costruito in gran parte da ciottoli e sassi provenienti dal vicino corso del torrente Nure, \u00e8 circondato sui lati meridionale e orientale da un fossato collegato al torrente Nure; lo schema dei fossati, in combinazione col torrente posto a occidente del castello, garantiva la protezione del castello da assalti nemici. Il complesso presenta una pianta a forma triangolare isoscele, con il lato settentrionale, quello pi\u00f9 lungo, parallelo al corso del Nure.\nIl complesso conta un totale di tre torri posti ai vertici del triangolo: sull'angolo nord-ovest, prospiciente al letto del Nure, si trova il mastio quadrato, alto e con un lato di base lungo , caratterizzato da mura scarpate a picco nell'alveo torrentizio e dotato di cortine murarie e beccatelli a sbalzo uniti tra loro mediante archetti sopra ai quali si trovano merli a coda di rondine. L'interno della torre \u00e8 composto da quattro piani, ciascuno con una sala ampia circa , collegati tra loro tramite diverse rampe di scale, sia interne sia esterne. Nelle cantine della torre si trovava prima dei lavori di restauro di fine Ottocento un'oubliette: una stanza accessibile solo tramite una botola posta sul soffitto e nella quale venivano rinchiusi i prigionieri. Al piano terra si trova invece una sala d'armi, mentre sulla sommit\u00e0 della torre \u00e8 presente una terrazza panoramica. Nei pressi della base della torre, lambita dalle acque del Nure, si trova la derivazione che origina il rio San Giorgio, un canale la cui presenza \u00e8 documentata gi\u00e0 a partire dal XII secolo le cui acque venivano utilizzate per fornire forza motrice ai magli dediti alla lavorazione di ferro e carta, parecchi dei quali di propriet\u00e0 della Camera Ducale Farnesiana, e che scorre fino a reimmettersi nel Nure nei pressi di San Giorgio Piacentino.\nIl vertice sud vede la presenza di una torre di forma quadrata, mentre sul vertice nord-est si trova la terza torre, di forma poligonale rivolta verso il lato interno della cinta muraria. Infine, sulla cortina posta lungo il lato nord-orientale del castello \u00e8 presente una torricella rompitratta. Le mura, dotate di merlature ghibelline, sono sovrastate dal cammino di ronda. Un elegante loggiato, costruito nel 1703 dalla famiglia Maggi e dotato di archi a tutto sesto, collega il mastio con la torretta rompitratta.\nAll'interno del complesso si accede dal lato sud-orientale, per mezzo di un ingresso dotato di porta a saracinesca e ponte levatoio, del quale rimangono solo gli incastri. A protezione dell'entrata \u00e8 presente un'ulteriore torre che, durante il XVI secolo era stata dotata di caditoie e che venne, poi, parzialmente inglobata nel corpo principale dell'edificio. Oltrepassato l'ingresso si trovano un locale, dedicato a ospitare il corpo di guardia, le stanze del guardiano e un'altra torre. Sulla cinta muraria esterna della facciata sono presenti piccole finestre ad arco tondo. Nel giardino posto all'interno della cinta muraria si trova un pozzo originariamente alimentato dalle acque della falda acquifera.\nSecondo una leggenda sarebbe presente un cunicolo che, passando al di sotto del fossato, metterebbe in collegamento una delle torri minori poste sul lato settentrionale dell'edificio con un edificio posto nelle vicinanze del castello, originariamente parte del sistema difensivo del castello e in seguito utilizzato per ospitare un maglio per il ferro."}
{"id": "2120392", "revid": "729019", "url": "https://it.wikipedia.org/wiki?curid=2120392", "title": "1\u00ba Gruppo caccia &quot;Asso di bastoni&quot;", "text": "Il 1\u00ba Gruppo caccia \"Asso di bastoni\" articolato in tre squadriglie (1\u00aa Squadriglia \"Asso di bastoni\", 2\u00aa Squadriglia \"Vespa incacchiata\" e 3\u00aa Squadriglia \"Arciere\") fu il primo reparto da caccia istituito dall'Aeronautica Nazionale Repubblicana della Repubblica Sociale Italiana, ricostituitasi con equipaggi italiani dopo l'armistizio di Cassibile.\nStoria.\nLe origini.\nNell'ottobre 1943, in seguito alla costituzione nel nord Italia dell'Aeronautica Nazionale Repubblicana (ANR) e al bando di arruolamento del sottosegretario all'aeronautica Ernesto Botto, molti piloti della ex Regia Aeronautica si presentarono ai comandi intenzionati a proseguire la guerra affiancando i tedeschi. A novembre nacque il 1\u00ba Gruppo caccia organizzato su tre squadriglie, presto soprannominato \"Asso di Bastoni\" in ricordo del 153\u00ba Gruppo, al cui comando venne messo il maggiore Luigi Borgogno, affiancato dal carismatico e trainante capitano Adriano Visconti, dal 19 dicembre comandante della 1\u00aa Squadriglia. La nuova unit\u00e0 si spost\u00f2 dall'aeroporto di Torino-Mirafiori a Lagnasco, dove i piloti ripresero confidenza con i caccia Macchi M.C.205 \"Veltro\" addestrandosi ad un nuovo schema tattico di coppia (capo-gregario), mutuato dall'aeronautica tedesca, la Luftwaffe, e inusuale per i piloti italiani, abituati a privilegiare l'iniziativa individuale.\nL'avvio delle operazioni.\nA fine dicembre cominciarono i voli di pattuglia sui cieli piemontesi, che culminarono il 3 gennaio 1944 con l'attacco effettuato da nove M.C.205 della 1\u00aa Squadriglia \"Asso di Bastoni\" contro una formazione di bombardieri statunitensi Boeing B-17 Flying Fortress appartenente 99th Bombardment Group, avvistati dalla rete radar tedesca. I piloti italiani non riuscirono a raggiungere i bombardieri nemici perch\u00e9 ostacolati dalla caccia di scorta fornita dai Lockheed P-38 Lightning, ma abbatterono ugualmente quattro di questi ultimi aerei, il primo dei quali abbattuto dal sergente maggiore Francesco Cuscun\u00e0, che divenne cos\u00ec il primo pilota dell'ANR ad abbattere un velivolo nemico. Degli altri P-38 precipitati, due vennero accreditati a Visconti e uno al sottotenente Remo Lugari; un quinto P-38 si sfasci\u00f2 sulle Alpi Marittime dopo essere stato pesantemente danneggiato dal caccia del sottotenente Giovanni Sajeva. Il successo permise al sottosegretario Botto, il giorno successivo, di chiedere ed ottenere dai tedeschi il permesso di dipingere sui propri aerei, in sostituzione delle insegne della Luftwaffe ancora presenti, una bandiera italiana in fusoliera e coppie invertite di fasci littori sulle ali.\nIl 24 gennaio il 1\u00ba Gruppo caccia si trasfer\u00ec all'aeroporto di Udine-Campoformido, mentre in Piemonte rest\u00f2 la Squadriglia complementare d'allarme \"Montefusco\". Il ridispiegamento avvenne in un'ottica di protezione della Germania meridionale dai bombardieri statunitensi provenienti dal sud Italia, che in genere passavano sopra il Friuli prima di sconfinare nel Terzo Reich. Il 24 gennaio ventiquattro Macchi di tutte e tre le squadriglie del 1\u00ba Gruppo (la 1\u00aa, come gi\u00e0 detto, comandata da Visconti, la 2\u00aa dal capitano Marco Marinone e la 3\u00aa da Pietro Calistri) decollarono per intercettare dei Consolidated B-24 Liberator segnalati sopra i 5.000\u00a0m: il gregario di Visconti, Giuseppe Marconcini, distrusse un bombardiere, ma \u00e8 possibile che altrettanto fece lo stesso Visconti, mentre \u00e8 sicuro che i tenenti Satta, Cartosio e Talamini fecero precipitare in collaborazione un quadrimotore, sebbene il primo dovette paracadutarsi dopo che le torrette difensive del bombardiere gli avevano danneggiato l'aereo.\nSe si escludono gli incidenti, le prime perdite umane del 1\u00ba Gruppo caccia si verificarono il 30 gennaio seguente contro dei cacciabombardieri Republic P-47 Thunderbolt di scorta a dei B-24. Con Visconti in testa, sedici M.C.205 volarono verso la formazione nemica, venendo ingaggiati sopra Codroipo dai P-47 del 325th Fighter Group: il maresciallo Carlo Magnaghi riusc\u00ec ad abbatterne due, uno il sergente maggiore Luigi Gorrini, un altro il tenente Giuseppe Re (costretto per\u00f2 a paracadutarsi per gli eccessivi danni al suo aereo), mentre il sottotenente Natalino Stabile fece precipitare un bombardiere; per contro, le perdite italiane furono del comandante della 2\u00aa squadriglia, Marinone, del sottotenente Luciano Cipiciani e del tenente Luigi Torchio, entrato in autorotazione nel tentativo di inquadrare nel mirino un P-47 e schiantatosi al suolo. Dal 31 gennaio il tenente Amedeo Guidi prese il comando della 2\u00aa squadriglia del gruppo.\nI combattimenti continuarono per tutto febbraio fin sopra Fiume, Pola, Lubiana e Klagenfurt. Il 23 del mese una pattuglia di Messerschmitt Bf 109 tedeschi spar\u00f2 per errore sull'aereo del comandante Borgogno, che si butt\u00f2 in paracadute sbattendo per\u00f2 con la spalla contro il timone del suo Macchi. L'incidente costrinse Borgogno in ospedale per mesi, e il suo posto venne preso da Visconti, che lasci\u00f2 la guida della 1\u00aa Squadriglia al tenente Giuseppe Robetto. Le perdite patite a terra (dalle incursioni nemiche sulla pista) e in volo obbligarono alcuni piloti del gruppo a ritirare alcuni nuovi M.C.205 direttamente dalla Macchi di Lonate Pozzolo.\nDa Campoformido e Reggio Emilia.\nL'11 marzo 1944 trentotto M.C.205 del 1\u00ba Gruppo caccia presero parte ad un'azione per contrastare un intenso bombardamento statunitense sulla citt\u00e0 di Padova condotto da pi\u00f9 di cento Boeing B-17 \"fortezze volanti\" scortati da oltre cinquanta P-47 Thunderbolt del 325th Fighter Group, che colpirono lo scalo ferroviario di Padova ma causando anche la distruzione della Cappella Ovetari nella Chiesa degli Eremitani. Stando ad un'altra fonte i bombardieri statunitensi erano dei B-24 e, compresa la scorta di P-47 e P-38, erano forti di trecentoottanta macchine. Nel corso del combattimento, che dur\u00f2 quaranta minuti, la 1\u00aa Squadriglia riusc\u00ec ad abbattere sei Thunderbolt, perdendo per\u00f2 i tenenti Guerino Bortolani e Giovanni Battista Boscutti, mentre la 2\u00aa e 3\u00aa Squadriglia riusc\u00ec a segnare sei vittorie complessive (tre bombardieri e tre caccia di scorta) al prezzo di un pilota ucciso (sottotenente Castellani) e un aereo distrutto (il parigrado Stella che fece un atterraggio d'emergenza nei pressi di Adria). Se sul numero delle perdite statunitensi non c'\u00e8 certezza, in quanto i numeri dell'USAAF discordano da quelli dell'ANR e considerando anche che quel giorno i Bf 109 tedeschi abbatterono altri bombardieri, per il gruppo \"Asso di bastoni\" la perdita di quattro aerei e tre piloti comport\u00f2 una riduzione del 10% della forza complessiva del reparto. Alcuni velivoli avendo finito la benzina non riuscirono a rientrare alla base di Campoformido e dovettero atterrare in aeroporti pi\u00f9 vicini. I piloti statunitensi protagonisti dell'azione sottolinearono la forte aggressivit\u00e0 degli aerei italo-tedeschi e ammisero la perdita di due velivoli e il grave danneggiamento di altri sette.\nIl 12 marzo i tenenti Emilio Marchi e Gianni Levrini si fecero portavoce della protesta dei piloti del 1\u00ba Gruppo verso il licenziamento del sottosegretario Botto, allontanato per i suoi contrasti con i gerarchi fascisti che intendevano politicizzare e fascistizzare le forze armate dell'RSI. Marchi e Levrini scrissero a Roberto Farinacci con uno scambio di lettere che si protrasse fino al 28 marzo, senza tuttavia ottenere il reintegro di Botto.\nIn un altro scontro avvenuto il 18 marzo trov\u00f2 la morte, lungo la costa istriana, il sergente maggiore Angelo Zaccaria, forse colpito dai piloti statunitensi mentre era appeso al paracadute che era stato costretto ad aprire dopo che il suo Macchi era stato danneggiato dai caccia Republic P-47. La morte del sergente maggiore avvenne nell'ambito di una battaglia che vide coinvolti trenta M.C.205 del 1\u00ba Gruppo e oltre sessanta Bf 109 del Jagdgeschwader 77 (77\u00ba stormo caccia \u2013 JG 77) dell'Oberstleutnant (tenente colonnello) Johannes Steinhoff fronteggiare circa cinquecentoquaranta aerei statunitensi tra caccia e bombardieri: i piloti Stella, Benati e Marconcini incendiarono ciascuno un P-47 e, distratta la scorta, il sergente maggiore Diego Rodoz ne pot\u00e9 approfittare per spezzare a met\u00e0 con le sue armi un quadrimotore, imitato dal tenente Robetto e dal sergente maggiore Giampiero Svanini, mentre un altro bombardiere venne abbattuto dal maresciallo Luigi Morosi in collaborazione con Steinhoff.\nDopo alcuni scontri minori, il 28 marzo l'intero 1\u00ba Gruppo (trentatr\u00e9 M.C.205) intercett\u00f2 una formazione avversaria (oltre cento tra bombardieri e caccia di scorta) sopra Comacchio, in procinto di dividersi in due tronconi, uno diretto a nord e un altro a nord-ovest. A sua volta, anche Visconti divise i suoi aerei e, salendo a circa diecimila metri, sopra sia dei bombardieri che dei caccia di scorta, ordin\u00f2 l'attacco che distrusse almeno due Liberator e cinque P-38. Sembra comunque che in realt\u00e0 il numero di P-38 perso dagli statunitensi fosse in numero di tre. Nello scontro venne ucciso nei pressi di Argenta il sergente maggiore Alverino Capatti, mentre il tenente Nino Pittini dovette lanciarsi ferito in paracadute. Il 7 aprile i caccia italo-tedeschi distrussero diciassette bombardieri di ritorno dopo aver colpito Treviso (quattordici attribuiti al JG 77 e tre all'Asso di Bastoni).\nIl 24 aprile il 1\u00ba Gruppo fu trasferito all'aeroporto di Reggio Emilia per avvicinarsi alle rotte principali dei bombardieri nemici. Il 2 maggio ci fu il primo (mancato) incontro tra gli M.C.205 e un fotoricognitore North American P-51 Mustang, che grazie alla sua notevole velocit\u00e0 riusc\u00ec a dileguarsi indenne. Poche ore dopo i \"Veltro\" italiani erano impegnati ad evitare ad una formazione di B-17 di bombardare la nuova sede di Reggio Emilia, senza tuttavia riuscirci: i piloti statunitensi bombardarono la citt\u00e0 emiliana e l'annesso campo d'aviazione, distruggendo al suolo un paio di M.C:205 e un aereo da collegamento Caproni Ca.309. Azioni del genere si ripeterono pi\u00f9 volte infliggendo dure perdite al 1\u00ba Gruppo (gi\u00e0 in cronica inferiorit\u00e0 numerica), che in quel momento era, Luftwaffe a parte, il pilastro della difesa aerea dell'Italia settentrionale.\nNella seconda met\u00e0 di maggio andarono persi tra incidenti e combattimenti dieci \"Veltro\", con la morte di cinque piloti e il ferimento di altri. Agli inizi di giugno al 1\u00ba Gruppo caccia rimanevano trentadue M.C.205 e un Saiman 202 da collegamento e addestramento. L'unit\u00e0 fu quindi rinforzata facendovi affluire ventisette Fiat G.55 \"Centauro\" provenienti dal 2\u00ba Gruppo caccia \"Gigi Tre Osei\" e dalla Squadriglia complementare d'allarme \"Montefusco-Bonet\", che venne inglobata nella struttura del gruppo di Visconti. Come risultato, la 1\u00aa e 3\u00aa Squadriglia montavano sia G.55 che M.C.205, mentre la 2\u00aa volava unicamente sui \"Veltro\". Il debutto dei nuovi caccia avvenne il 9 giugno quando vennero abbattuti due B-24 ad est di Venezia (tenente Robetto e sergente maggiore Chiussi) e un P-38 sopra Lubiana (sottotenente Morandi).\nIl 15 giugno, durante una missione sulla Toscana fu abbattuto il 50\u00ba aereo attribuito al 1\u00ba Gruppo e il capitano Visconti fu promosso al grado di maggiore. Il 26 luglio furono abbattuti 5 Douglas A-20 Havoc/Boston britannici.\nIl \"colpo di stato\" della Luftwaffe.\nIl 25 agosto l'aeronautica repubblicana affront\u00f2 una grave crisi provocata dalla Luftwaffe che di fatto sciolse i reparti aerei italiani per farli confluire nella \"Legione aerea italiana\" da porre sotto il diretto controllo tedesco del comandante Maximilian Ritter von Pohle alla fine di ottobre il 1\u00ba gruppo fu trasferito ad addestrarsi in Germania. Nel campo di Holzkirchen, le squadriglie di Visconti si addestrarono con i nuovi aerei Messerschmitt Bf 109 che avrebbero sostituito i Fiat G.55 \"Centauro\". Il Gruppo rientr\u00f2 in Italia solo nel gennaio 1945 e prese posizione nel Campo della Promessa di Lonate Pozzolo dove nel mese di marzo torn\u00f2 pienamente operativo. L'ultima missione fu effettuata il 19 aprile 1945 contro due Consolidated B-24 Liberator americani che stavano lanciando rifornimenti ai partigiani italiani riuscendo ad abbatterne uno, ad opera del ten. Oddone Colonna, ma perdendo il caccia pilotato da Aurelio Morandi probabilmente colpito dallo stesso bombardiere o, secondo altre fonti, dalla contraerea svizzera avendo sconfinato nello spazio aereo elvetico. Nel frattempo il 2\u00ba Gruppo caccia \"Gigi Tre Osei\" levatosi in volo contro gli stessi due velivoli fu intercettato dalla scorta e sub\u00ec 5 abbattimenti senza riportare alcuna vittoria, 4 piloti si salvarono lanciandosi col paracadute mentre mor\u00ec il sergente Renato Patton a causa di un difetto di funzionamento del paracadute. Fu l'ultimo caduto dell'Aeronautica Nazionale Repubblicana in combattimento aereo.\nLa fine della guerra.\nIl 25 aprile il maggiore Visconti fece confluire tutto il personale nella caserma di Gallarate. E nonostante ci fosse un accordo con il CLN dell'ingegnere democristiano Enrico Vismara, si appront\u00f2 un sistema di difesa. Il 28 aprile fu stipulato un atto di resa che garantiva l'incolumit\u00e0 di tutto il personale (circa mille uomini) e la consegna delle armi di tutti i sottufficiali. Il 29 mattina si effettu\u00f2 la consegna delle armi ai partigiani nel piazzale della caserma.\nGiunti a Milano gli ufficiali furono separati dal resto della truppa. Gli ufficiali furono portati nella caserma del \"Savoia Cavalleria\" diventata la sede della brigate partigiane \"Rocco\" e \"Redi\". Qui, contrariamente agli accordi, furono disarmati e un'ora dopo il maggiore Adriano Visconti e il suo aiutante Stefanini Valerio, chiamati per un interrogatorio, furono uccisi nel cortile in circostanze mai chiarite. Il comando della caserma fu allora assunto dal colonnello Della Beffa, rappresentante del Governo di Ivanoe Bonomi, che per evitare altri assassinii fece trasferire tutti gli ufficiali nel carcere militare. Il 4 maggio tutti gli ufficiali furono rimessi in libert\u00e0.\nAssi del 1\u00ba Gruppo caccia \"Asso di bastoni\".\nAl 1\u00ba Gruppo Caccia \"Asso di bastoni\" furono ufficialmente attribuite 113 vittorie confermate e 45 probabili."}
{"id": "2120397", "revid": "300067", "url": "https://it.wikipedia.org/wiki?curid=2120397", "title": "Walter A. Brown", "text": "Prese il posto di suo padre, George V. Brown, come manager del Boston Garden, \u00e8 stato uno dei fondatori della Basketball Association of America nel 1946, e contribu\u00ec tre anni dopo, nel fonderla con la National Basketball League dando vita alla NBA. Ha fondato i Celtics nel 1946, facendone subito una delle migliori squadre della lega. Durante la sua presidenza prese forma infatti la squadra che dal 1957 al 1969 vinse ben 11 titoli.\nHa avuto un ruolo importante anche nello sviluppo dell'hockey su ghiaccio, nel 1933 ha guidato gli USA alla prima vittoria nei campionati del mondo. Nel 1951, ha acquistato i Boston Bruins ed \u00e8 stato presidente della International Ice Hockey Federation dal 1954 al 1957.\nDopo la sua morte nel 1964, il trofeo assegnato ai campioni NBA ha preso il suo nome e lo ha mantenuto fino al 1984. \u00c8 stato introdotto nella Hockey Hall of Fame nel 1962, nella Basketball Hall of Fame nel 1965 e nella IIHF Hall of Fame nel 1997.\nI Boston Celtics hanno ritirato la canotta numero \"1\" in suo onore."}
{"id": "2120402", "revid": "309819", "url": "https://it.wikipedia.org/wiki?curid=2120402", "title": "Fumaggini", "text": ""}
{"id": "2120408", "revid": "767487", "url": "https://it.wikipedia.org/wiki?curid=2120408", "title": "Ars Antiqua (gruppo musicale)", "text": "Ars Antiqua \u00e8 un ensemble musicale italiano, specializzato nell'esecuzione di musica antica, in particolare nel canto pre-medievale, canto gregoriano, musica medioevale e del Quattrocento.\nIl gruppo, vincitore nel 1989 del primo premio nel Concorso Internazionale di esecuzione musicale \"Isola di Capri\", \u00e8 stato invitato a rassegne e stagioni concertistiche da parte di enti prestigiosi; per citarne alcuni la \"Fondazione Guido d'Arezzo\", la \"Fondazione Ugo e Olga Levi\" di Venezia e il \"Festival dei Due Mondi\" a Spoleto.\nRepertorio.\nIl gruppo ha un vasto repertorio di canti sacri monodici altomedievali, tra i quali canto gregoriano, canto romano antico e canto ambrosiano; quando \u00e8 possibile le esecuzioni sono di tipo polivocale, conformemente alla prassi esecutiva del tempo.\nNumerose le esecuzioni in pubblico nell'originario contesto liturgico del Ludus Danielis, celebre dramma del XII secolo di grande effetto scenico e musicale e della Messe de Notre-Dame di Guillaume de Machaut, della quale l'ensemble offre un'interpretazione filologica.\nIl repertorio comprende inoltre la raccolta catalana Llibre Vermell de Montserrat, del XIII-XIV secolo.\nOrganico.\nMarcello Bagnasco (liuti, tiorba), , Giuseppe Burgarella, Michela Casareto, Emanuela Decesari, Paolo Fabbri, Franca Maccabruni, Guido Milanese (direttore), Stefano Pitto, Patrizia Robello, Marilisa Villanacci, Patrizia Presti, Massimo Sulas, Mariagrazia Greco, Margherita Musso Piantelli,\nDiscografia.\nIl gruppo ha partecipato all'album di Ivano Fossati \"Discanto\", vincitore della Targa Tenco come miglior album del 1990. Ha registrato nel 2004 il CD \"Multae voces\" per la casa discografica genovese \"Philharmonia\"."}
{"id": "2120410", "revid": "2161050", "url": "https://it.wikipedia.org/wiki?curid=2120410", "title": "Carlo Carafa", "text": ""}
{"id": "2120415", "revid": "1372005", "url": "https://it.wikipedia.org/wiki?curid=2120415", "title": "Folco di Gu\u00eenes", "text": "Era il secondo figlio di Baldovino I, conte di Gu\u00eenes, nel Boulonnais, ed aveva legami di parentela con i Conti di Boulogne.\nProbabilmente accompagn\u00f2 Eustachio III di Boulogne e Roberto II di Flandra nella Prima crociata, nel 1110 ottenne da suo cugino Baldovino I di Gerusalemme la signoria di Beirut. \nFolco mor\u00ec attorno al 1125."}
{"id": "2120422", "revid": "775372", "url": "https://it.wikipedia.org/wiki?curid=2120422", "title": "Gioacchino German\u00e0", "text": "Biografia.\nIl suo pensiero politico si ispirava ad un giustizialismo sociale regionalista di matrice liberale che vedeva nella rivoluzione un pericolo per la societ\u00e0. Caduto il fascismo si era schierato con il Movimento Indipendentista Siciliano (MIS) di Andrea Finocchiaro Aprile (la cui madre era lercarese). Nel 1946 German\u00e0 fu uno dei commissari - nella terna nominata per la Sicilia occidentale - che, in tutta l'Isola, dovevano rinnovare gli organismi direttivi del movimento. Dal novembre di quell'anno fu vicesegretario del partito. Col nuovo impianto istituzionale repubblicano, che prevedeva le regioni come enti amministrativi, fu fautore del federalismo nel contesto nazionale. Auspicava tra l'altro in Europa la confederazione degli Stati, e la partecipazione della Sicilia ad essa come unit\u00e0 indipendente. Nel 1946/47 fu sindaco di Lercara, roccaforte elettorale del separatismo.\nNelle prime elezioni regionali del 1947 si candid\u00f2 all'Assemblea regionale siciliana nelle liste del MIS e venne eletto. La consultazione elettorale aveva consentito l'azingresso a Palazzo dei Normanni di otto deputati indipendentisti (tra cui Andrea Finocchiaro Aprile). Questo primo mandato ebbe per German\u00e0 due periodi. Nel 1947/48 rimase all'opposizione. Fu allora componente della sottocommissione dell'Assemblea costituente italiana per il coordinamento dello Statuto siciliano con la Costituzione italiana: la lasci\u00f2 in segno di protesta nel gennaio del 1948 perch\u00e9 auspicava che lo Statuto venisse accolto integralmente nella sua forma originaria senza che subisse modifiche con pretesti di raccordo alla nuova carta costituzionale. Il 31 gennaio l'Assemblea Costituente aveva stabilito la possibilit\u00e0 di modifiche statutarie per mezzo di legge ordinaria entro l'arco di cinque anni: German\u00e0 accus\u00f2 il Presidente della Regione Giuseppe Alessi di aver reso la questione del coordinamento un problema interno alla Democrazia Cristiana; e lo sollecit\u00f2 inoltre a costituire un partito isolano dei cattolici (cosa che far\u00e0 alcuni anni dopo Silvio Milazzo). Intanto un ricorso di Alessi all'Alta Corte per la Regione Siciliana stabil\u00ec l'incostituzionalit\u00e0 della suddetta norma.\nNel marzo del 1948 Andrea Finocchiaro Aprile si dimise da deputato regionale perch\u00e9 candidato alle elezioni politiche di quell'anno (18 aprile), che per i separatisti furono un fallimento, con nessun eletto. German\u00e0 lasci\u00f2 allora il MIS e ader\u00ec al Partito liberale italiano. Il presidente della Regione Franco Restivo, che prese il posto nel gennaio del '49 di Alessi, prov\u00f2 a rafforzare la maggioranza integrando alcuni reduci del separatismo. Fu cos\u00ec che German\u00e0 ebbe nel nuovo governo la delega di assessore supplente all'agricoltura (mantenne la carica sino alla fine della legislatura).\nNella seguente legislatura regionale (1951/55) ritorn\u00f2, stavolta con il partito liberale, all'ARS, ed entr\u00f2 nel governo con l'incarico di assessore effettivo all'agricoltura. Nel 1950 l'ARS aveva approvato una legge di riforma agraria - uniformandosi alle direttive socio-economiche del governo centrale - per l'espropriazione di terreni ai latifondisti da concedere ai contadini indigenti. German\u00e0 si avvi\u00f2 all'applicazione della legge incontrando l'ostilit\u00e0 del ceto fondiario siciliano che mirava a farla rimanere sostanzialmente inattuata. \u201cIl carabiniere della riforma agraria\u201d - come egli stesso si defin\u00ec - affront\u00f2 l'avversione del segretario nazionale del suo partito, Olindo Malagodi, che nel 1954 costrinse i democristiani a sostituire la delega di German\u00e0 (che si ritrov\u00f2 con quella del lavoro e fu assessore regionale al ramo sino al termine della legislatura). In precedenza Malagodi - leader di una destra liberal-borghese - gli aveva intimato nel 1954 le dimissioni da assessore, che non per\u00f2 c'erano state.\nDi quest'epoca si tramandano alcuni aneddoti riguardanti German\u00e0: si racconta che Lucio Tasca - vecchio esponente della nobilt\u00e0 latifondista siciliana - lo abbia colpito con uno schiaffo, e che Malagodi gli abbia scagliato un calamaio addosso. Nonostante questa ostilit\u00e0 German\u00e0 si adoper\u00f2 anche nella ricerca di finanziamenti nazionali al fine di ammodernare il settore agricolo siciliano che alla sua opera dovette numerose nuove infrastrutture e l'effettiva assegnazione di pi\u00f9 di 12.000 lotti di terreno ai contadini siciliani.\nAlle elezioni regionali del 1955, escluso dalla lista dei candidati del PLI, German\u00e0 scelse la via regionalista: quella del Partito Liberale Siciliano, ma non venne rieletto, per 1.485 voti in pi\u00f9 presi da un'altra lista. \nRimasto sostanzialmente senza partito entr\u00f2 nella Democrazia cristiana spintovi da un cugino arciprete, e fu vicesindaco di Palermo nel 1956/58. Aspirava alla carica di sindaco, ma la DC gli prefer\u00ec Salvo Lima, offrendogli in cambio una candidatura al Senato che rifiut\u00f2. Lasci\u00f2 dunque la DC ed ader\u00ec al progetto di autonomia politica della Sicilia portato avanti da Silvio Milazzo, candidandosi nel 1959 con l'Unione Siciliana Cristiano Sociale. Fu rieletto deputato all'ARS, e nel secondo e nel terzo governo milazzista fu prima assessore al lavoro e poi all'agricoltura. Il ritorno della DC al governo della Regione all'inizio del 1960 gli precluse gli spazi politici. Rest\u00f2 nel gruppo misto dell'Assemblea regionale sino alla scadenza del mandato, alla conclusione del quale nel 1963 si ritir\u00f2 dalla vita politica."}
{"id": "2120423", "revid": "323959", "url": "https://it.wikipedia.org/wiki?curid=2120423", "title": "Acido meso-2.3.-dimercaptosuccinico", "text": ""}
{"id": "2120424", "revid": "298055", "url": "https://it.wikipedia.org/wiki?curid=2120424", "title": "Barbara Semanski", "text": ""}
{"id": "2120428", "revid": "757396", "url": "https://it.wikipedia.org/wiki?curid=2120428", "title": "Saint Thomas Basket Le Havre", "text": "Il Saint Thomas Basket Le Havre \u00e8 un club francese di pallacanestro della citt\u00e0 di Le Havre. Fondata nel 1924, gioca nel campionato francese.\nDisputa le partite interne nella Salle des Docks Oc\u00e9ane, che ha una capacit\u00e0 di 3.598 spettatori."}
{"id": "2120429", "revid": "179777", "url": "https://it.wikipedia.org/wiki?curid=2120429", "title": "La ragazza di Taranto", "text": ""}
