{"id": "2162412", "revid": "124350024", "url": "https://it.wikipedia.org/wiki?curid=2162412", "title": "Hack-a-Shaq", "text": "L'Hack-a-Shaq \u00e8 una strategia utilizzata nella pallacanestro inventata nell'NBA da Don Nelson, ex allenatore dei Dallas Mavericks, che consiste nel fare fallo intenzionalmente sul giocatore della squadra avversaria le cui percentuali di tiro libero siano molto basse, in modo da mandarlo alla lunetta ripetutamente e mettere cos\u00ec in difficolt\u00e0 la squadra avversaria. \nNelson inizialmente invent\u00f2 questa strategia contro i Chicago Bulls per Dennis Rodman. In ogni caso, questa strategia ha assunto il nome di Shaquille O'Neal, poich\u00e9 molti allenatori la usavano contro di lui, considerate le sue basse percentuali ai liberi. La strategia viene spesso rinominata quando viene usata contro qualche giocatore in particolare, per esempio \"Hack-a-Howard \"per Dwight Howard o \"Hack-a-Drummond\" per Andre Drummond.\nNome.\nIl nome fu inventato per giocare sull'assonanza dei termini \"hack, \"che fa parte dello slang americano della pallacanestro per riferirsi a un fallo personale, e \"Shaq\", soprannome di Shaquille O'Neal. Nonostante il nome della strategia sia informale, non \u00e8 stato ancora designato in altro modo e per questo \u00e8 usato anche in contesti di conversazioni formali ai vertici dell'NBA.\nIl nome \"Hack-a-Shaq \"fu usato inizialmente durante la carriera college di O'Neal a LSU e durante quella professionistica agli Orlando Magic. A quei tempi, tuttavia, il termine si riferiva semplicemente allo stile di gioco duro che adottavano gli avversari per evitare che Shaq segnasse facilmente e facevano di tutto per fermarlo prima che tirasse o schiacciasse, utilizzando tecniche che variavano dallo spingerlo al saltargli addosso.\nContesto.\nStrategia dei ripetuti falli intenzionali.\nCommettere ripetuti falli intenzionali \u00e8 una strategia difensiva spesso usata dalle squadre che sono in svantaggio durante la partita. Fare fallo ripetutamente al peggior tiratore dei liberi della squadra avversaria abbassa il suo peso offensivo e inoltre contribuisce a fermare il cronometro. La squadra che fa l'hack si assicura che la squadra avversaria segni pochi punti (viste le scarsi doti del giocatore che subisce il fallo) e allo stesso tempo non fa scorrere il cronometro, aumentando le proprie possibilit\u00e0 di rimonta. \nWilt Chamberlain.\nWilt Chamberlain era uno dei giocatori pi\u00f9 dominanti della sua epoca ma tuttavia uno scarso tiratore di liberi (51% in carriera) e perci\u00f2 molte squadre gli facevano fallo intenzionalmente per cercare di limitarlo. Spesso durante i finali di partita Wilt risultava inefficace perch\u00e9 gli avversari gli facevano continuamente fallo e le sue prestazioni dalla lunetta erano deludenti. \nL'NBA decise cos\u00ec di inventare la regola dell\"'off-the-ball fouls, \"ovvero dei falli al giocatore senza palla: se negli ultimi due minuti di gioco una squadra commette intenzionalmente fallo a un giocatore avversario che non \u00e8 in possesso della palla n\u00e9 sta lottando per averlo \u00e8 punita non solo con i due tiri liberi ma anche con il possesso all'altra squadra. \nNascita dell'Hack-a-Shaq.\nL'innovazione di Nelson.\nNegli anni '90 Don Nelson era convinto che quando ci si trova con un pessimo tiratore di liberi nella squadra avversaria fargli l'hack sia una situazione molto vantaggiosa in quanto fa fare alla squadra avversaria comunque meno punti di quanti ne farebbe contro una difesa standard. Prima di Nelson le squadre usavano l'hack solamente per bloccare il cronometro e non per ridurre i punti degli avversari. Nelson invece, inizi\u00f2 ad usare l'hack prima dei due minuti finali di gioco, in modo da non violare la regola dell\"'off-the-ball \"e riducendo allo stesso tempo i punti avversari.\nGregg Popovich, attuale allenatore dei San Antonio Spurs, us\u00f2 questa strategia (con successo) in Gara 5 del primo round dei Playoffs 2008 contro i Phoenix Suns di Shaquille O'Neal. In particolare Shaq segn\u00f2 solo 9 dei 20 liberi che tir\u00f2 e i Suns finirono la gara con 20-37 FT. I Suns persero la gara 92-87, venendo eliminati dai Playoffs.\nHack-a-Rodman.\nNelson aveva usato questa tattica inizialmente contro Dennis Rodman dei Chicago Bulls nel 1997. Prima della gara tra i Mavs e i Bulls Rodman aveva tirato i liberi al 38%. Tuttavia Nelson non poteva fare fallo su Rodman per tutta la partita intenzionalmente, altrimenti i suoi giocatori avrebbero avuto eccessivi problemi di falli, e perci\u00f2 decise di schierare in campo, in certi momenti, giocatori poco utilizzati che potessero spendere falli senza pregiudicare la squadra. \nNella gara Rodman, per\u00f2, realizz\u00f2 9-12 FT (Il 75%, un miglioramento del 37% rispetto alla sua media stagionale), rendendo cos\u00ec la strategia di Nelson perdente. I Bulls infatti vinsero la gara e l'hack venne per il momento abbandonato. Bubba Wells, giocatore di Dallas, in quella partita realizz\u00f2 quello che allora era il record NBA di tutti i tempi di 6 falli commessi in 3 minuti. \nNelson non si diede per vinto e nel 1999 rivisit\u00f2 la strategia, usandola proprio contro Shaquille O'Neal (52% ai liberi in carriera). Anche altri allenatori scelsero di seguire Nelson per fermare Shaq con buoni risultati. Perci\u00f2, sebbene questa strategia sia stata adottata inizialmente contro Rodman, prende il nome di Shaquille O'Neal per via della sua maggior efficienza. \nProblemi per la Lega.\nL'utilizzo dell'Hack-a-Shaq ha portato diversi problemi all'NBA. Durante i Playoffs 2000 ci furono due partite in particolare (contro i Portland Trail Blazers e contro gli Indiana Pacers) in cui la strategia dell'hack \u00e8 stata utilizzata in maniera significativa. Ci furono diverse discussioni riguardo l'amplificare la regola dell\"'off-the-ball foul \"per scoraggiare le squadre dall'attuare questa strategia non solo nei due minuti finali ma anche precedentemente. L'NBA per\u00f2 decise di non intervenire prendendo nuove misure, poich\u00e9 i Lakers di Shaq erano comunque riusciti a vincere entrambe le partite; visto che la strategia non era andata a buon fine la Lega pensava che automaticamente le squadre sarebbero state scoraggiate in futuro a replicare l'hack.\nUso contro altri giocatori recenti.\nBen Wallace che in carriera ha realizzato solo il 42% dei suoi liberi fu, per esempio, un'altra vittima dell'hack. \nIl 12 gennaio 2012 i Golden State Warriors attuarono l'hack a Dwight Howard, allora centro degli Orlando Magic. Howard arriv\u00f2 in quella gara a tirare addirittura 39 tiri liberi, il che divenne un record di tutti i tempi NBA, superando i 34 tentativi di Wilt Chamberlain in una partita del 1962. Howard prima della gara aveva segnato il 42% dei tiri liberi in quella stagione e il 60% in carriera. Riusc\u00ec a realizzare 21 dei 39 tentativi e fin\u00ec quella gara con 45 punti e 23 rimbalzi. I Magic vinsero per 117-109. La stagione successiva Howard si trasfer\u00ec ai Lakers. Nella sua prima partita contro la sua ex squadra il 12 marzo 2013 tir\u00f2 nuovamente 39 liberi a causa dell'hack, realizzandone stavolta 25, record dei Lakers per tentativi di liberi e per liberi realizzati in una gara. I liberi che tir\u00f2 per l'hack furono esattamente 20, di cui 16 realizzati. \nDurante i Playoffs 2015, Howard, che militava negli Houston Rockets fu nuovamente vittima dell'hack, in particolare nella gara 2 valida per la semifinale della Western Conference contro i Los Angeles Clippers. I Rockets in quella gara tirarono ben 64 liberi, e Howard fin\u00ec la partita con 8-21 FT. In cambio l'allenatore Kevin McHale ricambi\u00f2 la strategia attuandola contro DeAndre Jordan, che era gi\u00e0 vittima di hack da tempo viste le sue pessime percentuali dai tiri liberi. \nIl 20 gennaio 2016 nella partita tra Houston Rockets e Detroit Pistons l'hack viene applicato dall'allenatore dei Rockets J.B. Bickerstaff contro Andre Drummond per via della sua pessima percentuale dai liberi. Drummond arriv\u00f2 in questa partita a tirare 36 liberi (segnandone solo 13 e sbagliandone ben 23, record di tutti i tempi), record stagionale per l'NBA e terzo all time dopo le due gare di Howard da 39 liberi. In particolare all'inizio del terzo quarto Bickerstaff schier\u00f2 in campo K.J. McDaniels solamente per fare fallo su Drummond. McDaniels addirittura riusc\u00ec a realizzare 5 falli in 9 secondi.Nel 2017 la tecnica venne utilizzata durante i Playoffs dai giocatori degli Houston Rockets contro l'ala piccola degli Oklahoma City Thunder ovvero Andr\u00e9 Roberson. La tecnica si rivel\u00f2 vincente e fu di enorme aiuto ai Rockets per vincere la serie."}
{"id": "2162419", "revid": "228587", "url": "https://it.wikipedia.org/wiki?curid=2162419", "title": "Maskenzug", "text": "Maskenzug (Corteo di maschere) op.240, \u00e8 una polka di Johann Strauss (figlio).\nIl 25 novembre 1860, il pubblico viennese ebbe due possibilit\u00e0 per poter vedere e ascoltare Johann Strauss condurre la sua nuova polka \"Maskenzug\". Le due sedi scelte per ospitare l'evento erano molto diverse fra loro: di pomeriggio il lavoro fu eseguito nel programma di un concerto all'aria aperta nei \"Volksgarten\", mentre fu riascoltato in serata durante un ballo in maschera che si svolse negli sfarzosi ambienti del \"Redoutensaal\" nel palazzo dell'Hofburg a Vienna.\nStrauss era ritornato recentemente dalla sua quinta stagione di concerti a Pavlovsk, e fu proprio nella cittadina russa che la \"Maskenzug-polka\" venne ascoltata per la prima volta. Poich\u00e9 l'entusiasta pubblico russo presente in sala al momento dell'esecuzione marc\u00f2 con i piedi il ritmo della polka, il brano divenne noto come \"Trapp-polka\" (letteralmente polka del pestare)."}
{"id": "2162430", "revid": "2078958", "url": "https://it.wikipedia.org/wiki?curid=2162430", "title": "Elettorato attivo", "text": "In diritto l'elettorato attivo \u00e8 la capacit\u00e0 giuridica e la legittimazione ad esprimere, in genere tramite il proprio voto o comunque dichiarando in qualche modo la propria scelta, la preferenza per un candidato nell'elezione a cariche in genere pubbliche. Coincide in genere con il possesso del diritto di voto ed \u00e8 la base per la formazione delle liste elettorali (intese come elenchi degli elettori).\nLa legge elettorale definisce in pratica i requisiti che devono essere posseduti da un soggetto per potersi esprimere su uno o pi\u00f9 candidati in votazioni per l'elezione ad una carica. I requisiti, di grande variabilit\u00e0 nei diversi ordinamenti, afferiscono in genere all'et\u00e0, alla cittadinanza, alla posizione giudiziaria (in molti sistemi precedenti condanne per taluni reati, oppure una data condizione rispetto al diritto fallimentare, escludono il diritto di poter concorrere alle scelte), o ad altri elementi particolari. Ad esempio, in Italia la legge negava il diritto di voto ai gestori di case da gioco, mentre in altri sistemi un dato simile non era considerato.\nL'elettorato attivo nei vari ordinamenti.\nL'istituto in oggetto presenta sensibili differenze da un ordinamento all'altro e fra ordinamenti nazionali differenti. Per un approfondimento specifico si vedano le voci di seguito riportate.\nL'elettorato nell'ordinamento italiano.\nIn Italia godono di elettorato attivo tutti i cittadini che godono dei diritti civili e politici. \nNon hanno diritto al voto:"}
{"id": "2162434", "revid": "120016785", "url": "https://it.wikipedia.org/wiki?curid=2162434", "title": "Labadismo", "text": "Il Labadismo \u00e8 un movimento religioso protestante del XVII secolo, i cui tratti lo accomunano al Quietismo ed al Pietismo, del quale \u00e8 considerato precursore. Mentre il Pietismo in quanto tale \u00e8 nato e cresciuto nell'ambito delle chiese luterane, il Labadismo \u00e8 considerato suo parallelo nell'ambito delle chiese riformate (calviniste). Il nome deriva dal suo fondatore, \"Jean de Labadie\" (3.2.1610- 3.2.1674), Gesuita francese convertitosi al Calvinismo.\nVita di Jean de Labadie.\nJean de Labadie nasce nel 1610 a Bourg, vicino a Bordeaux (Francia). Cresce nell'ambito del Cattolicesimo e viene avviato al sacerdozio come Gesuita. Insoddisfatto dell'intellettualismo prevalente fra i Gesuiti del tempo ed alla ricerca di esperienze spirituali pi\u00f9 profonde, lascia l'ordine nel 1639. Viene dapprima attratto dalla vita comunitaria degli oratori di S. Filippo Neri, poi dai Giansenisti (che dopo un po' lo respingeranno). Parroco e predicatore in diverse diocesi della Francia del sud, predica la giustizia sociale, la rigenerazione spirituale e la separazione dalla mondanit\u00e0. L'accento insistente che pone sull'esigenza di una profonda vita spirituale personale lo porta ben presto in conflitto con l'establishment religioso del suo tempo.\nStanco del Cattolicesimo, si avvicina cos\u00ec alla fede delle comunit\u00e0 calviniste e a 40 anni, nel 1650, aderisce alla fede evangelica a Montauban. \u00c8 in questa citt\u00e0, e poi nel Principato di Orange che difende a viva voce i diritti della minoranza protestante di fronte alla legislazione sempre pi\u00f9 ad essa avversa promossa da Luigi XIV (che culminer\u00e0 nel 1685 con l'Editto di Fontainebleau, che revoca l'editto di Nantes e che toglie ai Protestanti la libert\u00e0 di culto).\nLabadie si trasferisce cos\u00ec a Ginevra, dove viene salutato come \"un secondo Calvino\". \u00c8 qui che comincia a dubitare del valore permanente del Cristianesimo istituzionale. A Ginevra organizza gruppi domestici di comunione fraterna, preghiera e studio biblico (conventicole) e, per questo viene severamente ammonito. Nel 1662 ha una polemica col pastore Fran\u00e7ois Turrettin (Turrettini), un ardente difensore dell'ortodossia calvinista, a proposito dell'interpretazione di un versetto dell\"'Apocalissi\".\nNel 1666 Labadie e diversi suoi discepoli si trasferiscono nei Paesi Bassi fra la comunit\u00e0 vallone di lingua francese di Middelburg. Qui continua la sua attivit\u00e0 di promozione del rinnovamento della chiesa attraverso gruppi di discepolato pratico, studio della Bibbia, incontri domestici e molto altro che non solo era nuovo nelle chiese riformate del tempo, ma anche visto con sospetto. Qui prende contatto con importanti figure e circoli di rinnovamento spirituale, fra i quali Comenio e Antoinette Bourignon.\nCon un'apertura di mente insolita per il periodo, Labadie \u00e8 cauto e rispettoso nei confronti dello zelo messianico fra gli Ebrei che era sorto nel 1667 con Sabbatai Zevi.\nNel 1669, a 59 anni, Labadie interrompe in grande misura i rapporti con le denominazioni cristiane stabilite e fonda ad Amsterdam una nuova comunit\u00e0 cristiana, che intende praticare la condivisione dei beni vissuta dall'antica comunit\u00e0 cristiana di Gerusalemme In tre case adiacenti raccoglie circa 60 persone che condividono il suo insegnamento. La persecuzione li spinge dopo solo un anno ad abbandonare l'iniziativa e si trasferiscono ad Herford in Germania. Qui la comunit\u00e0 si rafforza finch\u00e9 \u00e8 costretta a lasciare il luogo. Si muovono cos\u00ec fino ad Altona (allora in Danimarca, oggi un sobborgo di Amburgo), dove Labadie muore nel 1674.\nL'opera pi\u00f9 influente di Labadie \u00e8 \"La riforma della Chiesa attraverso il pastorato\" (1667), messa con la sua opera omnia all'Indice dei libri proibiti nel dicembre del 1700 da Innocenzo XI.\nLa comunit\u00e0 labadista.\nNella comunit\u00e0 labadista vi erano artigiani che generavano le sue entrate, sebbene pi\u00f9 uomini possibile erano inviate nei paesi vicini per evangelizzare. I bambini venivano presi in cura dalla comunit\u00e0. Le donne si occupavano delle necessit\u00e0 domestiche. Una stamperia si occupava di pubblicare e disseminare i molti scritti di Labadie e dei suoi colleghi. Curiosamente, lo scritto labadista pi\u00f9 noto non \u00e8 di Labadie, ma di una donna, Anna Maria van Schurman, poetessa e scienziata olandese, che scrive una giustificazione della sua rinuncia alla fama ed al successo per vivere in una comunit\u00e0 cristiana La Van Schurman era nota ai suoi giorni come \"La stella di Utrecht\" e diffusamente ammirata per i suoi talenti. Parlava e scriveva in cinque lingue, aveva prodotto un dizionario di Etiope, suonava molti strumenti musicali, decorava vetrate, ricamava e scriveva poesie. All'et\u00e0 di 62 anni rinuncia a tutto e si unisce ai labadisti.\nDopo la morte di Labadie, i suoi seguaci ritornano nei Paesi Bassi dove stabiliscono una comunit\u00e0 in una dimora signorile (il castello di Walta, a Wieuwerd in Frisia), che apparteneva alle tre sorelle van Aerssen van Sommelsdijck, aderenti della comunit\u00e0. Qui continuava la stampa delle opere di Labadie pi\u00f9 molte altre attivit\u00e0, inclusa l'agricoltura e la macinatura. Uno dei suoi membri, Hendrik van Deventer, esperto di chimica e medicina, istituisce nella stessa casa un laboratorio per cure mediche del quale pure si avvarr\u00e0 il re Cristiano V di Danimarca. Il van Deventer \u00e8 ricordato a tutt'oggi come un pioniere dell'ostetricia.\nAlla comunit\u00e0 labadista vengono registrati eminenti ospiti, come Sofia del Palatinato madre di Giorgio I di Gran Bretagna. Un altro \u00e8 William Penn, fondatore della colonia britannica della Pennsylvania e pioniere quacchero; un terzo \u00e8 il filosofo inglese John Locke.\nSono diversi pure i pastori riformati che lasciano la cura delle loro parrocchie per aderire alla comunit\u00e0 labadista di Wieuwerd. Essa raggiunge nel suo punto di maggior successo il numero di 600 membri. Riceve visitatori dall'Inghilterra, Italia, Polonia ed altri paesi, ma non tutti ne approvano la stretta disciplina ed il fatto che bisognasse mangiare ci\u00f2 che veniva loro posto dinnanzi. Comunit\u00e0 sorelle vengono stabilite pure in America. La Providence, una colonia labadista che viene stabilita nel Suriname, non ha successo. I Labadisti non erano in grado di affrontare le difficolt\u00e0 e le malattie del vivere nella giungla, e gli aiuti che provenivano dai Paesi Bassi spesso venivano depredati dai pirati.\nMaggiore successo hanno gli insediamenti nel \"Bohemia Manor\" in Cecil County, Maryland, che cresce fino a 200 membri. Negli anni 1690 un graduale declino della pratica della condivisione comunitaria la porta ad essere sospesa. Verso il 1730 sia gli insediamenti del Maryland che quelli della Frisia sono smantellati definitivamente, per essere assorbiti dal movimento dei Fratelli moravi del conte Von Zinzendorf.\nCredenze principali.\nLe principali credenze del movimento labadista seguono le persuasioni del loro fondatore, Labadie. In un impianto fondamentalmente calvinista con paralleli rilevanti al Pietismo ed all'Evangelicalismo. Esse mettono particolarmente in rilievo:\nRetaggio e influenza.\nWilliam Penn riporta nel suo diario l'incontro che ha con i Labadisti nel 1677 e fornisce alcune fra le ragioni per le quali queste persone avevano scelto di vivere uno stile di vita comunitario. La vedova di Labadie, Lucia, testimonia come, in giovent\u00f9, essa stessa avesse molto lamentato dell'insipienza del cristianesimo che vedeva attorno a s\u00e9. Udendo l'insegnamento di Labadie \u00e8 persuasa del bisogno che ha di unirsi a quella comunit\u00e0.\nL'approccio di Labadie alla spiritualit\u00e0 cristiana, ma non la condivisione dei beni e la separazione dalle chiese storiche, \u00e8 simile a quello del Pietismo tedesco. Philipp Jacob Spener, che nel 1661 aveva incontrato Labadie a Ginevra, approva per esempio ci\u00f2 che ispira Labadie, ma preferisce operare nell'ambito delle chiese stabilite. Nascono, per\u00f2, comunit\u00e0 pietiste che optano per la vita in comune. August Francke, professore all'universit\u00e0 di Halle, fonda nel 1696 un orfanotrofio da gestire comunitariamente condividendo i beni. L'esempio di Labadie ispira George Whitfield, predicatore e revivalista inglese.\nOpere di Labadie.\nLabadie \u00e8 l'autore di circa un centinaio di opere, le principali sono:"}
{"id": "2162438", "revid": "41629064", "url": "https://it.wikipedia.org/wiki?curid=2162438", "title": "Italia Insulare", "text": ""}
{"id": "2162440", "revid": "666668", "url": "https://it.wikipedia.org/wiki?curid=2162440", "title": "Ra\u00fal Campos", "text": "Carriera.\nCome pivot ha disputato le giovanili le giovanili nella formazione di \"Division de Honor\" del . Nella stagione 2008-09 \u00e8 passato a difendere i colori del , meritando la convocazione nella Nazionale Under-21 di calcio a 5 della Spagna giunta alle semifinali del campionato europeo di calcio a 5 Under-21 2008. Il 30 agosto 2021 \u00e8 stato incluso nella lista definitiva dei convocati alla Coppa del Mondo 2021, conclusa dalla Spagna ai quarti di finale. Il 28 dicembre 2021 \u00e8 stato incluso nella lista dei convocati per il Campionato europeo 2022."}
{"id": "2162441", "revid": "53588", "url": "https://it.wikipedia.org/wiki?curid=2162441", "title": "Labadisti", "text": ""}
{"id": "2162442", "revid": "53588", "url": "https://it.wikipedia.org/wiki?curid=2162442", "title": "Jean de Labadie", "text": ""}
{"id": "2162443", "revid": "172126", "url": "https://it.wikipedia.org/wiki?curid=2162443", "title": "Triangolo di Scarpa", "text": ""}
{"id": "2162450", "revid": "226458", "url": "https://it.wikipedia.org/wiki?curid=2162450", "title": "Alogenuri arilici", "text": "Gli alogenuri arilici sono composti organici aromatici e si presentano, a temperatura ambiente, come un liquido incolore oleoso o come solidi cristallini. Risultano insolubili in acqua e solubili in etere. La loro formula generale \u00e8 Ar-X (essendo Ar il gruppo arile e X l'alogeno).\nGli alogenuri arilici sono caratterizzati dal legame di un alogeno con un anello aromatico.\nI pi\u00f9 semplici sono i monoalogenuri arilici (clorobenzene, bromobenzene). In essi la sostituzione elettrofila aromatica avviene con pi\u00f9 difficolt\u00e0 rispetto al benzene poich\u00e9 l'anello aromatico \u00e8 pi\u00f9 povero di elettroni."}
{"id": "2162451", "revid": "599013", "url": "https://it.wikipedia.org/wiki?curid=2162451", "title": "Album FIDE", "text": "Gli album FIDE sono pubblicazioni dell'organo coordinatore a livello mondiale degli scacchi, la FIDE, che, attraverso la PCCC (\"Permanent Commission for Chess Composition\"), pubblica i migliori problemi e studi di scacchi relativi ad un determinato periodo (solitamente tre anni). \nStoria.\nIl primo album FIDE, relativo al triennio 1956-1958, fu pubblicato nel 1961 e conteneva 661 composizioni. I problemi e studi composti nel periodo 1914-1944 sono stati pubblicati, in tre album, dal 1972 al 1975. L'ultimo album, relativo agli anni 1998-2000, \u00e8 stato pubblicato in ottobre 2007. Sono stati pubblicati finora 19 album FIDE.\nPunteggio.\nUn gruppo di tre giudici valuta la qualit\u00e0 dei problemi o studi presentati e ciascun giudice pu\u00f2 assegnare da 0 a 4 punti; se la somma \u00e8 di almeno 8 punti la composizione viene pubblicata sull'album. Per ogni problema pubblicato viene assegnato un punto, mentre per ogni studio 1,67 punti. Quando un determinato compositore raggiunge 12 punti gli viene accordato il titolo per la composizione di Maestro FIDE. Occorrono 25 punti per diventare Maestro internazionale e 70 punti per diventare Grande Maestro.\nAttualmente sono previste nove categorie di composizioni, ciascuna con tre giudici: \nClassifica a punti dei compositori.\nSono riportate le prime 20 posizioni dell'ultima classifica ufficiale (2011)."}
{"id": "2162453", "revid": "71155", "url": "https://it.wikipedia.org/wiki?curid=2162453", "title": "Tredici giorni", "text": ""}
{"id": "2162456", "revid": "39884", "url": "https://it.wikipedia.org/wiki?curid=2162456", "title": "San Giovanni in Conca", "text": ""}
{"id": "2162460", "revid": "110157", "url": "https://it.wikipedia.org/wiki?curid=2162460", "title": "Federazione cestistica del Bangladesh", "text": "La Federazione cestistica del Bangladesh \u00e8 l'ente che controlla e organizza la pallacanestro in Bangladesh.\nLa federazione controlla inoltre la nazionale di pallacanestro del Bangladesh. Ha sede a Dacca e l'attuale presidente \u00e8 Abhijit Sarker.\n\u00c8 affiliata alla FIBA dal 1978 e organizza il campionato di pallacanestro del Bangladesh."}
{"id": "2162462", "revid": "339392", "url": "https://it.wikipedia.org/wiki?curid=2162462", "title": "Group Theatre", "text": ""}
{"id": "2162463", "revid": "7336", "url": "https://it.wikipedia.org/wiki?curid=2162463", "title": "Crescentina montanara", "text": ""}
{"id": "2162464", "revid": "830939", "url": "https://it.wikipedia.org/wiki?curid=2162464", "title": "Camillo D'Angelo", "text": "Biografia.\nNato a Pescara nel 1947, completa gli studi nella citt\u00e0 natale laureandosi nel 1971 in economia e commercio. Militante prima nel Partito Comunista Italiano, poi nei Democratici di Sinistra e, infine, nel Partito Democratico, il 25 maggio 2003 entra nel Consiglio Comunale divenendo assessore al bilancio sotto la giunta del sindaco Luciano D'Alfonso.\nNominato da quest'ultimo vice sindaco nel 2008, il 5 gennaio 2009, diviene sindaco di Pescara in seguito alla sospensiva per malattia presentata da D'Alfonso, che era stato tratto agli arresti il 16 dicembre dello scorso anno."}
{"id": "2162465", "revid": "767487", "url": "https://it.wikipedia.org/wiki?curid=2162465", "title": "\u00d3scar Iglesias", "text": "Carriera.\nPortiere cresciuto nelle giovanili del Azkar Lugo F\u00fatbol Sala, a dicembre 2008 \u00e8 inserito nella rosa che disputa la \"Division de Honor\", si \u00e8 cos\u00ec guadagnato la convocazione nella Nazionale di calcio a 5 della Spagna Under-21 giunta alle semifinali dello UEFA Under 21 Futsal Tournament 2008."}
{"id": "2162467", "revid": "7336", "url": "https://it.wikipedia.org/wiki?curid=2162467", "title": "Tigella modenese", "text": ""}
{"id": "2162469", "revid": "7336", "url": "https://it.wikipedia.org/wiki?curid=2162469", "title": "Chersc\u00e8nta modenese", "text": ""}
{"id": "2162470", "revid": "260215", "url": "https://it.wikipedia.org/wiki?curid=2162470", "title": "Sede titolare di Minori", "text": ""}
{"id": "2162471", "revid": "149727", "url": "https://it.wikipedia.org/wiki?curid=2162471", "title": "Parco delle basiliche", "text": ""}
{"id": "2162473", "revid": "767487", "url": "https://it.wikipedia.org/wiki?curid=2162473", "title": "Schatz-Walzer", "text": "Schatz-Walzer (Valzer del tesoro) op. 418, \u00e8 un valzer di Johann Strauss (figlio).\nFin dai primi anni del 1880 Johann Strauss, che gi\u00e0 aveva a suo carico una dozzina di operette, incluse le versioni francesi di \"Indigo und die vierzig rauber\" e \"Die Fledermaus\", si sent\u00ec pronto e sicuro per addentrarsi nel mondo dell'arte lirica che Strauss aveva sempre guardato con grande ammirazione.\nStrauss decise di comporre un'opera con ambientazione ungherese su una giovane zingara, basata sul romanzo \"Saffi\" dello scrittore e combattente per l'indipendenza ungherese J\u00f3kai M\u00f3r (1825-1904). L'autore declin\u00f2 ogni tentativo di Strauss a scrivere il libretto dell'opera, ma comunque affid\u00f2 il lavoro ad un altro ungherese, il librettista Ignatz Schnitzer (1839-1921). Il compositore e il librettista lavorarono insieme per due anni e quando l'opera fu finalmente terminata le venne dato il titolo \"Der Zigeunerbaron\" (Lo zingaro Barone).\nSebbene inizialmente il lavoro venne immaginato come un'opera per l\"Hof-Operntheater\", a causa di diversi ostacoli incontrati nel rappresentare \"Der Zigeunerbaron\" come opera, il lavoro venne poi ripresentato come operetta e, dopo una disputa sulla gestione dell'operetta fra l\"Hof-Operntheater\" ed il \"Theater an der Wien\", \"Der Zigeunerbaron\" ricevette la sua prima trionfante il 24 ottobre 1885 (la vigilia del sessantesimo compleanno del compositore).\nUna delle arie di maggiore bellezza dell'operetta \u00e8 quella che viene cantata da S\u00e1ndor Barinkay, il giovane esiliato e poi ritornato nella sua casa natale in Ungheria, quando finalmente ritrova il tesoro nascosto molti anni prima dal padre. Insieme a Saffi e Czipra, Barinkay canta il valzer dall'atto 2\u00b0 \"Ha, winkt di es di seht, es blinkt es klingt\". La melodia in questione rappresenta la parte principale del valzer che Johann Strauss rielabor\u00f2 sulle melodie della sua operetta e che intitol\u00f2 \"Schatz-walzer\" (valzer del tesoro).\nIl compositore stesso diresse per la prima volta in pubblico il suo valzer il 22 novembre 1885 durante un concerto di suo fratello Eduard Strauss nel Musikverein di Vienna. Circa una settimana prima, in maniera ironica, Strauss scrisse al librettista Schnitzer:\nvalzer 1&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key a \\minor \\time 6/8 \n \\tempo \\markup {\n \\column {\n r1 r8 r4 &lt;c e c'&gt;8-^ g'8. f16 e8 e8. d16 c8 c4( d8 e4) &lt;c e c'&gt;8-^ g'8. f16 e8 e8. d16 c8 d4( e8 f4)\n \\new Staff { \\key a \\minor \\time 6/8 \\clef bass\n&lt;/score&gt;"}
{"id": "2162475", "revid": "1745361", "url": "https://it.wikipedia.org/wiki?curid=2162475", "title": "Crescenta", "text": ""}
{"id": "2162476", "revid": "33689", "url": "https://it.wikipedia.org/wiki?curid=2162476", "title": "Fort Yukon (Alaska)", "text": ""}
{"id": "2162477", "revid": "599013", "url": "https://it.wikipedia.org/wiki?curid=2162477", "title": "Clorotetraciclina", "text": "La clorotetraciclina (o aureomicina) \u00e8 un antibiotico tetraciclinico, ad azione batteriostatica, e fu la prima tetraciclina ad essere scoperta. In Italia \u00e8 venduta dalla societ\u00e0 farmaceutica Wyeth Lederle con il nome commerciale di \"Aureomicina\" nella forma farmacologica di unguento al 3% di concentrazione di principio attivo. Esistono anche preparazioni per uso oftalmico contenenti l'1% di antibiotico.\nChimica.\nClortetraciclina si presenta come una polvere giallastra, priva di odore, scarsamente solubile in acqua e in alcoli, praticamente insolubile nell'acetone, nel cloroformio e nel diossano. Il composto si scioglie invece con facilit\u00e0 in soluzioni di idrossidi alcalini e carbonati.\nStoria.\nClortetraciclina fu scoperta nel 1945 dal dottor Benjamin Duggar. Duggar stava focalizzato le sue ricerche sui microrganismi presenti nel suolo. Dopo aver testato pi\u00f9 di 3.500 ceppi di batteri e funghi del suolo, nel 1945 test\u00f2 un campione di un campo agricolo sperimentale (\"Sanborn Field\"), all'Universit\u00e0 del Missouri. \nIl nome commerciale deriva dal batterio che la produce, lo \"Streptomyces aureofaciens\" (appartenente al \"phylum\" degli Actinobacteria).\nFarmacodinamica.\nClortetraciclina, cos\u00ec come le altre molecole della medesima classe, agisce bloccando il trasporto degli aminoacidi dall'aminoacil-t-RNA ai ribosomi impedendo il legame con la subunit\u00e0 30S. Viene cos\u00ec impedita la formazione della catena peptidica e pertanto la stessa sintesi delle proteine.\nLo spettro d'azione comprende germi Gram-positivi e Gram-negativi ed \u00e8 sostanzialmente sovrapponibile a quello delle altre tetracicline, in particolare della tetraciclina cloridrato, anche se clortetraciclina sembra essere un poco meno attiva rispetto a molti batteri gram negativi. \nTra i germi sensibili troviamo le Rickettsiae, i cocchi, gli actinomiceti, i micobatteri e diversi protozoi, tra cui in particolare le spirochete, l'entamebe ed i tricomonadi.\nNegli anni si \u00e8 verificata la comparsa di numerosi ceppi batterici resistenti all'antibiotico.\nResistenza.\nLa comparsa di resistenza alle tetracicline pu\u00f2 essere mediata da diversi meccanismi comprendenti una alterazione del sito bersaglio delle tetracicline, un'inattivazione da produzione di enzimi inattivanti, una ridotta permeabilit\u00e0 batterica alla tetraciclina, oppure un aumentato efflusso attivo che induce l'uscita della tetraciclina dalla cellula mediante pompe attive.\nIn molti casi si verifica una combinazione di questi meccanismi.\nTossicologia.\nLa DL50 nel topo e nel ratto per via endovenosa \u00e8 risultata rispettivamente pari a 130\u00a0mg/kg peso corporeo e 118\u00a0mg/kg. Per via orale i valori riscontrati sono stati rispettivamente 1500\u00a0mg/kg peso corporeo e superiori a 3000\u00a0mg/kg.\nUsi clinici.\nLa clorotetraciclina viene utilizzata nell'uomo per il trattamento delle piodermiti e di altre infezioni cutanee superficiali sostenute da batteri piogeni (streptococchi, stafilococchi e pneumococchi).\nIn ambito veterinario \u00e8 utilizzata in molte specie per il trattamento delle infezioni del tratto respiratorio, urogenitale e gastrointestinale e per la cura della congiuntivite nei gatti.\nEffetti collaterali ed indesiderati.\nIn corso di trattamento in un numero limitato di soggetti possono comparire fenomeni di sensibilizzazione, rash cutaneo, prurito, irritazione e senso di bruciore.\nControindicazioni.\nLa molecola \u00e8 controindicata nei soggetti che presentano ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmacologica.\nGravidanza e allattamento.\nIl profilo di sicurezza di clortetraciclina nelle donne in stato di gravidanza non \u00e8 stato completamente chiarito.\nIl composto pu\u00f2 essere somministrato in questa categoria di persone solo nei casi di effettiva necessit\u00e0."}
{"id": "2162478", "revid": "290948", "url": "https://it.wikipedia.org/wiki?curid=2162478", "title": "Aureomicina", "text": ""}
{"id": "2162486", "revid": "767487", "url": "https://it.wikipedia.org/wiki?curid=2162486", "title": "Proteina SNARE", "text": "Le proteine SNARE costituiscono una famiglia di proteine integrali di membrana con pi\u00f9 di 35 membri, localizzati in specifici comparti sub-cellulari.\nSono dei recettori di SNAP \n(SNAP= Soluble NSF Attachment Protein dove la sigla NSF indica una ATPasi e significa fattore sensibile alla N-etilmaleimide), da cui l'acronimo SNARE (SNAP REceptor).\nBench\u00e9 variabili in dimensione e struttura, tutte le proteine SNARE contengono nel loro dominio citosolico un segmento di circa 70 aminoacidi disposti in eptadi ripetute chiamato \"motivo SNARE\".\nLe proteine SNARE si differenziano tra loro nella regione N-terminale e si dividono dunque in vari subgruppi\nper la presenza o assenza di domini che possono variare in lunghezza e mostrare dei fold differenti ed indipendenti fra di loro.\nLe SNARE sono coinvolte nei processi di trasporto vescicolare e possono essere divise in due categorie: v-SNARE, incorporate nelle membrane delle vescicole di trasporto durante il processo di gemmazione, e t-SNARE, situate nella membrana del compartimento bersaglio.\nFunzione.\nLa funzione delle SNARE \u00e8 quella di mediare l'aggancio delle vescicole con la membrana del compartimento che deve ricevere il carico. Le SNARE meglio studiate sono quelle coinvolte nel rilascio dei neurotrasmettitori a livello della membrana presinaptica del neurone. \nLa membrana plasmatica del neurone contiene due \"t-SNARE\", (la sintaxina e la SNAP-25), mentre la membrana della vescicola sinaptica contiene una singola \"v-SNARE\" (la sinaptobrevina). Quando vescicola e membrana si avvicinano, le proteine SNARE interagiscono tra loro a formare fasci di quattro filamenti. Ogni fascio \u00e8 costituito da due \u03b1-eliche della SNAP-25, una \u03b1-elica della sintaxina e una dalla sinaptobrevina.\nIl fascio, cos\u00ec strettamente intrecciato, tira i due doppi strati lipidici adiacenti. Quando il doppio strato delle due membrane si fonde, le SNARE che prima sporgevano dalle membrane separate si trovano ora nella stessa membrana cellulare. \nLa dissociazione del complesso di SNARE a quattro filamenti \u00e8 opera della proteina citosolica NSF, che si attorciglia attorno al fascio e lo spezza letteralmente."}
{"id": "2162487", "revid": "92723", "url": "https://it.wikipedia.org/wiki?curid=2162487", "title": "Diocesi di Minori", "text": "La diocesi di Minori (in latino: \"Dioecesis Minorensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi era posta sul versante meridionale della penisola sorrentina, lungo la costiera amalfitana, e comprendeva il solo abitato di Minori ed il territorio circostante. La diocesi era molto piccola, cos\u00ec come le altre due diocesi nelle vicinanze di Minori, ossia Ravello e Scala. \u00abSembra altronde incredibile - scrive Matteo Camera - come abbiansi potuto erigere contemporaneamente tre vescovadi alla distanza di circa un miglio, come furono Scala, Ravello e Minori\u00bb.\nCattedrale della diocesi era l'attuale basilica di Santa Trofimena. Il capitolo era composto, nel Settecento, da 5 dignitari (arcidiacono, cantore, primicerio, arciprete e decano) e 15 canonici.\nStoria.\nSecondo quanto riferisce Ferdinando Ughelli, la diocesi di Minori venne eretta sul finire del X secolo, in occasione dell'elevazione di Amalfi a sede metropolitana; tale erezione fu confermata da papa Giovanni XV, che il 30 novembre 987 consacr\u00f2 primo arcivescovo Leone II nella basilica lateranense a Roma. Nello stesso anno furono erette a sedi vescovili, suffraganee dell'arcidiocesi di Amalfi, le citt\u00e0 di Scala, Minori, Lettere e Capri.\nIl primo vescovo fu Sergio, consacrato dal metropolita Leone II nel 987. Dopo di lui \u00e8 noto il vescovo Orso, che ricevette dai duchi amalfitani Giovanni e Sergio la conferma di tutte le donazioni che erano state fatte alla chiesa di Santa Trofimena. Segue il vescovo Giaquinto (o Giacinto), menzionato nel diploma delle donazioni fatte dalla moglie del duca Roberto a favore della chiesa di Santa Trofimena nel 1069, e che dieci anni dopo prese parte al concilio Lateranense III, convocato a Roma da papa Alessandro III. Mauro De Monte \u00e8 il vescovo pi\u00f9 noto di questa prima fase della storia della diocesi di Minori; menzionato in diversi diplomi dell'epoca, ricevette dal duca Ruggero, nel 1092, conferma e ampliamento delle donazioni fatte alla sua Chiesa, e nel 1103 fu trasferito alla sede metropolitana di Amalfi. Si segnala ancora il vescovo Costantino, che nel 1127 pubblic\u00f2 delle disposizioni affinch\u00e9 tutti i preti e i chierici della sua diocesi vivessero sotto un'unica regola.\nUna cinquantina furono i vescovi di Minori, molti dei quali uomini dotti e pii, tra cui diversi religiosi, in particolare domenicani, generosi e munifici nei confronti della piccola diocesi. Si ricorda in particolare il vescovo Ambrogio Catarino Politi, autore di diverse opere di carattere teologico e polemico nei confronti del luteranesimo. L'ultimo vescovo fu il benedettino Serafino Vitale, alla cui morte (1801) la diocesi rimase a lungo vacante.\nIl 27 giugno 1818, in seguito al concordato tra papa Pio VII e Ferdinando I, la diocesi fu soppressa ed il suo territorio aggregato a quello dell'arcidiocesi di Amalfi in forza della bolla \"De utiliori\" dello stesso papa Pio VII.\nDal 1969 Minori \u00e8 annoverata tra le sedi vescovili titolari della Chiesa cattolica; dal 27 aprile 2004 l'arcivescovo, titolo personale, titolare \u00e8 Mario Giordana, gi\u00e0 nunzio apostolico in Slovacchia."}
{"id": "2162503", "revid": "1488473", "url": "https://it.wikipedia.org/wiki?curid=2162503", "title": "Mausoleo di Cesare Battisti", "text": "Il mausoleo di Cesare Battisti si trova sulla collina del Doss Trento, \u00e8 stato progettato dall'architetto Ettore Fagiuoli nel 1935 ed inaugurato il 26 maggio di quell'anno \u2013 alla presenza di Vittorio Emanuele III di Savoia e di Achille Starace, segretario del PNF \u2013 con la traslazione del Caduto dal cimitero di Trento.\nStoria.\nDopo la condanna a morte di Cesare Battisti vi \u00e8 la volont\u00e0 di onorarne la memoria. Tale desiderio si attua nell'aprile 1922 grazie alla legge per l'erezione a Trento di un monumento a lui dedicato. L'anno precedente lo Stato italiano aveva concesso gratuitamente il Doss Trento alla citt\u00e0. Successivamente si accende un lungo dibattito sulla scelta della forma architettonica. \nFra il 1925 e il 1926 il progetto del mausoleo viene affidato all'architetto veronese Ettore Fagiuoli: egli dovr\u00e0 rispettare le indicazioni fornite dalla commissione nazionale appositamente nominata, che suggerisce modelli classici e celebrativi. Nel 1926 il lavoro viene approvato.\nLe difficolt\u00e0 a reperire finanziamenti e la reticenza del fascismo nei confronti della figura di Battisti pongono un freno al prosieguo del progetto, che riprender\u00e0 nel 1933 quando la commissione invita l'architetto Fagiuoli a consegnare il disegno definitivo.\nNel marzo del 1934 iniziano i lavori di costruzione del mausoleo. Nella primavera dell'anno successivo il monumento \u00e8 pronto per l'inaugurazione. Il 26 maggio 1935 i familiari consegnano le spoglie di Battisti al podest\u00e0 di Trento Mario Scotoni e il giorno stesso ha luogo la cerimonia ufficiale, alla presenza del re Vittorio Emanuele III e del Ministro dei Lavori Pubblici Luigi Razza, in rappresentanza del governo.\nNel 1938 gli architetti Mario Cereghini, Giovanni Muzio, Giancarlo Maroni e Adalberto Libera presentano un progetto per la costruzione di un'Acropoli Alpina, complesso monumentale ispirato ad un castrum romano che doveva raccordarsi col mausoleo. L'Acropoli non vide mai la luce, rimane solamente la strada d'accesso e un'ex casermetta austriaca che dal 1958 ospita il Museo nazionale storico degli Alpini.\nStruttura.\nIl monumento poggia su una base circolare ispirata al mondo classico sulla quale si trova un porticato, costituito da sedici colonne alte pi\u00f9 di dieci metri in pietra chiara unite da una trabeazione con l'epigrafe di Giuseppe Gerola:\nLe colonne formano una corona circolare che accoglie al suo interno l'ara in porfido recante le scritte \"\"12 luglio 1916\" e \"Cesare Battisti\"\".\nTre grandi aperture conducono all'interno del mausoleo. Nell'ipogeo \u00e8 posta la cella di forma ellittica che accoglie le spoglie di Battisti. In una nicchia vi \u00e8 il busto di marmo realizzato dallo scultore trentino Eraldo Fozzer."}
{"id": "2162504", "revid": "108559", "url": "https://it.wikipedia.org/wiki?curid=2162504", "title": "Sandewalde bei G\u00f3ra", "text": ""}
{"id": "2162510", "revid": "101175", "url": "https://it.wikipedia.org/wiki?curid=2162510", "title": "Simone Grotzkyj Giorgi", "text": ""}
{"id": "2162511", "revid": "125880061", "url": "https://it.wikipedia.org/wiki?curid=2162511", "title": "Blood Sword", "text": "Blood Sword (\"Blood Sword\") \u00e8 una serie di librogame creata da Oliver Johnson e Dave Morris e pubblicata in originale da \"Knight Books\" alla fine degli anni ottanta; in Italia la serie \u00e8 stata pubblicata dalle Edizioni EL negli anni ottanta e da Edizioni Librarsi a partire dal 2018. I libri sono illustrati da Russ Nicholson e le mappe sono opera di Geoff Wingate. \u00c8 ambientato nel mondo di \"Legend\", gi\u00e0 ideato per il gioco di ruolo Dragon Warriors.\nIl mondo di Legend.\nIl mondo di \"Legend\" - termine che non appare nella versione italiana della saga - ha numerosi elementi in comune con quello del X secolo e XI secolo, con la forte presenza di elementi delle mitologie cristiana, greca, romana, vichinga e araba. I Crociati della \"Vera Fede\" (religione analoga al cristianesimo) hanno sconfitto i Ta'ashim (seguaci di una religione analoga all'islam) e hanno conquistato l'Outremer. Man mano che si avvicina l'anno 1000, si fa largo tra la gente il fervore millenarista.\nLa trama.\nDopo essere uscito vittorioso dai labirinti di Krarth (libro 1), in cui ogni tredici mesi si tiene una sfida mortale, il protagonista - un eroe o un gruppo di eroi appartenenti alla Vera Fede - \u00e8 coinvolto in una sanguinosa battaglia contro un branco di licantropi (libro 2). Sconfitti i licantropi, il protagonista riceve un fodero ingioiellato da un arpista morente - \u00e8 il fodero della Spada della Vita, soprannominata \"Blood Sword\" nelle leggende popolari. Il protagonista \u00e8 chiamato a ritrovare le parti mancanti della spada - prima l'elsa, poi la lama - per sconfiggere i Veri Maghi, che hanno perso la vita nel grande cataclisma detto \"Blasting\" seicento anni prima, e ora vogliono tornare nel mondo dei mortali per imporre il loro potere. Solo Blood Sword, la nemesi dei morti viventi, si frappone tra i Maghi e il loro obiettivo finale. Il protagonista si mette quindi in viaggio verso nord per giungere a Wyrd, il regno dove il Re Stregone custodisce l'elsa dentro il suo Palazzo dell'Eterno Imbrunire. Sconfitto il Re Stregone e impadronitosi dell'elsa, il protagonista si imbarcher\u00e0 per Crescentium, capitale dei Principati della Crociata e principale porto dell'Outremer (libro 3). Grazie all'aiuto di validi alleati - tra cui il saggio guaritore Emeritus e il capo della Setta degli Assassini Marijah, \u1e24asan-i \u1e62abb\u0101\u1e25 - riuscir\u00e0 ad impadronirsi della lama. Ma il suo vecchio nemico Aiken - un guerriero yamatese, noto nelle terre occidentali col nome di Icon l'Empio - riuscir\u00e0 a coglierlo di sorpresa: il protagonista riuscir\u00e0 a sconfiggerlo per la seconda volta, ma Icon cadr\u00e0 attraverso il Polo della Morte fino a Sheol, il mondo dell'oltretomba, portando Blood Sword con s\u00e9. Cos\u00ec il protagonista dovr\u00e0 avventurarsi in Sheol (libro 4), un regno oltremondano composto da luoghi e creature infernali tratti da diverse mitologie, dove un uomo misterioso chiamato il Viaggiatore lo guider\u00e0 attraverso un lungo e pericoloso viaggio che avr\u00e0 termine davanti all'arcangelo Azrael, il guardiano del mondo dei morti. Qui il protagonista scoprir\u00e0 che il Viaggiatore altri non \u00e8 che il suo arcinemico Icon: lo sconfigger\u00e0 per la terza ed ultima volta e recuperer\u00e0 cos\u00ec Blood Sword. Nell'ultimo libro, mentre il continente aspetta con terrore la fine del mondo, il protagonista si rimette nuovamente in viaggio verso nord per giungere alla cittadella di Spyte, dove i Veri Maghi si reincarneranno alla mezzanotte della Vigilia d'Inverno. Grazie all'aiuto di Karunaz - un nobile guerriero Ta'ashim, figlio dell'ormai defunto Hasan-i-Sabbah - il protagonista sconfigge i Veri Maghi: il millennio ha termine e l'umanit\u00e0 \u00e8 salva. Il protagonista incontra nuovamente l'arpista, e in lui riconosce l'arcangelo Abdiel, colui che aveva forgiato la Spada millenni addietro: il Giorno del Giudizio \u00e8 giunto e il protagonista \u00e8 ricompensato con la vita eterna in Paradiso.\nModalit\u00e0 di gioco.\nQuesta serie differisce dai \"Fighting Fantasy\" e \"Scegli la tua avventura\" dell'epoca ed \u00e8 strutturata per il gioco cooperativo (anche se un giocatore pu\u00f2 controllare pi\u00f9 di un personaggio alla volta).\nUn gruppo pu\u00f2 essere composto da quattro membri diversi. I giocatori possono scegliere se interpretare un Saggio, uno Stregone, un Ladro o un Guerriero: ognuna di queste classi offre diverse possibilit\u00e0 e presenta diversi vantaggi nel corso dell'avventura. I personaggi avanzano di livello e ottengono nuovi poteri man mano che la serie prosegue da un libro all'altro.\nNel corso della narrazione alcuni paragrafi, diretti specificamente ad uno soltanto dei personaggi, possono essere letti da uno soltanto dei giocatori, che ottiene cos\u00ec informazioni che \u00e8 libero di condividere o meno con gli altri.\nCombattimento.\nIl combattimento si svolge su mini-mappe composte da quadrati: ai personaggi \u00e8 data la libert\u00e0 di effettuare scelte tattiche per sconfiggere gli avversari, il che aggiunge una dimensione di realismo al gioco. Il sistema di gioco, dal canto suo, descrive il comportamento in linea generale dei nemici, in modo che i giocatori possano organizzare gli scontri senza l'ausilio di un gamemaster. La strategia degli avversari, qualora possieda poteri differenti dal semplice attacco di base, \u00e8 gi\u00e0 delineata dalle istruzioni, o in certi casi viene determinata da un tiro di dadi. La maggior parte degli scontri prevede per i personaggi la possibilit\u00e0 di fuggire, purch\u00e9 il gruppo prenda tale decisione all'unanimit\u00e0.\nA volte ci si poteva imbattere in una mappa con ostacoli non attraversabili e i personaggi dovevano girarvi attorno o quadrati impossibili da attraversare dai giocatori, ma non dai mostri (es. carboni ardenti), o viceversa caselle sulle quali i giocatori possono muoversi, ma precluse agli avversari.\nCaratteristiche.\nLe caratteristiche dipendono dal livello. Ci\u00f2 semplifica la giocabilit\u00e0, ma in questo modo non si pu\u00f2 adattare il personaggio ai propri gusti, per esempio rendendolo un combattente leggermente migliore sacrificando punti di altre caratteristiche.\nDeclino e rinascita.\nLe avventure di Blood Sword sono considerate librogame avanzati, anche in quanto riflettono maggior passione e dedizione del normale da parte degli autori. All'epoca della pubblicazione molti giocatori stavano abbandonando i librogame in favore dei GdR pi\u00f9 completi; ci\u00f2 ha contribuito a rendere gli ultimi volumi (in Inghilterra: in Italia sono pi\u00f9 diffusi) abbastanza rari e ricercati in virt\u00f9 del loro valore affettivo e del fattore nostalgia, allorch\u00e9 si \u00e8 cominciato a riscoprire le gioie dei librogame dopo alcuni anni di disinteresse.\nA partire dal 2014 l'autore Dave Morris ha ripubblicato l'intera serie, correggendo alcuni problemi presenti nel regolamento originale e aggiungendo elementi nuovi alla trama. Le nuove edizioni sono pubblicate in Italia da Edizioni Librarsi e presentano una nuova traduzione e una diversa veste grafica."}
{"id": "2162512", "revid": "196390", "url": "https://it.wikipedia.org/wiki?curid=2162512", "title": "Kunio Ogawara", "text": ""}
{"id": "2162515", "revid": "36426", "url": "https://it.wikipedia.org/wiki?curid=2162515", "title": "Saline Lorenesi", "text": "Le Saline Lorenesi si trovano all'estremit\u00e0 sud-orientale del territorio comunale di Castiglione della Pescaia. La loro ubicazione \u00e8 ai margini della Riserva naturale Diaccia Botrona, nei pressi della Pineta del Tombolo, non lontano dal Forte delle Marze che rientra nel territorio comunale di Grosseto.\nStoria.\nLe saline furono costruite nel 1758 durante i lavori di bonifica della pianura grossetana. L'opera fu fortemente voluta dai Lorena, nonostante lo scetticismo di Leonardo Ximenes che portava avanti i lavori di bonifica e di canalizzazione dell'antico Lago Prile, che sorgeva nell'area pianeggiante tra Castiglione della Pescaia e Grosseto.\nNell'insieme, le saline settecentesche si estendevano su una superficie superiore ai 400 m2 ed erano in grado di produrre enormi quantit\u00e0 di sale, tanto da soddisfare sia il mercato interno che quello esterno: il sale destinato alle esportazioni veniva temporaneamente stoccato presso un deposito ricavato nel Casello idraulico di Castiglione della Pescaia, prima di essere imbarcato nelle navi in partenza dal Porto di Castiglione della Pescaia e trasportato a destinazione via mare.\nTuttavia, l'ubicazione delle saline nell'immediato retroterra delle Marze, che aveva lasciato perplesso anche lo Ximenes che conduceva i lavori di bonifica, e gli elevati costi di produzione del sale portarono alla loro chiusura e dismissione che nel 1791 risultava gi\u00e0 accertata.\nDescrizione.\nLe Saline Lorenesi sono riconoscibili per la presenza di ruderi di edifici, ove in passato avvenivano i processi lavorativi, oltre all'area in cui veniva raccolta l'acqua salmastra.\nGli edifici si presentano oramai privi dei tetti di copertura, con planimetria rettangolare e articolazione su uno o pi\u00f9 livelli continui. La loro ubicazione tra la parte pi\u00f9 interna della Pineta del Tombolo e le acque palustri della Riserva naturale Diaccia Botrona li rende ben visibili anche a distanza."}
{"id": "2162516", "revid": "19933", "url": "https://it.wikipedia.org/wiki?curid=2162516", "title": "Cento Giorni", "text": ""}
{"id": "2162518", "revid": "108559", "url": "https://it.wikipedia.org/wiki?curid=2162518", "title": "Guhrau", "text": ""}
{"id": "2162524", "revid": "110157", "url": "https://it.wikipedia.org/wiki?curid=2162524", "title": "Federazione cestistica del Bhutan", "text": "La Federazione cestistica del Bhutan \u00e8 l'ente che controlla e organizza la pallacanestro in Bhutan.\nLa federazione controlla inoltre la nazionale di pallacanestro del Bhutan e ha sede a Thimphu.\n\u00c8 affiliata alla FIBA dal 1983 e organizza il campionato di pallacanestro del Bhutan."}
{"id": "2162526", "revid": "31886", "url": "https://it.wikipedia.org/wiki?curid=2162526", "title": "Made in England (album Elton John)", "text": "Made in England \u00e8 il trentasettesimo album (il venticinquesimo in studio) dell'artista britannico Elton John, pubblicato il 20 marzo 1995.\nIl disco.\nRegistrato agli AIR Studios di Londra, \u00e8 dedicato alla memoria di Denis Gauthier e Peter Williams, oltre che al compagno e futuro marito di Elton, David Furnish (conosciuto nel 1993). Questo album vuole rappresentare un ritorno alle origini: la star britannica intende votarsi al riutilizzo di strumenti classici e all'abbandono dell'elettronica che aveva dominato gran parte della scena musicale mondiale negli anni Ottanta e Novanta. Per questo scopo, vengono richiamati il produttore Greg Penny e soprattutto il fidato arrangiatore Paul Buckmaster, che aveva curato gli arrangiamenti di album come \"Elton John\" (1970), \"Tumbleweed Connection\" (1970), \"Madman Across the Water\" (1971) e \"Blue Moves\" (1976). Molti testi di Bernie Taupin, inoltre, recano un'impronta maggiormente riflessiva, gi\u00e0 sperimentata nell'LP del 1992 \"The One\". Di conseguenza, le composizioni eltoniane risultano molto articolate, culminando in brani di deciso spessore artistico come \"Believe\" e \"Belfast\".\nIn ogni caso, la presenza dell'elettronica viene limitata, ma non del tutto eliminata; ci\u00f2 nonostante, \"Made in England\" rappresenta un altro successo per Elton John, soprattutto in Europa, raggiungendo la numero 3 nel Regno Unito, la numero 4 in Germania, la numero 2 in Francia e la numero 4 in Italia (dall'altra parte dell'Atlantico conseguir\u00e0 una numero 13 USA). Furono inoltre pubblicati quattro singoli: la gi\u00e0 citata \" Believe\", la title track \"Made in England\", \"Blessed\" e \"Please\"; \"Pain\" fu pubblicata come singolo promo esclusivamente negli USA. \"Believe\" venne eseguita nel 1994 (in anteprima) al Greek Theatre di Los Angeles nel corso di un concerto con Ray Cooper; in seguito, nel novembre dello stesso anno, fu inserita nella scaletta di un tour che tocc\u00f2 il Regno Unito, la Francia, l'Italia e il Giappone.\nCuriosamente, tutti i brani, ad eccezione della title track, risultano formati da una sola parola.\nOuttakes.\nCi sono numerose outtakes provenienti dalle sessioni di registrazione di \"Made in England\". Alcune di queste sono \"Building a Bird\", \"Leaves\", \"Hell\", \"Skin\", \"Tick-Tock\", \"Red\", \"Live Like Horses\", versioni alternative di \"Belfast\" e \"Believe\". \"Red\" venne inclusa nella compilation francese \"Sol En Si\", mentre una versione di \"Live Like Horses\" fu inserita nell'album del 1997 \"The Big Picture\". \"Building a Bird\", inoltre, fu registrata e cantata da Nigel Olsson per il suo album del 2001 \"Move the Universe\" (distribuito esclusivamente in Giappone). Il resto delle outtakes non \u00e8 stato ancora pubblicato ufficialmente.\nClassifiche.\nAlbum\nBelieve\nBlessed\nMade In England"}
{"id": "2162527", "revid": "253269", "url": "https://it.wikipedia.org/wiki?curid=2162527", "title": "Luke Edwards", "text": "Biografia.\nAttore sin da bambino ha ricevuto nella sua carriera 4 \"nomination\" di cui 3 per quanto riguarda gli \"Young Artist Awards\" e 1 per i \"Saturn Award\"."}
{"id": "2162530", "revid": "3732", "url": "https://it.wikipedia.org/wiki?curid=2162530", "title": "Bikila Abebe", "text": ""}
{"id": "2162533", "revid": "101175", "url": "https://it.wikipedia.org/wiki?curid=2162533", "title": "Campetella Racing Junior", "text": ""}
{"id": "2162534", "revid": "287204", "url": "https://it.wikipedia.org/wiki?curid=2162534", "title": "Terme Erculee", "text": "Le terme Erculee furono le pi\u00f9 grandi terme della citt\u00e0 romana di \"Mediolanum\" (la moderna Milano). Vennero erette tra la fine del III secolo e l'inizio del IV secolo dall'imperatore Massimiano, il cui appellativo specifico era \"Erculeo\", da cui le terme prendono il nome, nell'epoca in cui \"Mediolanum\" fu capitale dell'Impero romano d'Occidente (ruolo che ricopr\u00ec dal 286 d.C. al 402 d.C.). Le terme Erculee vennero realizzate nella parte nord orientale di \"Mediolanum\", nei pressi di Porta Orientale romana, nell'area conosciuta come \"ampliamento massiminianeo\", ovvero nei nuovi quartieri che furono realizzati dall'imperatore Massiminiamo con lo scopo di ingrandire la citt\u00e0. Le terme Erculee sono quindi uno degli esempi pi\u00f9 tipici di terme romane imperiali. Le terme andarono poi completamente distrutte durante le invasioni barbariche del V secolo oppure per opera dell'imperatore Federico Barbarossa durante l'assedio di Milano del 1162, che comport\u00f2 la distruzione della citt\u00e0. \nScavi effettuati nel XX secolo fecero scoprire l'esatta ubicazione delle terme Erculee, che erano situate vicino alla moderna piazza San Babila, tra gli attuali corso Vittorio Emanuele e corso Europa. Le terme Erculee misuravano 127 metri di lunghezza e 112 di larghezza (con una superficie complessiva di 14\u00a0500\u00a0m\u00b2), e possedevano muri spessi fino a un metro e mezzo. Sembra che le acque con cui si alimentavano provenissero dal corso dell'Acqualunga (roggia che proveniva da nord-est) oppure dal fiume Seveso. Sappiamo che la loro struttura complessiva assomigliava molto a quella delle Terme Imperiali di Treviri. \nDelle terme Erculee rimangono alcuni resti, portati alla luce soprattutto grazie agli scavi effettuati per la costruzione di un parcheggio sotterraneo in largo Corsia dei Servi. Molti reperti un tempo appartenenti alle terme Erculee sono conservati presso il Civico museo archeologico di Milano. Presso la chiesa di San Vito in Pasquirolo sono stati ritrovate porzioni di mosaici un tempo appartenenti ai suoi pavimenti; nei suoi giardini \u00e8 anche conservato un tratto di muro appartenente all'antica struttura romana.\nStoria.\nQuando Diocleziano decise di dividere l'Impero romano in due, scelse per s\u00e9 l'Impero romano d'Oriente, con capitale \"Nicomedia\", mentre il suo \"collega\" Massimiano si mise a capo dell'Impero romano d'Occidente scegliendo come residenza e capitale \"Mediolanum\", la moderna Milano (286 d.C.). In questa occasione il nome della citt\u00e0 fu cambiato in \"Aurelia Augusta Mediolanum\". \n\"Mediolanum\" rimase capitale dell'Impero romano d'Occidente fino al 402 d.C., quando la corte imperiale fu trasferita a Ravenna, in quanto considerata pi\u00f9 difendibile e meglio collegata a Costantinopoli. L'imperatore prese questa decisione dopo l'assedio di Milano del 402, che fu opera di Alarico, re dei Visigoti.\nL'imperatore Massimiano abbell\u00ec \"Mediolanum\" con vari monumenti, tra cui il palazzo imperiale romano di Milano, il circo romano di Milano e le terme Erculee, che presero il nome da \"Erculeo\", appellativo specifico di Massimiano. \nLe terme Erculee vennero realizzate nella parte nord orientale di \"Mediolanum\", nei pressi di Porta Orientale romana, nell'area conosciuta come \"ampliamento massiminianeo\", ovvero nei nuovi quartieri che furono realizzati dall'imperatore Massiminiamo con lo scopo di ingrandire la citt\u00e0. Le terme Erculee, che sono quindi uno degli esempi pi\u00f9 tipici di terme romane imperiali, avevano un aspetto cos\u00ec monumentale da ricordare le terme presenti a Roma, nonostante queste ultime erano di dimensioni maggiori. L'imperatore Massimiano voleva infatti delle terme adeguate al palazzo imperiale romano di Milano, da poco edificato.\nL'\"ampliamento massimianeo\" di \"Mediolanum\" \u00e8 ricordato da Ausonio, poeta dell'epoca dell'imperatore Graziano, che cita le terme Erculee e il nuovo quartiere massiminianeo come \"regio Herculei celebris sub honore lavacri\" (it. \"il quartiere che ha come ornamento le famose terme Erculee\"). In particolare, le terme Erculee furono erette tra la fine del III secolo e l'inizio del IV secolo con marmi pregiati provenienti dalla Grecia (quelli di colore verde), dall'Egitto (quelli rossi) e dalla Tunisia (quelli gialli) con l'obiettivo di farne un edificio sontuoso\nLe terme Erculee, durante le invasioni barbariche, furono irreparabilmente colpite da un incendio, per poi essere abbandonate nel V secolo e venire gradualmente ridotte a ruderi nei secoli successivi. I suoi dintorni iniziarono a essere utilizzati come pascoli, da cui il nome del moderno quartiere del Pasquirolo. A partire dal loro abbandono le terme Erculee iniziarono a subire la sorte degli altri edifici romani di Milano cominciando a essere oggetto della rimozione dei materiali pi\u00f9 pregiati e, pi\u00f9 in generale, del materiale edile con cui erano realizzate. Le terme andarono poi completamente distrutte durante le invasioni barbariche del V secolo oppure per opera dell'imperatore Federico Barbarossa durante l'assedio di Milano del 1162, che comport\u00f2 la distruzione della citt\u00e0. \nNel corso dei secoli delle terme Erculee se ne perse il ricordo, anche a causa dei nuovi edifici che sorsero sopra esse non seguendo il loro antico profilo (ad esempio, sopra il \"frigidarium\", sorse la chiesa di San Vito in Pasquirolo), tant'\u00e8 che nel XVIII e nel XIX secolo si pensava che fossero situate nei pressi della \"basilica palatina\" (la moderna Basilica di San Lorenzo) e che le Colonne di San Lorenzo appartenessero un tempo alle terme (poi \u00e8 stato scoperto che queste ultime facevano parte di un vicino tempio pagano del II o del III secolo). Scavi effettuati nel XX secolo fecero scoprire l'esatta ubicazione delle terme Erculee, che erano situate vicino alla moderna piazza San Babila, tra gli attuali corso Vittorio Emanuele e corso Europa.\nL'edificio.\nLe terme Erculee misuravano 127 metri di lunghezza e 112 di larghezza (con una superficie complessiva di 14\u00a0500\u00a0m\u00b2)), e possedevano muri spessi fino a un metro e mezzo. Sembra che le acque con cui si alimentavano provenissero dal corso dell'Acqualunga (roggia che proveniva da nord-est) oppure dal fiume Seveso. A \"Mediolanum\" non occorrevano infatti acquedotti, visto che l'acqua era abbondante e facilmente raggiungibile: essa affiorava dal suolo dalle risorgive e scorreva vicina nei fiumi e nei torrenti, e ci\u00f2 rispondeva pienamente alle esigenze della vita quotidiana della citt\u00e0. Come tutte le terme romane, anche le terme Erculee avevano un'importante funzione igienico sanitaria finalizzata alla salvaguardia della salute della popolazione ed erano il luogo pi\u00f9 importante per il ritrovo e l'incontro dei cittadini, situazione comune in tutte le citt\u00e0 romane che possedevano questo tipo di strutture. I locali situati internamente alle terme Erculee avevano i pavimenti in marmo mentre le stanze poste esternamente, perlomeno quelle che si trovavano a est, possedevano pavimenti decorati con mosaici aventi motivi geometrici e figurativi. Le terme Erculee erano anche impreziosite da statue, con il suo percorso per i cittadini che si sviluppava da nord a sud e ritorno; l'ingresso e i primi ambienti erano situati nella parte settentrionale dell'edificio, mentre la parte termale (\"calidarium\", \"tepidarium\" e \"frigidarium\") erano ubicati nella sua parte centrale e meridionale.\nSappiamo che la loro struttura complessiva assomigliava molto a quella delle Terme Imperiali di Treviri, quindi con due percorsi (separati e speculari, uno dedicato agli uomini e l'altro alle donne) che iniziavano da un ingresso costituito da uno spazioso cortile adornato da un colonnato e da otto esedre semicircolari laterali collocate su tre lati del portico, con queste ultime che servivano a dare modo ai cittadini di sedersi, magari a chiacchierare. Da questo cortile i cittadini accedevano a due ampie sale aventi un pavimento a mosaici che erano adibite a spogliatoi (\"apodyteria\"), dove era incassata una grande vasca; gli ingressi ai due spogliatoi, uno per gli uomini e l'altro per le donne, erano situati ai lati di una grande abside che si trovava nel cortile colonnato d'ingresso in dirimpetto all'entrata); usciti dagli spogliatoi i cittadini tornavano nel cortile colonnato d'ingresso, che fungeva anche da palestra per il riscaldamento muscolare (qui era possibile giocare a palla, fare esercizi fisici, ecc.).\nI cittadini accedevano nuovamente agli spogliatoi per denudarsi per poi continuare il percorso verso sud facendo una serie di soste in piccole stanze adiacenti e riscaldate a una temperatura sempre pi\u00f9 alta; giungevano infine nel \"calidarium\", ovvero nell'ambiente avente la temperatura pi\u00f9 elevata delle terme, che era situato nella parte meridionale del complesso edilizio e che era dotato di due grandi vasche di acqua calda incassate ai lati del locale all'interno di altrettante absidi posizionate, rispettivamente, a est e a ovest.\nDal \"calidarium\" i cittadini si dirigevano verso nord passando al \"tepidarium\", ovvero a un locale che era situato al centro delle terme e che possedeva un pavimento rivestito da piccole tessere di marmo. Il \"tepidarium\", che aveva una temperatura pi\u00f9 bassa del \"calidarium\", era caratterizzato da una forma rettangolare e dalla presenza di alcuni vani riscaldati. Il percorso dei cittadini proseguiva verso nord terminando al \"frigidarium\", ovvero in un'ampia stanza rettangolare a temperatura ambiente che era pavimentata con grandi lastre di marmo e che aveva una vasca di acqua fredda all'interno di un'abside. Poi dal \"frigidarium\", che era l'ambiente pi\u00f9 riccamente decorato delle terme e che si trovava nella parte settentrionale delle terme, si poteva accedere nuovamente agli spogliatoi terminando il percorso. Il percorso all'interno delle terme poteva essere effettuato anche all'opposto, ovvero partendo dal \"frigidarium\" verso il \"calidarium\". Avendo una struttura cos\u00ec organizzata, le terme Erculee erano dotate di complessi impianti idrici e di articolati impianti di riscaldamento degli ambienti e delle acque.\nResti.\nDelle terme Erculee rimangono alcuni resti, portati alla luce soprattutto grazie agli scavi effettuati per la costruzione di un parcheggio sotterraneo in largo Corsia dei Servi. Molti reperti un tempo appartenenti alle terme Erculee sono conservati presso il Civico museo archeologico di Milano. Presso la chiesa di San Vito in Pasquirolo sono stati ritrovate porzioni di mosaici un tempo appartenenti ai suoi pavimenti; nei suoi giardini \u00e8 anche conservato un tratto di muro appartenente all'antica struttura romana.\nDall'area delle terme proviene un frammento di statua romana di ottima fattura, identificato come un busto di Ercole a riposo appoggiato a una clava dopo la conquista dei pomi delle Esperidi, copia romana del II secolo di un originale in bronzo di Lisippo. Fu realizzata in pi\u00f9 parti poi assemblate grazie a perni forse sulla costa dell'Asia Minore, per poi essere utilizzata in altri luoghi e infine collocata nelle terme Erculee. La foglia sopra il pube della statua \u00e8 un'aggiunta del XIX secolo. La statua, che dimostra l'imponenza architettonica e la ricchezza artistica delle terme Erculee, \u00e8 ora conservata nel Civico museo archeologico di Milano. \nIn largo Corsia dei Servi, vicino a piazza San Babila, tra corso Vittorio Emanuele e corso Europa, si trova un muro delle terme Erculee appartenente al lato nord del \"frigidarium\" che fu posizionato in un'aiuola negli anni sessanta dopo averlo rimosso dal sito originario, che si trova a 3,5 m sotto l'attuale manto stradale. Di questo breve tratto di muro si sono conservate sia le fondazioni sia una parte di muro fuori terra. La parte fuori terra di questo muro \u00e8 costituita da una parte interna formata da malta mista a ciottoli, mattoni spezzati e pietre, e da un rivestimento esterno in file di mattoni, mentre le fondazioni, visibili anch'esse, sono costituite da malta e ciottoli. Le fondazioni, originariamente, poggiavano su pali di legno. Il sito situato in largo dei Servi \u00e8 liberamente visibile da parte del pubblico, visto che si trova all'aperto in un'aiuola lungo una moderna strada di Milano.\nNei sotterranei di un palazzo di corso Europa 11 \u00e8 possibile vedere (il sito non \u00e8 per\u00f2 accessibile al pubblico) alcuni resti del \"tepidarium\", nello specifico del suo pavimento a ipocausto. In particolare, si sono conservate tracce dell'intercapedine tra i due livelli del pavimento all'interno della quale passava l'aria calda necessaria per riscaldare l'ambiente. Si sono conservati anche i canali in mattoni dove passava l'aria calda e alcuni pilastrini che un tempo sorreggevano il livello superiore del pavimento, quello a contatto con la stanza del \"tepidarium\", che era in marmo e che \u00e8 crollato sopra il pavimento inferiore a causa del suo peso. Parte di un mosaico \u00e8 stato asportato e musealizzato sulle pareti del sito archeologico. Esso \u00e8 costituito da tessere nere, arancione e bianche che disegnano alcune \"T\" rovesciate. Il pavimento originario era per la maggior parte a motivo geometrico con i busti delle quattro stagioni agli angoli del locale. Il busto della \"primavera\", che \u00e8 l'unico che \u00e8 stato ritrovato, \u00e8 conservato presso la Pinacoteca Ambrosiana. Le quattro stagioni erano anche raffigurate sul mosaico del pavimento. \nIn corso Europa 16, grazie a scavi archeologici avvenuti negli anni ottanta nei sotterranei di Palazzo Litta Cusini Modignani, sono stati scoperti (il sito \u00e8 accessibile al pubblico su richiesta) dei frammenti di un pavimento a mosaico con tessere bianche, grigie, nere e rosa un tempo appartenente alla parte orientale delle terme Erculee, resti che sono stati musealizzati sulle pareti dell'atrio del palazzo. I disegni del frammento di mosaico sono a motivo floreale e geometrico con Nodi di Salomone. Rimangono invece pochi resti del \"calidarium\"; di esso si conservano alcuni tratti di fondazioni del vano rettangolare centrale e delle due absidi laterali dove erano inserite le vasche."}
{"id": "2162541", "revid": "15756", "url": "https://it.wikipedia.org/wiki?curid=2162541", "title": "Stazione di Lissone-Muggi\u00f2", "text": "La stazione di Lissone-Muggi\u00f2 \u00e8 una fermata ferroviaria della linea Chiasso-Milano. \u00c8 situata in piazza della Stazione, nel territorio di Lissone, a servizio di quest'ultima citt\u00e0 e della vicina Muggi\u00f2.\nStoria.\nSebbene il territorio comunale di Lissone fosse attraversato dalla ferrovia per Como fin dal 1849 e servito dalle vicine e pi\u00f9 importanti stazioni di Desio e Monza, la stazione fu costruita solo nel 1882. Abbattuto il vecchio edificio, nel secondo dopoguerra venne edificato il nuovo fabbricato viaggiatori, recentemente restaurato.\nLa stazione venne trasformata in fermata impresenziata il 9 luglio 2003.\nNel periodo 2005-2008, \u00e8 stata rinnovata la sala d'attesa, e in tale periodo sono stati creati alcuni spazi commerciali, tuttavia ancora in attesa di essere assegnati.\nIn alcuni locali al piano terreno, hanno trovato spazio la sede della Pro Loco \"Citt\u00e0 di Lissone\" e dell'associazione Velo Virtus Lissone, mentre al primo piano (ex appartamento del capostazione) sono state trasferite altre storiche associazioni del territorio.\nDurante i primi mesi del 2017 la fermata \u00e8 stata sottoposta a lavori di ammodernamento a seguito della notevole affluenza di pellegrini in occasione della prevista messa al parco di Monza di papa Francesco il 25 marzo 2017.\nGli interventi hanno principalmente coinvolto il binario 1 che \u00e8 stato dotato di una nuova rampa di accesso.\n\u00c8 ipotizzabile che in futuro verr\u00e0 istituito un posto di Polizia locale per far fronte ad alcune esigenze di sicurezza della zona.\nStrutture ed impianti.\nIl piazzale del ferro \u00e8 composto dai due binari di corsa per il servizio passeggeri:\nEsisteva anche un terzo binario, oggi non utilizzato, che intercorreva tra i binari 1 e 2, adibito al passaggio dei treni merci e ad altri che transitavano a Lissone senza fermata.\nLe banchine di attesa dei passeggeri sono coperte da una pensilina su entrambi i binari, collegati tra di loro da un sottopassaggio pedonale.\nL'impianto disponeva anche di uno grande scalo merci (oggi parcheggio di interscambio) che in passato era impiegato per trasporti merci ferroviari dalle imprese mobiliere del territorio lissonese, ora eliminato per l'affermarsi del trasporto su gomma. A ridosso dello stesso parcheggio \u00e8 prevista la costruzione di una ciclofficina per la custodia e la manutenzione di biciclette. L'iniziativa ha lo scopo di incentivare l'uso della bicicletta come mezzo principale per usufruire della stazione, visti gli spazi insufficienti per l'attuale utenza che raggiunge la stazione prevalentemente in auto.\nMovimento.\nLa fermata \u00e8 servita dai convogli in servizio sulle linee S9 e S11 del Servizio ferroviario suburbano di Milano operate da Trenord nell'ambito del contratto di servizio stipulato con la Regione Lombardia.\nInterscambi.\nDal piazzale antistante l'ingresso e nelle immediate vicinanze della stazione effettuano fermata alcune linee urbane, tranviarie ed automobilistiche, gestite da Brianza Trasporti e dalla linea che collega Monza a Cant\u00f9.\nServizi.\nLa stazione offre i seguenti servizi:"}
{"id": "2162542", "revid": "767487", "url": "https://it.wikipedia.org/wiki?curid=2162542", "title": "Chicken Little - Amici per le penne", "text": "Chicken Little - Amici per le penne (\"Chicken Little\") \u00e8 un film d'animazione statunitense diretto da Mark Dindal e prodotto nel 2005 da parte della Walt Disney Pictures. \u00c8 considerato il 46\u00ba classico Disney secondo il \"canone ufficiale\".\nDistribuito in Disney Digital 3-D, si tratta del primo film interamente in computer grafica prodotto dalla Disney (in quanto le pellicole della Pixar sono state distribuite ma non prodotte dalla Disney, e \"Dinosauri\" \u00e8 stato realizzato a tecnica mista). Il film \u00e8 ispirato liberamente alla fiaba \"Henny Penny\", da cui gi\u00e0 nel 1943 la Disney aveva tratto un cortometraggio animato intitolato \"Questione di psicologia\". La trama \u00e8 incentrata su Chicken Little, un pollo adolescente che vuole aggiustare il suo rapporto con il padre e salvare il mondo dagli alieni.\nInizialmente il film doveva essere distribuito per l'edizione italiana con il titolo \"Nino Pulcino e la banda salvamondo\", come mostrato anche in un primo trailer. Alla fine si scelse di mantenere quello originale con l'aggiunta di un sottotitolo italiano.\nIn Italia venne distribuito nei cinema il 2 dicembre 2005.\nTrama.\nChicken Little \u00e8 un polletto di campagna. Un giorno gli cade in testa un \"pezzo di cielo\", a forma di esagono azzurro; si mette quindi a suonare la campana della scuola per avvisare tutti del pericolo. Non trovando il pannello, che aveva assunto l'immagine del terreno, la gente crede che una ghianda abbia colpito il polletto e quindi nessuno gli crede.\nPassato un anno e, dopo tante umiliazioni, Chicken Little si ritrova a scuola con i suoi amici: Alba Papera, una paperetta alquanto sgradevole d'aspetto, Pesce Fuord'acqua, un pesce con un casco da palombaro vecchio stile riempito d'acqua in testa e Mastro Aldino Cotechino, un maialino alto e grosso per nulla coraggioso. Chicken sa che il padre \u00e8 triste, e pensa che suo figlio sia un fallito: per fare bella figura ai suoi occhi, decide di entrare nella squadra di baseball. Nell'ultima partita, riesce a far vincere la propria squadra, rendendo orgoglioso il padre e facendo cos\u00ec dimenticare la faccenda del cielo che crolla.\nLa sera stessa per\u00f2, mentre si affaccia alla finestra, lo colpisce un \"pezzo di cielo\". Per non intristire il padre, nasconde il pezzo di cielo sotto un lenzuolo e telefona ad Alba, che si precipita a casa di Chicken, seguita da Aldo e Pesce. Quest'ultimo, dopo aver attivato il pulsante di richiamo del pannello, ci vola fuori dalla finestra, mentre i suoi amici lo inseguono. Cos\u00ec i tre amici lo ritrovano quella sera nel campo di baseball, all'interno di un'astronave.\nCercando il proprio amico, Aldo trova una mappa con tutti i pianeti del sistema solare che mostra come obiettivo la Terra. Terrorizzati, fuggono e vengono inseguiti da due robot alieni, mentre un bambino alieno scende e si perde. Chicken Little avverte la popolazione suonando la campana, ma l'astronave si dilegua e nessuno crede al polletto. Chicken Little ha perso di nuovo la fiducia del padre che per non fare brutta figura non lo appoggia. Nel frattempo il piccolo alieno aveva seguito il protagonista, che grazie all'aiuto di Pesce, che riesce a capire la sua lingua, spiega che si chiama Kirby e che i genitori lo avevano perso sul loro pianeta. Intanto il cielo si spacca e vengono rivelate centinaia di astronavi (il loro scopo \u00e8 quello di \"salvare\" Kirby). Gli alieni scendono sul pianeta e colpiscono con un raggio che porta gli abitanti dentro le astronavi per controllare se non sono malavitosi. Chicken Little, durante l'attacco alieno, riesce a esternare i propri sentimenti al padre che riconosce di aver sbagliato a trattarlo cos\u00ec e i due si abbracciano; un attimo dopo il polletto bacia Alba, avendola sempre trovata estremamente attraente. Chicken Little convince il padre ad andare col piccolo alieno vicino ai robot per consegnarlo. Dopo vari inseguimenti, riescono a salire sulla cupola del municipio e vengono trasportati tramite il raggio all'interno dell'astronave dei genitori alieni.\nAlla fine si scoprir\u00e0 che \u00e8 stato tutto un gigantesco e spiacevole equivoco, poich\u00e9 ogni anno gli alieni venivano sul pianeta Terra per rifornirsi di ghiande e che il \"pezzo di cielo\" \u00e8 un pannello difettoso che continuava a staccarsi dall'astronave. Avendo chiarito la situazione, e dopo l'uscita di un film d'azione fantascientifico che, esageratamente, lo ritrae come il vero eroe che \u00e8, Chicken Little verr\u00e0 acclamato dai cittadini e la sua vita sar\u00e0 di nuovo felice.\nProduzione.\n\u00c8 la seconda produzione disneyana basata su Henny Penny dopo il corto del '43 \"Questione di psicologia\".\nDistribuzione.\nIl film \u00e8 stato distribuito nelle sale cinematografiche statunitensi a partire dal 4 novembre 2005, mentre in Italia dal 2 dicembre dello stesso anno.\nEdizione italiana.\nLa direzione del doppiaggio e i dialoghi italiani sono a cura di Fiamma Izzo per conto della PumaisDue. La sonorizzazione, invece, venne affidata alla SEFIT-CDC di Via Margutta. La direzione musicale e i testi italiani delle canzoni furono affidati a Ermavilo e Lorena Brancucci.\nEdizioni home video.\nIn Italia il film \u00e8 uscito in DVD a marzo 2006.\nAccoglienza.\nIncassi.\nDi fronte ad un budget di 150 milioni di dollari, il film ha incassato 136 milioni in Nord America e 179 milioni nel resto del mondo, per un totale di $314,432,837.\nCritica.\nIl film ha ricevuto recensioni miste da parte della critica cinematografica, classificandosi come uno dei classici disney con le recensioni pi\u00f9 negative. Sul sito \"Rotten Tomatoes\" infatti registra solo il 36% delle recensioni professionali positive, basato su 159 recensioni, con un voto medio di 5.5/10 e il consenso \"Nella sua prima impresa in CGI non-Pixar, la Disney si sforza pi\u00f9 nella presentazione tecnica che nella creazione di una trama originale\". Su Metacritic il film ha punteggio del 48 su 100, basato sul parere di 32 critici."}
{"id": "2162543", "revid": "56620", "url": "https://it.wikipedia.org/wiki?curid=2162543", "title": "Giacomo Miari", "text": "Biografia.\n\u00c8 il fondatore della prima industria automobilistica italiana.\nDiscendente da un'agiata famiglia padovana, era il primogenito del conte Felice Miari e della contessa Antonia Rota de Cumani, ultima e ricchissima erede dell'antica famiglia veneta dei Cumano-Fontana.\nMostr\u00f2 subito una grande interesse per la meccanica e fu avviato agli studi di ingegneria presso l'universit\u00e0 di Padova, ov'era docente il celebre inventore Enrico Bernardi.\nDopo il conseguimento della laurea, insieme al compagno di studi Francesco Giusti, decise di avviare la produzione industriale del prototipo di autovettura con motore a benzina realizzato dal professor Bernardi e, nel 1894, fond\u00f2 la Miari &amp; Giusti, prima casa automobilistica d'Italia.\nNel 1898 lasci\u00f2 l'impresa per la carriera militare nella neonata sezione aeronautica del genio, dove pot\u00e9 continuare a coltivare la sua passione per i motori. Venne messo in congedo nel 1934, con il grado di generale di brigata.\nAl termine del primo decennio del nuovo secolo si dedic\u00f2 anche alla politica locale, divenendo consigliere comunale e provinciale a Padova. Le elezioni del 1909, videro l'opposizione dei cattolici intransigenti padovani, guidati dal vescovo Luigi Pellizzo, alla candidatura dell'economista Luigi Luzzatti, proposto dai liberali, il quale aveva osato dichiararsi contrario all'insegnamento religioso nelle scuole. Le due fazioni avevano la forza per imporre un proprio candidato e raggiunsero un compromesso sulla candidatura di Miari che accett\u00f2 e venne eletto deputato della XXIII legislatura, mantenendo la carica anche nelle due legislazioni successive e, infine, ottenendo la nomina a senatore del regno nel gennaio 1929.\nDopo il Proclama di Badoglio, essendosi rifiutato di aderire fattivamente alla Repubblica Sociale Italiana, venne inserito nelle liste di proscrizione repubblichine e, arrestato nottetempo, fu rinchiuso nel carcere dei Paolotti, insieme all'ex socio Giusti. In seguito all'intervento del vescovo di Padova, furono entrambi liberati dopo alcuni giorni.\nNell'agosto 1944 Miari venne incluso nell'elenco dei \"Senatori ritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\" e deferito all'Alta corte di giustizia per le sanzioni contro il fascismo che, il 30 agosto 1945, ne ordin\u00f2 la decadenza dalla carica di senatore."}
{"id": "2162550", "revid": "1535519", "url": "https://it.wikipedia.org/wiki?curid=2162550", "title": "Sandro Dossi", "text": "Biografia.\nMentre lavora per una agenzia di pubblicit\u00e0 conosce Pierluigi Sangalli che aveva da poco iniziato a collaborare con l\u2019editore Bianconi ed esordisce professionalmente nel 1961 come inchiostratore di tavole nello studio di Pierluigi Sangalli L'esordio come disegnatore avviene nel 1964 quando realizza storie del Gatto Felix per le Edizioni Bianconi. Nel 1969 disegna chico il papero nero Bianconi, crato da Alberico Motta e successivamente, nel 1968, sostituisce Pierluigi Sangalli nel disegno di Geppo per la pubblicazione omonima con sceneggiature proprie e di Alberico Motta. Quindi prosegue con Braccio di Ferro dal 1966 al 1980 e contemporaneamente inizia a disegnare storie di Geppo per il quale poi, dopo alcuni anni incomincia a scrivere anche le sceneggiature insieme a quelle per Braccio di Ferro con la collaborazione della moglie Loredana. Sempre per la Bianconi nel 1970 inizia una collaborazione con la testata Chico che durer\u00e0 sette anni e poi, nel 1973, insieme a Sangalli e Tiberio Colantuoni, su testi di Alberico Motta, realizza una pubblicazione intitolata Pinocchio sfruttando il fatto che ormai erano scaduti i diritti del personaggio per creare nuove storie. Qualche anno dopo, nel 1976 \u00e8 la volta di Tom &amp; Jerry, personaggi dei quali la Bianconi aveva acquistato i diritti e realizzando una pubblicazione che prosegu\u00ec per cinque anni. Entra poi a far parte dello Staff di IF di Gianni Bono iniziando dal 1981 a realizzare storie con i personaggi Disney che prosegue per molti anni disegnando quasi 200 storie.\nContemporaneamente, dal 1991 al 1993, collabora al \"Corriere dei Piccoli\" e con Rizzoli disegnando storie dei personaggi Warner Bros. come Wile E. Coyote e Beep Beep, Bugs Bunny, Gatto Silvestro, Speedy Gonzales e il Diavolo della Tasmania nonch\u00e9 storie di Topo Gigio e Prezzemolo per la FPM Editore.\nNella prima met\u00e0 degli anni novanta \u00e8 impegnato inoltre al rinato \"Tiramolla\" della Fratelli Vallardi, nella formazione di nuovi disegnatori Disney presso la Epierre, illustra favole classiche e disegna storie della Pantera Rosa e, in collaborazione con la moglie, disegna serie di albi \"attacca e stacca\" di Calimero, Daffy Duck e altri personaggi. Successivamente si impegna nella realizzazione, tra il 1996 e il 2004, di pubblicazioni di giochi per ragazzi, inserti, \"packaging\". Dal 2004 al 2008 disegna brevi storie a fumetti dei personaggi Warner Bros. editi dalla Periodici San Paolo e realizza direttamente per la Warner Bros. americana una serie di volumi con Titti e Silvestro e per la casa editrice Play Press produce l\"'Enigmistica di Tom e Jerry\" completa di giochi e disegni, collaborando inoltre con varie pubblicazioni di giochi enigmistici."}
{"id": "2162553", "revid": "1272592", "url": "https://it.wikipedia.org/wiki?curid=2162553", "title": "Teano", "text": "Teano (: , \"Ti\u00e1n\u00eb\" in dialetto teanese) \u00e8 un comune italiano di abitanti della provincia di Caserta in Campania.\nCitt\u00e0 di origine osca, \u00e8 l'antica \"Teanum Sidicinum\" capitale dei Sidicini, cos\u00ec chiamata per distinguerla dall'omonima citt\u00e0 pugliese Teanum Apulum. Anticamente conosciuta come \"porta della Campania\" in virt\u00f9 della sua posizione geografica, \u00e8 famosa per essere stata teatro dello \"storico incontro\" tra Giuseppe Garibaldi e il re Vittorio Emanuele II, avvenuto nel 1860, per cui viene spesso definita anche \"culla dell'Unit\u00e0 d'Italia.\"\nSita alle porte del parco regionale di Roccamonfina-Foce Garigliano, \u00e8 sede della diocesi di Teano-Calvi.\nGeografia fisica.\nTerritorio.\nCon un'ampiezza di 89,43\u00a0km\u00b2 \u00e8 il secondo comune della provincia di Caserta per estensione territoriale, e il quattordicesimo della regione.\nIl territorio sidicino, prevalentemente collinare, si sviluppa sulle pendici del massiccio vulcanico di Roccamonfina, il pi\u00f9 antico vulcano della Campania e quarto vulcano italiano per superficie, nel territorio compreso tra la valle del fiume Savone e quella del torrente Rio Messera, ed \u00e8 compreso nel parco regionale di Roccamonfina-Foce Garigliano, istituito nel 1999.\nClima.\nIl clima \u00e8 tipicamente mediterraneo e temperato, caratterizzato da estati calde e inverni non molto lunghi, in cui le precipitazioni abbondano.\nStoria.\nIl territorio era stato frequentato in epoca protostorica e la citt\u00e0 venne fondata nel IV secolo a.C. come capitale dal popolo italico dei Sidicini, facente parte degli Osci: a quest'epoca sono attribuiti i resti tuttora esistenti delle mura pre-romane. \nLa citt\u00e0 era situata in posizione strategica sulla via Latina (odierna Via Casilina), tra \"Suessa\" e \"Cales\".\nNel 340 a.C. i Sidicini furono alleati con i Latini e i Campani contro Roma, nella guerra latina.\nSi oppose agli attacchi dei Sanniti prima e dei Romani dopo. Con la conquista romana, Teano divenne quindi municipio romano (\"Teanum Sidicinum\") con propria monetazione. Ottenne lo stato di colonia sotto Augusto.\nSecondo Strabone era in epoca augustea la maggiore citt\u00e0 della parte interna della Campania dopo Capua.\nIn questo periodo, di grande sviluppo urbanistico, si estese dalla sommit\u00e0 del colle verso la pianura, e si arricch\u00ec di edifici pubblici: un anfiteatro, un foro, un teatro - tempio di et\u00e0 tardo repubblicana e ampliato nella media et\u00e0 imperiale, con capienza stimata a circa 5000 persone, templi e strutture termali.\nNella prima met\u00e0 del IV secolo divenne sede episcopale, soppressa tuttavia nel periodo tra il 555 e l'860. Fu espugnata nel 594 dai Longobardi del duca Arechi I, e fu sede di una contea longobarda e insediamento militare a guardia del confine. Fu governata in quest'epoca da un gastaldo, dipendente da Capua (Landenolfo, il nipote Ajenardo, Adelgisi e Maginolfo si successero nella carica nel corso del IX secolo). Dopo aver fatto parte della contea di Capua, Teano e Caserta (Pandenolfo), fu quindi contea indipendente dal 981, sotto Landolfo e Gisulfo, figli di Pandenolfo.\nNel IX secolo vi si trovavano tre monasteri benedettini. Nel monastero di San Benedetto si rifugiarono temporaneamente i monaci dell'abbazia di Montecassino, in seguito alla distruzione della loro sede (22 ottobre 883) e all'uccisione dell'abate Bertario per mano dei Saraceni. I monaci portarono con loro parte del tesoro abbaziale e l'originale della regola scritta dal fondatore e per circa 30 anni rimasero a Teano, finch\u00e9 un incendio distrusse il monastero e la regola.\nNella curia comitale di Teano vennero redatti due dei quattro Placiti cassinesi ( probabilmente tra i primissimi documenti scritti in lingua italiana ), il \"Placito di Teano dell'anno 963\" e il \"Memoratorio\", conservati nell'archivio storico dell'abbazia di Montecassino conseguentemente al rientro dei benedettini, che li portarono con loro.\nFederico II, dopo la sua incoronazione ad imperatore, rese demaniali le citt\u00e0 di Sessa Aurunca, Teano e Mondragone. Successivamente, mentre Federico era impegnato in Siria per la crociata, l'esercito papale ne approfitt\u00f2 per impadronirsi con la forza di Teano, Calvi e tutte le \"terre dei figli di Pandolfo\", cio\u00e8 del territorio dell'antica contea longobarda di Teano.\nL'imperatore, ritornato in Italia nel 1229, riconquist\u00f2 le citt\u00e0 e nell'ottobre dello stesso anno le truppe del pontefice, di stanza a Teano, si arresero a Federico.\nSuccessivamente Teano fu feudo di grandi famiglie: Marzano, Carafa, Borgia, Caetani.\nUnit\u00e0 d'Italia.\nTeano \u00e8 conosciuta universalmente come la \"citt\u00e0 dello storico incontro\" e per anni si \u00e8 ritenuto che il 26 ottobre 1860 si sarebbe svolto, presso il ponte di Caianello, odierno ponte San Nicola, nella frazione di Borgonuovo, lo storico incontro tra Giuseppe Garibaldi e Vittorio Emanuele II, tramandato, con il nome di \"incontro di Teano\". La precisa localit\u00e0 in cui l'incontro avvenne \u00e8 stata ed \u00e8 argomento di discussione.\nL'incontro \u00e8 entrato nella storia d'Italia ed ebbe il significato di un'adesione del generale che aveva guidato la spedizione dei Mille alla politica di casa Savoia. Un'adesione che deludeva le aspettative di coloro che auspicavano una repubblica meridionale tesa alla conquista di Roma.\nStemma.\nLo stemma della citt\u00e0 viene cos\u00ec descritto: \"D'azzurro, al castello chiuso, torricellato, merlato e fabbricato d'argento e di nero, sormontato dall'aquila imperiale, terrazzato di verde\".\nIl castello \u00e8 simbolo di podest\u00e0 feudale e l'aquila di potenza e vittoria, usata nella sua rappresentazione pi\u00f9 antica, cio\u00e8 nel colore naturale.\nLe figure sono inserite in uno scudo ovale.\nMonumenti e luoghi d'interesse.\nResti sidicini.\nAll'epoca preromana si riferiscono varie necropoli (di Carrano, del Fondo Ruozzo, di Orto Ceraso, di Gradavola, di Torricelle), le cui tombe hanno restituito numerosi materiali pertinenti ai corredi funerari, inclusi gioielli.\nL'area in cui sorse il santuario urbano di Iuno Popluna detto \"di Loreto\" era gi\u00e0 frequentata come luogo sacro nel VI secolo a.C. e intorno al 490 a.C. furono edificati i primi edifici di culto associati ad altari. Il santuario venne notevolmente trasformato nel corso del III secolo a.C., assumendo un aspetto scenografico con la realizzazione di grandi terrazze abbellite da templi, portici, fontane e ingressi monumentali. Tale sistemazione fu completata nel corso del II e I secolo a.C. Il culto continu\u00f2 anche in et\u00e0 imperiale. Un altro grande santuario \u00e8 localizzato nella localit\u00e0 Masseria Soppegna, in un'area, quindi, extraurbana che occupava la sommit\u00e0 di un pianoro delimitato su due lati dal fiume Savone e da un suo affluente. A partire dalla fine del VI - inizi del V secolo a.C. fu costruito un tempio con pareti in blocchi di tufo decorate da pilastri coronati da capitelli ionici con fiore di loto tra le volute. Dal tetto di questo edificio provengono delle antefisse con testa femminile entro un fiore di loto, che si alternano a teste di Gorgone. Nel santuario si celebravano riti connessi al passaggio dall'et\u00e0 infantile a quella adulta sotto la protezione di Popluna, massima divinit\u00e0 celebrata nel santuario. Alla fine del III secolo a.C., forse nel corso delle scorrerie di Annibale avvenute nel 212 a.C., il santuario subendo gravi danni fu abbandonato per circa cento anni. Verso la fine del II e gli inizi del I secolo a.C., l'intero complesso sacro fu sottoposto a una monumentale risistemazione con la realizzazione di scenografici terrazzamenti rivolti verso il Savone.\nI doni votivi provenienti dai santuari urbani e extraurbani, cos\u00ec come i ricchi corredi funebri rinvenuti nelle varie necropoli, sono esposti dal 2001 nel Museo archeologico di \"Teanum Sidicinum\", che ospita anche reperti di et\u00e0 romana.\nResti romani.\nL'edificio pubblico pi\u00f9 significativo che si \u00e8 conservato dall'et\u00e0 romana \u00e8 il grandioso teatro - tempio in localit\u00e0 \"Grotte\", probabilmente dedicato ad Apollo come sembra evincersi da una mensa di altare in calcare che riporta un'iscrizione in osco in cui un magistrato locale dona alla predetta divinit\u00e0. L'edificio venne costruito alla fine II secolo a.C. in opera incerta e blocchi di tufo e si tratta del pi\u00f9 antico teatro d'Italia interamente sostenuto da muri radiali e volte rampanti.\nSono presenti inoltre resti molto ben conservati della via Adriana.\nEdifici medioevali.\nAll'epoca medioevale risalgono molti edifici, posti sulla sommit\u00e0 del colle che sovrasta la valle, sul sito dell'antica citt\u00e0 romana.\nCattedrale.\nLa chiesa di \"San Paride ad Fontem\" (o San Paride fuori le mura), che la tradizione vuole come prima cattedrale della citt\u00e0, \u00e8 collocata nella parte bassa della citt\u00e0 antica in prossimit\u00e0 del fiume Savone. L'attuale chiesa risale al XII secolo, si presenta all'esterno con una facciata tripartita, con corpo centrale pi\u00f9 alto rispetto ai due laterali. Sprovvista di campanile, presenta un unico portale d'accesso ed \u00e8 completamente costruita in tufo locale. L'interno si articola in tre navate, scandite da pilastri; la navata centrale si conclude in un'abside. Nella parte posteriore dell'altare vi sono affreschi ritraenti il mito di Paride e il dragone. Deve il suo nome alla vicinanza di una sorgente, che veniva utilizzata come fonte battesimale.\nI lavori per la costruzione di una nuova cattedrale vennero iniziati dal vescovo Guglielmo nel 1050 per rimpiazzare la vecchia, posta al di fuori delle mura cittadine, e completati nel 1116 ad opera del vescovo Pandulfo.\nIn stile romanico l'edificio si presenta a tre navate, con colonne e capitelli di reimpiego di varia origine. La facciata fu in seguito arricchita da un porticato a tre arcate, poste in corrispondenza dei portali di accesso. Dietro l'arco trionfale l'abside venne demolita per l'ampliamento del presbiterio dove venne collocato un coro ligneo e che venne coperto con una cupola (non visibile dall'esterno perch\u00e9 posta all'interno del tiburio).\nIl 6 ottobre 1943 la cattedrale venne distrutta da bombardamenti alleati: si salvarono il coro di legno, in seguito restaurato, il pulpito e un \"Crocefisso\". Nello stesso bombardamento andarono distrutti anche il palazzo vescovile e il seminario. La cattedrale fu riedificata in stile neo-romanico.\nAll'interno della cripta della cattedrale, \u00e8 situato il museo diocesano, che ospita anche numerose reliquie.\nFortezza.\nAlla fine del VI secolo nel punto pi\u00f9 elevato dell'abitato sorse un accampamento fortificato longobardo, che sotto Arechi II venne trasformato in fortezza con la costruzione di una singola torre circondata da annessi (fine dell'VIII secolo). La torre riutilizza blocchi di spoglio provenienti da edifici pi\u00f9 antichi, pi\u00f9 grandi nei filari inferiori, con blocchi in tufo di completamento. Il castello venne ampliato nel IX secolo sotto il gastaldo Landenolfo e dovette subire restauri e rifacimenti a seguito della conquista da parte dei Normanni nel 1063.\nNell'area del castello venne edificato dalla famiglia Marzano nel XIV secolo il complesso detto del \"Loggione cavallerizzo\", con grande sala a due navate coperta da volte a crociera, utilizzata come tribunale o sala d'armi. I piani superiori, ancora visibili nel XVII secolo crollarono in seguito ad un terremoto, lasciando oggi un ampio terrazzo panoramico. Il grande salone del loggione ospita oggi il Museo archeologico di \"Teanum Sidicinum\", aperto al pubblico nel marzo 2001, mentre sulla terrazza panoramica ogni anno si svolge la manifestazione musicale \"Teano Jazz\".\nPalazzo Caracciolo de Gemmis.\nEdificato dai principi Caracciolo di Pettoranello, \u00e8 ubicato esattamente di fronte alla Cattedrale, ed \u00e8 noto nella citt\u00e0 per aver ospitato dal 26 al 29 ottobre 1860 il re Vittorio Emanuele II, come ricordato da una targa commemorativa. Anch'esso fu vittima dei bombardamenti aerei, che ne danneggiarono una parte.\nAppartiene oggi per successione ereditaria ai baroni Caracciolo de Gemmis.\nCultura.\nIstruzione.\nTeano si presenta come un centro polifunzionale in cui sono presenti:\nEventi.\nIl \"Teano Jazz\" \u00e8 un appuntamento ormai consolidato .\nGeografia antropica.\nFrazioni.\nCarbonara (262 m s.l.m. - 302 ab.).\nCarbonara, ha origini molto antiche che risalgono al periodo delle lotte fra i Sidicini e gli Aurunci per il predominio del territorio.\nIl paese certamente deve il suo nome al mestiere del carbonaio, una volta molto diffuso assieme a quello del boscaiolo, in seguito alla presenza di un bosco di oltre 120 are, il \"Bosco Paradiso\" oggi trasformato in castagneto. Di tale bosco resta come simbolo una grande quercia spagnola (\"Quercus crenata\"), ibrido tra cerro e quercia da sughero, la cui circonferenza del tronco supera i 6 m e secondo la tradizione avrebbe pi\u00f9 di 400 anni.\nI carbonaresi, fino agli anni ottanta erano molto legati economicamente a questo bosco dove svolgevano la loro attivit\u00e0 di boscaioli, dal quale si ricavavano in grande quantit\u00e0 legna e carbone. La presenza di un'ultima famiglia di carbonai, i Vallo provenienti da Grottabbondante (Isernia), si fa risalire agli anni 1990-1991.\nSulla vicina collina di Monte Lucno sorge il santuario dedicato alla Madonna di Costantinopoli e il monastero, ora diroccato, ove nell'883 si rifugiarono i monaci dell'abbazia di Montecassino.\nCasafredda (375 m - 426 ab.).\nCasafredda \u00e8 situata sulla strada provinciale che porta a Roccamonfina. Circondata da castagneti secolari, \u00e8 divisa in cinque contrade: Preta, Truoppo, Criscio, Corteciceri e Orsa. In epoca antica il paese originario era Preta, sede del feudo di Casafredda, che ancora oggi mostra i resti delle mura di cinta e delle porte di accesso delimitate da archi.\nVi si trova una chiesa costruita nel 1720 e dedicata a San Pietro, patrono del paese. Il campanile di epoca pi\u00f9 recente (1957) ha sostituito la vecchia torretta campanaria posta sulla chiesa. Nella contrada Orsa vi sono i ruderi della chiesetta di San Marco, con i resti di un affresco.\nCasale (285 m - 362 ab.).\nCasale si trova a nord di Teano, in una zona collinare ricca soprattutto di castagneti, vigneti e uliveti.\nSecondo la toponomastica il nome \"Casale\" avrebbe chiare origini storiche e risalirebbe al IV - III secolo a.C. allorquando, durante le lotte di predominio tra gli Aurunci e i Sidicini, alcuni di questi avrebbero abbandonato il centro per trovare rifugio nelle zone circostanti ove avrebbero costruito i primi \"casali\".\nCasi (252 m - 473 ab.).\nL'abitato di Casi, ubicato ad ovest di Teano e probabile sede di un \"pagus\" del territorio sidicino, si trova ai piedi dell'omonimo monte ed \u00e8 sovrastato da una cupola di tufo nefritico appartenente ad una bocca della cinta calderica del complesso vulcanico di Roccamonfina. In seguito alle ultime manifestazioni vulcaniche, l'area fu interessata da fenomeni effusivi che determinarono l'accumularsi di strati di ignimbrite trachifonolitica, ossia \"tufo grigio campano\".\nStoricamente \u00e8 famosa per il cosiddetto \"Grottone\" a quota 260 m s.l.m., un'enorme cavit\u00e0 artificiale aperta in un banco di piperno. Con molta probabilit\u00e0 da questa cava sono stati estratti i blocchi per la realizzazione della cinta muraria di Teano.\nPoco ad est del paese di Casi, in localit\u00e0 Acciariello, nelle vicinanze di un corso d'acqua e di un'antica strada diretta a Teano, si pu\u00f2 intravedere tra la vegetazione una grande parete verticale di tufo dai toni giallastri. Non \u00e8 da escludere che l'estrazione del tufo sia proseguita in epoca romana e nel Medioevo, comunque \u00e8 certo che gli ultimi materiali da essa cavati siano stati quelli impiegati nella ricostruzione della cattedrale romanica di Teano e della curia vescovile, ambedue devastate dai bombardamenti dell'ultimo conflitto mondiale.\nFontanelle (330 m - 397 ab.).\nNelle campagne della frazione \u00e8 stata ritrovata una stele risalente al II secolo a.C. con un'iscrizione osca di un certo \"Numerius Cattius\", attualmente esposta nel Museo archeologico di Teano. Le tracce dell'epoca romana le ritroviamo ancora oggi nei resti della via Adriana, che attraversava il territorio mettendo in comunicazione la via Appia e la via Latina.\nL'attuale abitato si sviluppa nel XVI secolo, la parte pi\u00f9 antica \u00e8 contrada Rocci. Nella chiesa del paese (gi\u00e0 riportata in una cartina diocesana del 1635), si trova un battistero datato 1579.\nDurante il secondo conflitto mondiale, i tre fratelli Girolamo, Agnese e Salvatore De Biasio, pi\u00f9 un loro amico Alfredo Dragone, furono trucidati dalle truppe tedesche intenzionate a vendicare l'uccisione di un loro commilitone.\nVi \u00e8 anche una leggenda: quella di \"Centofinestre\", che racconta di una sontuosa villa sidicina ricca di fontane (da cui probabilmente nacque il nome del paese).\nFurnolo (338 m - 318 ab.).\nIl paese ha origini molto antiche. Il perch\u00e9 di questo nome sembra che sia dovuto, secondo alcune leggende, alla zona vicina al Savone che ancora oggi si chiama Boccaladroni, dove c'era un covo di briganti. Gli abitanti del luogo, chiamarono il paese cos\u00ec, perch\u00e9 non volevano ladri nel loro territorio (dal latino \"fur-furis\" = ladro; \"nolo\" = non voglio). \nDista da Teano circa 5\u00a0km ed \u00e8 formata da 3 borghi: Furnolo, Gloriani e Chiovari. Quest'ultimo \u00e8 il nucleo pi\u00f9 antico, e mostra ancora costruzioni medioevali. Vi si trova anche la chiesetta dell'Annunciazione, con un affresco omonimo.\nIl territorio si estende sul \"Monte Lucno\", che secondo le interpretazioni deriverebbe da \"mons a lux noetis\", monte della luce di notte. Nonostante alcuni storici locali ritengano verosimile che il vulcano fosse attivo fino al IV secolo d.C., i dati scientifici non suffragano questa ipotesi, dato che tutte le attivit\u00e0 eruttive del complesso vulcanico di Roccamonfina sono cessate circa 50.000 anni fa.\nIl terreno fertile ed il clima mite permettono la coltivazione del castagno, dell'ulivo, del nocciolo e del ciliegio.\nPugliano (167 m - 547 ab.).\nPugliano \u00e8 situata a SW di Teano, con quasi 600 abitanti sparsi su una buona fetta di territorio, nota nell'hinterland per la coltura dell'olivo e la produzione di olio, oltre che a una discreta estensione di frutteti (in particolare pesche e ciliegie). L'etimologia stessa del nome, anche se incerta e poco attendibile (dal latino \"polluo\" = macchiare, insozzare, lordare), potrebbe riferirsi alla propriet\u00e0 di ungere caratteristica dell'olio.\nMolto scarse e poco attendibili le notizie storiche inerenti alle origini di Pugliano. Indubbiamente deve essere sorta come insediamento rurale per quanti, agricoltori e non, dovendo raggiungere le postazioni lavorative, preferirono stabilirsi sul posto evitando in questo modo il pendolarismo. Di fatto essa \u00e8 sorta come fusione di due borgate (ancora oggi ben individuabili), Borgo e Casa Gigli. La prima, posta pi\u00f9 a nord e pi\u00f9 in basso rispetto all'altra, \u00e8 leggermente pi\u00f9 abitata e conserva alcune tracce architettoniche databili intorno alla seconda met\u00e0 del Settecento. Nella seconda, esposta a sud e pi\u00f9 in alto al confine con San Marco, sono presenti alcune strutture risalenti ad un periodo precedente (seconda met\u00e0 del Seicento).\nTra le varie strutture spicca la cappella dedicata a \u201cMaria SS. degli Angeli\u201d di propriet\u00e0 di una congrega ormai estinta, posta sul corso e recentemente restaurata grazie alla buona volont\u00e0 e l'impegno dei puglianesi che hanno voluto riportarla al suo vecchio splendore. La cappella non \u00e8 molto grande (quasi 30 metri quadri) e prima del restauro era un rudere fatiscente. Nel periodo della seconda guerra mondiale e dell'immediato dopoguerra, essa era assiduamente frequentata per celebrazioni di culto (vista l'inagibilit\u00e0 dell'attuale chiesa parrocchiale), diventando cos\u00ec il cuore stesso della borgata.\nSalendo verso Casa Gigli \u00e8 possibile notare quello che rimane della residenza episcopale, fatta costruire dal vescovo Broya verso la met\u00e0 del Seicento per la permanenza estiva degli alti prelati, godendo della frescura unita a un ampio panorama. Pi\u00f9 avanti c'\u00e8 la casa della famiglia Gigli (dal quale prende il nome la borgata) i quali la passarono ai loro fattori, la famiglia Messa. Attualmente lo stabile \u00e8 in stato di abbandono e anch'esso rischia di andare in rovina.\nScendendo verso San Marco \u00e8 possibile vedere il vecchio frantoio che era in passato centro di attivit\u00e0 per tutta la borgata, nonch\u00e9 il simbolo stesso dell'intera frazione.\nSan Giuliano (270 m - 121 ab.).\nSan Giuliano sorse verso il X secolo a causa, come quasi tutte le altre frazioni, delle diverse invasioni barbariche, tra cui quella dei Saraceni o Musulmani.\nQuesti dimorarono per oltre 40 anni presso il Garigliano, depredando l'agro Teanese e Capuano. A tali invasioni si aggiunsero anche la peste e gli incendi, specie quello del 1063, che uccise mezza citt\u00e0. Quindi la maggior parte degli abitanti Sidicini cercarono rifugio sui colli e nelle campagne, ed in luoghi meno accessibili a queste orde devastatrici.\nSan Giuliano \u00e8 attraversata dalla via Adriana, e giace in amena ed incantevole posizione topografica, da cui si ammira tutta l'estesissima pianura campana, il mar Tirreno, il Vesuvio, i Camaldoli, le citt\u00e0 di Capua, Santa Maria Capua Vetere e Caserta, nonch\u00e9 le isole di Ischia, Procida, Capri e Nisida.\nLa maggior parte di questa borgata \u00e8 edificata sopra ruderi di antiche fabbriche, e ivi sono stati dissotterrati molti oggetti di terracotta come pignatte, ziri, anfore, lucerne, vasi etruschi di varia forma, ampolline di vetro ed anche diverse monete romane. La chiesa parrocchiale con due affreschi, \u00e8 stata probabilmente costruita fra il Cinquecento e il Seicento, poich\u00e9 le due campane della chiesa furono fuse una nel 1618 (la pi\u00f9 piccola) e l'altra nel 1620 (che poi si ruppe nel 1896), riportante la scritta \"Sancte Iuliane ora pro nobis\".\nLe risorse del paese sono l'allevamento di animali e la coltivazione di cereali, vite, olive, castagne, arance.\nSiccome giaceva in stato di abbandono non avendo comunicazione con Teano n\u00e9 vie trafficate dal commercio, nel 1857 per ordine del re Ferdinando II venne costruita l'attuale strada, rimanendo cos\u00ec il villaggio giusto a met\u00e0 fra Teano e Sessa Aurunca.\nLa localit\u00e0 \u00e8 nota per essere stata teatro della Battaglia di San Giuliano, in cui il 26 ottobre 1860 si scontrarono le truppe borboniche e quelle garibaldine.\nSan Marco (175 m - 624 ab.).\nIl primo insediamento stabile di cui si hanno notizie \u00e8 quello di alcune ville romane di cui si possono ancora rinvenire delle tracce. Esse dovevano essere abbastanza grandi, con numerosi schiavi e in posizione panoramica. La prima si trova in localit\u00e0 \"Acquaruoli\" e ne resta solo l'antica cisterna. L'altra si trova in localit\u00e0 \"Pergola\" e la sua cisterna ha dato luogo alla leggenda della grotta dei briganti.\nDurante le invasioni barbariche, i boschi e la sommit\u00e0 delle colline offrirono qualche rifugio alla popolazione della zona.\nNel Seicento, sotto la dominazione degli spagnoli ci fu un certo risveglio, portato in paese dai monaci che costruirono i due conventi di \"Meduni\" e della \"Masseriola\". Il primo \u00e8 stato spianato dopo la vendita da parte dei proprietari e, nello scavo, vennero trovati due sarcofagi in terracotta (poi distrutti), oggi resta solo una parte della grotta che fungeva da frantoio per le olive. Il secondo, fortunatamente, \u00e8 in buono stato di conservazione con gli affreschi della chiesetta del convento.\nAnche la chiesa parrocchiale \u00e8 dello stesso periodo. Infatti le prime notizie su di essa risalgono al 1614. Il campanile \u00e8 di epoca recente, venne fatto costruire dopo il 1800 dal sacerdote don Giacomo Messa, mentre su una delle campane \u00e8 incisa la data del 1748. Ci\u00f2 farebbe pensare che precedentemente ci sia stato un campanile pi\u00f9 piccolo. Le navate della chiesa sono attualmente tre, la centrale \u00e8 pi\u00f9 ampia, forse perch\u00e9 era la sola esistente in origine, alla quale man mano si sarebbero aggiunte le altre due.\nSan Marco sorge su alcune colline al margine del gruppo vulcanico di Roccamonfina. Tale gruppo montuoso, che culmina nel monte Santa Croce (1006 m), \u00e8 di origine sottomarina e inizi\u00f2 la sua attivit\u00e0 nell'Era Terziaria (circa 50-60 milioni di anni fa). L'accumulo di materiale eruttivo e il movimento della crosta terrestre fecero emergere l'intera zona e le eruzioni continuarono per quasi tutta l'Era Quaternaria, estinguendosi definitivamente qualche millennio prima dell'Era storica. Le eruzioni del cratere laterale nel monte Supraro (507 m) affiorano con rocce basaltiche in localit\u00e0 Acquaruoli e nella collina di Pergola. Nelle valli e nella pianura di Maiorisi si trovano numerosi banchi di tufo e scorie vulcaniche che si sono consolidate degli strati inferiori. Vi sono poi sovrapposte, specialmente nelle zone pianeggianti, formazioni sedimentarie e alluvionali di epoca pi\u00f9 recente. I terremoti, le sorgenti minerali e le mofete sono residue manifestazioni dell'attivit\u00e0 vulcanica.\nIl territorio, dai 50 m s.l.m. del fosso di Francolise in cui scorre il Savone, che lo cinge a sud, si estende verso nord ed est prima con la pianura di Maiorisi e poi si eleva verso San Marco culminando nella panoramica collina degli Acquaruoli (250 m).\nVersano (255 m - 311 ab.).\nVersano \u00e8 una delle frazioni pi\u00f9 popolate ed estese del comune di Teano. Le scuole sono frequentate non solo dai bambini che abitano il centro, ma anche da quelli delle frazioni vicine.\nL'economia si basa principalmente sull'agricoltura e sull'artigianato. La sua superficie territoriale, ampia e articolata, vede il rigoglio di ogni tipo di coltura: dai boschi del monte \"Paradiso\" alle terre cerealicole delle zone pianeggianti, dagli uliveti ai funghi e agli ineguagliabili grappoli d'uva.\nEconomia.\nRicca di sorgenti e di boschi che coprono un vasto territorio di origine vulcanica, Teano seppe sfruttare sin dall'antichit\u00e0 le sue risorse naturali con numerosi edifici termali (famosissima gi\u00e0 dall'epoca pre-romana la sorgente termale delle Caldarelle, a circa 1\u00a0km dal centro) e con una miriade di opifici (mulini, frantoi, piccole concerie) disseminati lungo l'incantevole corso del Savone, con le sue cascate (naturali ed artificiali) che alimentavano i numerosi mulini e le sue rinomate ferriere. Il fiume venne appunto chiamato \"Savone delle Ferriere\".\nL'agricoltura si \u00e8 andata specializzando e d\u00e0 lavoro a una parte considerevole della popolazione. Essa, da sempre specializzata nella produzione di ottimi vino ed olio, \u00e8 oggi indirizzata prevalentemente verso la frutticoltura (soprattutto mele, pesche ed albicocche) e la produzione di nocciole e castagne, il tutto favorito dalla mitezza del clima e dal fertilissimo terreno vulcanico.\nIl settore industriale, invece, vive la crisi occupazionale, come nelle altre zone del Mezzogiorno e di tutta l'Italia, che ha causato un incremento del numero dei disoccupati. Ci\u00f2 ha determinato, negli ultimi tempi, un forte fenomeno d'immigrazione verso aree produttive del nord.\nTra le attivit\u00e0 pi\u00f9 tradizionali vi sono quelle artigianali, che pur non essendo diffuse come nel passato non sono del tutto scomparse, e si distinguono per l'arte della ceramica.\nInfrastrutture e trasporti.\nLa citt\u00e0 \u00e8 raggiungibile mediante arterie viarie, autostradali e ferroviarie.\nTeano sorge tra due grandi arterie stradali, la via Casilina e la via Appia, e dista 9\u00a0km dall'uscita autostradale di Caianello (A1) e 14\u00a0km dalla successiva uscita di Capua. A met\u00e0 strada tra le due uscite sorgono le due aree di servizio Teano Est e Teano Ovest.\nTeano \u00e8 attraversata dalla linea ferroviaria Roma-Cassino-Napoli; la stazione \u00e8 situata nella frazione Teano Scalo, a 2\u00a0km dal centro.\nAmministrazione.\nNel seguente elenco sono riportati i responsabili dell'amministrazione civica di Teano dal 1985 ad oggi:\nAltre informazioni amministrative.\nSino al 2008 Teano ha fatto parte della comunit\u00e0 montana Monte Santa Croce.\nSport.\nCalcio.\nHanno sede nel comune le seguenti societ\u00e0 di calcio:\nImpianti sportivi.\nIl principale impianto sportivo del comune \u00e8 il \"Giuseppe Garibaldi\", che oltre al campo da calcio, \u00e8 dotato di campi da tennis ed un campo da calcio a 5, fruibile anche per la pallacanestro. Adiacente al plesso scolastico \"Garibaldi\" vi \u00e8 anche una palestra comunale, che ospita un campo per la pallavolo.\nEventi sportivi.\nIl 17 maggio 2007, in occasione del 90\u00ba Giro d'Italia dedicato a Giuseppe Garibaldi Teano ha ospitato la partenza della quinta tappa, la Teano-Frascati di 173\u00a0km. Nel 44\u00ba Giro d'Italia (disputato nel 1961, Centenario dell'unit\u00e0 d'Italia) fu sede di arrivo. La tappa era l'undicesima, la Potenza-Teano di 252\u00a0km, vinta da Pietro Chiodini."}
{"id": "2162559", "revid": "729019", "url": "https://it.wikipedia.org/wiki?curid=2162559", "title": "Fiat B.R.G.", "text": "Il Fiat B.R.G. fu un bombardiere trimotore, monoplano ad ala alta, sviluppato dall'azienda aeronautica italiana Fiat Aviazione nei primi anni trenta e rimasto allo stadio di prototipo.\nStoria del progetto.\nAlla fine degli anni venti, la Fiat Aviazione pens\u00f2 di potersi proporre come fornitore dell'aeronautica militare anche per i velivoli pi\u00f9 pesanti, fino ad allora un successo commerciale della concorrente Aeronautica Caproni. Si volle quindi cimentare nella costruzione di un velivolo da bombardamento pesante che nelle intenzioni dell'azienda voleva essere proposto al Ministero dell'Aeronautica come possibile fornitura ai reparti della Regia Aeronautica.\nAffidato alla fine del decennio alla progettazione di Celestino Rosatelli, gi\u00e0 capo progettista dell'azienda, il velivolo era caratterizzato dalle notevoli dimensioni per gli standard dell'epoca, tanto da meritarsi la denominazione B.R.G, acronimo di \"Bombardiere Rosatelli Gigante\". Il prototipo venne realizzato negli stabilimenti di Torino e portato in volo per la prima volta il 28 luglio 1930.\nTecnica.\nIl B.R.G. era un monoplano trimotore caratterizzato dall'aspetto massiccio per l'epoca. La fusoliera era realizzata con l'uso di due lunghe lastre metalliche poste sui fianchi e dotata con una cabina di pilotaggio chiusa a scalino sulla parte superiore-anteriore della struttura. Questa integrava i posti anteriore, per il pilota, e posteriore, per l'osservatore/puntatore. Posteriormente terminava in una coda dall'impennaggio tradizionale mododeriva e dai piani orizzontali controventati. L'ala era montata alta e collegata alla fusoliera tramite una serie di montanti metallici che facevano da supporto anche ai due motori laterali. Il carrello d'atterraggio era un triciclo classico, fisso, dotato anteriormente di ruote di grande diametro ed integrato posteriormente da un pattino d'appoggio, anch'esso collegato alla fusoliera con una piccola struttura tubolare. La propulsione era affidata a tre motori 12 cilindri a V di 60\u00b0 raffreddati ad acqua, un Fiat A.24R da 720 CV (537 kW), caratterizzato da un riduttore di velocit\u00e0 interposto al mozzo dell'elica montato sul muso, in posizione centrale, pi\u00f9 altri 2 Fiat A.24 da 700 CV (522\u00a0kW), versione precedente a presa diretta dell'A.24R, collocati in due gondole sulla struttura sul fianco della fusoliera, tutti abbinati ad eliche bipala a passo fisso.\nL'armamento difensivo era affidato a 4 mitragliatrici da 7,7\u00a0mm posizionate nella parte posteriore della cabina di pilotaggio ed in un tunnel ventrale, mentre quello offensivo consisteva in un carico bellico fino a 2\u00a0000\u00a0kg di bombe.\nImpiego operativo.\nDopo le valutazioni effettuate nel 1931 il prototipo del B.R.G. venne assegnato alla 62\u00aa Squadriglia SPB, un reparto sperimentale di bombardamento pesante della Regia Aeronautica."}
{"id": "2162569", "revid": "286031", "url": "https://it.wikipedia.org/wiki?curid=2162569", "title": "Giancarlo Pascale", "text": ""}
{"id": "2162572", "revid": "76963", "url": "https://it.wikipedia.org/wiki?curid=2162572", "title": "Romaric Perche", "text": "Ha debuttato nel 1996 comparendo nel cast del telefilm francese \"Il comandante Florent\" interpretando Nicolas Florent, figlio della protagonista della serie. Nel frattempo, ha partecipato al film \"Fait d'hiver\"."}
{"id": "2162573", "revid": "36426", "url": "https://it.wikipedia.org/wiki?curid=2162573", "title": "Papposileno", "text": ""}
{"id": "2162577", "revid": "307923", "url": "https://it.wikipedia.org/wiki?curid=2162577", "title": "Scuola d'Atene", "text": ""}
{"id": "2162578", "revid": "174925", "url": "https://it.wikipedia.org/wiki?curid=2162578", "title": "Bipedismo", "text": ""}
{"id": "2162581", "revid": "19933", "url": "https://it.wikipedia.org/wiki?curid=2162581", "title": "Sotto il capricorno", "text": ""}
{"id": "2162584", "revid": "984922", "url": "https://it.wikipedia.org/wiki?curid=2162584", "title": "Ritorno a Kauai", "text": "Ritorno a Kauai (o secondo altre errate traslitterazioni \"Ritorno a Kavai\" e \"Ritorno a Kawai\") \u00e8 un film per la televisione del 2003, completamente girato nel Nuovo Galles del Sud in Australia e diretto dal regista Maggie Greenwald.\nTrama.\nIl fim narra del viaggio di Emma Burke, arrivata a Kauai, un'isola delle Hawaii, conosce il nipote della donna che l'aveva cresciuta e si innamora di lui. Nello stesso luogo vive la sua vera madre."}
{"id": "2162588", "revid": "200568", "url": "https://it.wikipedia.org/wiki?curid=2162588", "title": "Sacco aerifero", "text": "I sacchi aeriferi sono espansioni dei polmoni degli uccelli e altri teropodi atte a facilitare la respirazione.\nStruttura e funzione.\nA causa del metabolismo molto accelerato che \u00e8 richiesto dai meccanismi di volo, gli uccelli hanno un'elevata domanda di ossigeno: l'evoluzione del volo negli uccelli \u00e8 basata infatti proprio sullo sviluppo di un efficiente sistema respiratorio. \nLa gabbia toracica degli uccelli \u00e8 per\u00f2 molto poco flessibile poich\u00e9 su di essa, in particolare sullo sterno, si inseriscono i potenti muscoli per il movimento delle ali. Tale movimento deve essere molto efficace per permettere il volo ed \u00e8 necessario che l'ancoraggio muscolare prossimale (sternale, quindi) sia estremamente rigido. Ci\u00f2 comporta una scarsa possibilit\u00e0 di movimento della cassa toracica per la respirazione. I polmoni sono estremamente ridotti eppure la loro efficienza \u00e8 superiore a quella di tutti gli altri Tetrapodi, compresi i mammiferi. Questo \u00e8 dovuto appunto alla presenza dei sacchi aeriferi.\nTali strutture sono larghe espansioni del tessuto respiratorio polmonare (di derivazione endodermica) rivestite esternamente da un sottile strato connettivale che ne assicura una certa resistenza meccanica. In esse non avvengono scambi respiratori n\u00e9 sono dotate di movimenti autonomi, ma essendo inserite tra le masse muscolari, tra i visceri ed avendo anche piccole espansioni degli omeri, vengono sollecitate dal movimento dell'animale sia durante il volo sia durante il movimento a terra. Tale sollecitazione realizza una corrente d'aria forzata nei polmoni che vengono in tal modo continuamente ed efficacemente ventilati. L'uccello fermo, in riposo, sfrutta la scarsa possibilit\u00e0 di movimento della cassa toracica che non serve quindi tanto a comprimere e decomprimere i polmoni, quanto piuttosto a far funzionare le sacche come dei soffietti. Quando l'animale \u00e8 in volo la gabbia toracica rimane ferma per la contrazione dei muscoli alari e la ventilazione (con relativi scambi gassosi a livello polmonare) \u00e8 affidata esclusivamente ai sacchi aeriferi ed \u00e8 tanto pi\u00f9 efficace quanto pi\u00f9 il volo \u00e8 veloce. I sacchi aeriferi si comportano insomma come dei mantici che forniscono ai polmoni un volume fisso di aria ossigenata che li attraversa di continuo.\nI sacchi aeriferi hanno infine altre due funzioni: la presenza di correnti d'aria fresca all'interno del corpo favorisce la regolazione termica dei muscoli del volo che sono grandemente sollecitati, ed inoltre alleggeriscono il corpo (rendendone pi\u00f9 basso cio\u00e8 il peso specifico).\nLocalizzazione.\nLa localizzazione tipica \u00e8 la seguente: vi sono due sottili sacchi cervicali che accompagnano le relative vertebre e sono situati attorno alla trachea. Ve ne \u00e8 poi uno grande e centrale detto sacco clavicolare dal quale si dipartono ai due lati sacchi sottili che si insinuano negli omeri. Altri quattro (due per lato) sono in posizione toracica e prendono appunto il nome di sacchi toracici. Altri due, infine, (e sono generalmente i pi\u00f9 grandi) prendono il nome di sacchi addominali posizionandosi tra gli organi, appunto, addominali. Possono esservi per\u00f2 diverse varianti a seconda delle specie (vedi illustrazione in alto).\nQuesti organi appartenevano probabilmente anche a specie di dinosauri e pterosauri."}
{"id": "2162595", "revid": "339392", "url": "https://it.wikipedia.org/wiki?curid=2162595", "title": "Liberazione di San Pietro dal carcere", "text": ""}
{"id": "2162606", "revid": "729019", "url": "https://it.wikipedia.org/wiki?curid=2162606", "title": "Castello di Maus", "text": "Il castello di Maus, noto anche come castel Maus o castello Maus, \u00e8 una fortificazione situata sull'omonimo poggio che si eleva nel territorio comunale di Castiglione della Pescaia, poco a sud di Pian d'Alma. Del castello rimangono i ruderi immersi nella vegetazione della collina.\nIl castello venne edificato durante l'XI secolo da Cristina II, essendo accertata la sua esistenza in alcuni documenti datati 1075; situato sulla vetta dell'omonimo poggio, era un luogo strategico difensivo in caso di invasione e attacco di truppe nemiche. La storia della fortificazione \u00e8 ancora oggi avvolta in un alone di mistero, visto che non \u00e8 chiaro da chi fosse stato costruito il castello e chi vi abit\u00f2 nelle epoche seguenti. L'unica certezza \u00e8 relativa al Cinquecento, quando il complesso risultava gi\u00e0 abbandonato."}
{"id": "2162609", "revid": "119991", "url": "https://it.wikipedia.org/wiki?curid=2162609", "title": "Castello Maus", "text": ""}
{"id": "2162610", "revid": "119991", "url": "https://it.wikipedia.org/wiki?curid=2162610", "title": "Castel Maus", "text": ""}
{"id": "2162611", "revid": "1573940", "url": "https://it.wikipedia.org/wiki?curid=2162611", "title": "Sh\u016bgor\u014d Yamamoto", "text": "Scrittore di genere popolare \u00e8 noto per aver pubblicato opere usando almeno 14 diversi pseudonimi. Le sue opere hanno spesso fornito materia per lungometraggi, come nel caso di \"Barbarossa\", film del 1965 diretto da Akira Kurosawa (tratto da \"Il racconto del Dottor Barbarossa\") e \"Sabu\", pellicola del 2002 diretta da Takashi Miike (tratto dall'omonimo racconto del 1963)."}
{"id": "2162613", "revid": "1305772", "url": "https://it.wikipedia.org/wiki?curid=2162613", "title": "Der Lustige Krieg Marsch", "text": "Der Lustige Krieg Marsch (Marcia dall'operetta \"L'allegra guerra\") op.397, \u00e8 una marcia di Johann Strauss (figlio).\nNon solo l'operetta di Johann Strauss \"Der lustige Krieg\" (Prima al \"Theater an der Wien\" di Vienna il 25 novembre 1881) forn\u00ec al suo compositore materiale per creare il maggiore numero di opere orchestrali tratte da un'operetta, ma \u00e8 la sola che ispir\u00f2 Strauss per la composizione di due marce: \"Der Lustige Krieg-Marsch\" e \"Frisch in Feld!\" op. 398.\nLa marcia \"Der lustige krieg\" trae le sue melodie dal finale dell'atto 1\u00b0 \"Ja eilet nur geschwind\", dal finale del 2\u00b0 atto \"Steh'n wir hier auch Kampf bereit\" e dal terzetto dell'atto 3\u00b0 \"Mag urn Ruhm und urn Ehr\".\nFacendo una rassegna dell'operetta, il giornale satirico \"Hans J\u00f6rgel\" osserv\u00f2:"}
{"id": "2162616", "revid": "76963", "url": "https://it.wikipedia.org/wiki?curid=2162616", "title": "Lee Montgomery", "text": "Biografia.\nCon due sorelle attrici Belinda e Tannis fu prima modello e in seguito attore. Il primo film dove recit\u00f2 fu \"Un papero da un milione di dollari\" (1971)."}
{"id": "2162624", "revid": "1522738", "url": "https://it.wikipedia.org/wiki?curid=2162624", "title": "Giubilopoli", "text": ""}
{"id": "2162626", "revid": "1647404", "url": "https://it.wikipedia.org/wiki?curid=2162626", "title": "Mr. Brightside", "text": "Mr. Brightside \u00e8 la canzone d'esordio dei The Killers, estratta il 29 settembre 2003, ma ripubblicizzata dal 24 maggio 2004, dopo il secondo singolo \"Somebody Told Me\" come secondo singolo dell'album di debutto del gruppo, \"Hot Fuss\".\nIl brano \u00e8 stato scritto dal cantante Brandon Flowers e dal chitarrista Dave Keuning, \nNel febbraio 2012, \u00e8 stata decretata come il terzo ritornello pi\u00f9 esplosivo di tutti i tempi dalla rivista \"NME\".\nIl 21 novembre 2020, il portale di riferimento Chart Data certifica il brano come prima canzone degli anni duemila a superare la quota complessiva di un miliardo di streaming su tutte le piattaforme d'ascolto.\nVideo musicale.\nIl video \u00e8 ambientato in uno spettacolo burlesque, dove nasce una sorta di rapporto tra il cantante e una delle ballerine, la stessa ragazza (l'attrice Izabella Miko) che reciter\u00e0 poi nel video di \"Miss Atomic Bomb\" (dell'album \"Battle Born\"). Alla fine lui, stufo di essere costantemente \"tradito\", se ne andr\u00e0 lasciandola da sola.\nNel videoclip compare l'attore Eric Roberts."}
{"id": "2162630", "revid": "39224", "url": "https://it.wikipedia.org/wiki?curid=2162630", "title": "S1000", "text": ""}
{"id": "2162631", "revid": "287204", "url": "https://it.wikipedia.org/wiki?curid=2162631", "title": "Johann Cr\u00fcger", "text": "Biografia.\nIl padre era un albergatore. Fino al 1613, frequent\u00f2 la scuola di latino di Guben. Poi viaggi\u00f2 a Sorau, Breslavia e alla fine a Ratisbona, dove ricevette le prime lezioni di musica da Paulus Homberger. Nel 1615 and\u00f2 a Berlino e poi all'Universit\u00e0 di Wittenberg nel 1620, dove studi\u00f2 teologia. Due anni pi\u00f9 tardi fu nominato cantore della chiesa di San Nicola, a Berlino.\nCr\u00fcger compose numerosi concerti e scrisse estensivamente di educazione musicale.\nNel 1647 scrisse il pi\u00f9 importante innario luterano del XVII secolo, \"Praxis pietatis melica\"."}
{"id": "2162634", "revid": "729019", "url": "https://it.wikipedia.org/wiki?curid=2162634", "title": "Port de Gennevilliers (metropolitana di Parigi)", "text": "Port de Gennevilliers \u00e8 una stazione futura della Metropolitana di Parigi, sulla linea 13.\nLa stazione.\nCome dice il nome, la stazione si trover\u00e0 nella Port de Gennevilliers, assicurando una corrispondenza con il bus.\nPer ora \u00e8 solo un progetto."}
{"id": "2162641", "revid": "1776051", "url": "https://it.wikipedia.org/wiki?curid=2162641", "title": "Burnt Offerings (album)", "text": "Burnt Offerings \u00e8 il terzo album della band heavy metal Iced Earth. Il disco fu pubblicato nel 1995 e present\u00f2 molti riferimenti religiosi, mitologici e biblici nei suoi testi. \nL'ultima traccia, \"Dante's Inferno\", \u00e8 ispirata al poema epico di Dante Alighieri, la Divina Commedia."}
{"id": "2162642", "revid": "53508", "url": "https://it.wikipedia.org/wiki?curid=2162642", "title": "Monumento ossario austro-ungarico di Trento", "text": "Il monumento ossario austro-ungarico si trova a Trento all'interno del cimitero comunale.\nStruttura.\nIl monumento ossario \u00e8 costituito da una grande urna in marmo scolpita da Remo Stringari e da Josef Rauch. L'urna poggia su un piedistallo formato da quattro scalini, collocato sopra una cripta contenente 8.076 caduti austro-ungarici. Le salme di 6.576 caduti sono quelle provenienti da questo stesso cimitero, mentre le altre 1.500 sono quelle dei caduti traslati dal cimitero di guerra di Pergine.\nL'originale colonnato visibile nelle immagini dell'inaugurazione \u00e8 stato successivamente demolito per lasciare spazio alle strutture del nuovo cimitero."}
{"id": "2162645", "revid": "287204", "url": "https://it.wikipedia.org/wiki?curid=2162645", "title": "Ben Gascir", "text": "Ben Gascir, (arabo: \u0642\u0635\u0631 \u0628\u0646 \u063a\u0634\u064a\u0631), o Castel Benito durante il fascismo, \u00e8 una citt\u00e0 della Libia, situata 34 km a sud di Tripoli. \nNelle sue vicinanze si trova l'Aeroporto internazionale di Tripoli (\u0645\u0637\u0627\u0631 \u0637\u0631\u0627\u0628\u0644\u0633 \u0627\u0644\u0639\u0627\u0644\u0645\u064a, IATA: TIP, ICAO: HLLT), che \u00e8 il principale scalo aereo del paese.\nNel 1938 fu istituita presso l'allora Aeroporto di Castel Benito la prima scuola di paracadutismo dei Fanti dell'aria, voluti dal governatore della Libia italiana Italo Balbo, che poi daranno origine alla Folgore. \nDurante la seconda guerra mondiale, in particolare nel 1941, la base aerea fu pesantemente bombardata dalle forze alleate. Dopo la conquista alleata l'aeroporto divenne una base della Royal Air Force inglese, denominata \"RAF Castel Benito\", prima di cambiare nome in \"RAF Idris\" nel 1952. La struttura fu adattata al trasporto civile nel 1978, e il terminal internazionale fu progettato dall'ingegnere scozzese Alexander Gibb.\nLa cittadina \u00e8 anche nota per essere la sede del pi\u00f9 importante club calcistico libico, l'Al-Ittihad."}
{"id": "2162646", "revid": "767487", "url": "https://it.wikipedia.org/wiki?curid=2162646", "title": "Piano, piano non t'agitare!", "text": "Piano, piano non t'agitare! \"(Don't Make Waves)\" \u00e8 un film del 1967 diretto da Alexander Mackendrick, tratto dal romanzo Muscle Beach di Ira Wallach, con protagonisti Tony Curtis e Claudia Cardinale.\nTrama.\nLa storia \u00e8 incentrata su Charles Cofield e sul rapporto con una ragazza; essa prima lo roviner\u00e0, facendogli poi trovare un nuovo lavoro nella zona di Malib\u00f9.\nProduzione.\nLa pellicola \u00e8 stata girata interamente in California, a ovest della contea di Los Angeles, tra Malib\u00f9 e Palos Verdes Estates."}
{"id": "2162655", "revid": "35813", "url": "https://it.wikipedia.org/wiki?curid=2162655", "title": "Mack the Knife", "text": ""}
{"id": "2162665", "revid": "214753", "url": "https://it.wikipedia.org/wiki?curid=2162665", "title": "XXII Universiade invernale", "text": "La XXII Universiade invernale si \u00e8 svolta a Innsbruck, in Austria, dal 12 al 22 gennaio 2005. Le altre citt\u00e0 coinvolte furono Seefeld, Telfs e Hochfilzen.\nProgramma.\nPaesi partecipanti.\nLa XXIII Universiade invernale ha visto la pratecipazione di 50 delegazioni nazionali. Alcune di esse hanno portato un solo atleta alle competizioni, come il Senegal, il Messico o il Marocco."}
{"id": "2162666", "revid": "339392", "url": "https://it.wikipedia.org/wiki?curid=2162666", "title": "Castel Benito", "text": ""}
{"id": "2162668", "revid": "729019", "url": "https://it.wikipedia.org/wiki?curid=2162668", "title": "Castellaccio di Prile", "text": "Il Castellaccio di Prile, o pi\u00f9 semplicemente Castellaccio Prile, \u00e8 un insediamento fortificato situato nell'omonima localit\u00e0 del territorio comunale di Castiglione della Pescaia.\nIl complesso venne edificato in epoca medievale, ma ancora non \u00e8 noto chi lo abbia costruito e a chi sia appartenuto nelle epoche successive; \u00e8 incerta anche l'epoca del suo abbandono.\nIl Castellaccio di Prile si presenta sotto forma di ruderi immersi nella vegetazione dell'area collinare su cui \u00e8 situato. Delimitato da una cinta muraria, \u00e8 costituito dai resti di un borgo medievale che si sviluppa nella parte inferiore dell'insediamento, mentre nella parte alta, da cui si domina il restante insediamento e il territorio circostante, si trovano i resti di una struttura fortificata, quasi sicuramente un cassero con rocca."}
{"id": "2162669", "revid": "640277", "url": "https://it.wikipedia.org/wiki?curid=2162669", "title": "Taigete (stella)", "text": "Taigete (nota anche come 19 Tauri) \u00e8 una stella binaria nella costellazione del Toro; si tratta di una delle componenti dell'ammasso aperto delle Pleiadi e giace ad una distanza di circa 440 anni luce da noi. Il suo nome proprio deriva dalla figura mitologica Taigete, una delle Pleiadi mitologiche.\nTaigete (Taygeta) \u00e8 il nome tradizionale del sistema, tuttavia nel 2016 la Unione Astronomica Internazionale organizz\u00f2 un Gruppo di lavoro sui nome delle stelle per standardizzare e catalogare i nomi propri delle stelle, in inglese \"Working Group on Star Names\" (WGSN) e il 21 agosto approv\u00f2 il nome proprio alla componente principale del sistema, 19 Tauri Aa.\nCaratteristiche.\nLa componente primaria, Taigete A, \u00e8 una stella azzurra di classe spettrale B subgigante, con una magnitudine apparente pari a 4,30; in realt\u00e0 si tratta di un sistema binario spettroscopico le cui componenti sono di magnitudine 4,6 e 6,1. La loro separazione \u00e8 di 0,012 secondi d'arco e il periodo orbitale si aggira sui 1313 giorni. Esiste anche una terza compagna, Taigete B, pi\u00f9 distante, di ottava magnitudine e separata da 69 secondo d'arco."}
{"id": "2162670", "revid": "986213", "url": "https://it.wikipedia.org/wiki?curid=2162670", "title": "Irina Pavlovna Paley", "text": "Biografia.\nInfanzia.\nIrina era figlia del granduca Pavel Aleksandrovi\u010d Romanov (1860-1919) e della sua seconda moglie, la signorina Ol'ga Valerianovna Karnovic, nominata in seguito \"Contessa di Hohenfelsen\" e \"Principessa di Paley\". I suoi nonni paterni erano lo zar Alessandro II di Russia (1818-1881) e la zarina \"Marija Aleksandrovna\", nata Maria Massimiliana d'Assia-Darmstadt (1824-1880).\nAveva due fratelli maggiori, nati dal primo matrimonio del padre: Marija Pavlovna Romanova e Dmitrij Pavlovi\u010d Romanov; un altro fratello maggiore Vladimir Pavlovi\u010d Paley e, infine, una sorella minore Natalia Pavlovna Paley.\nVisse durante i primi anni della sua vita nella citt\u00e0 di Parigi, in quanto ai suoi genitori non era permesso vivere in Russia, poich\u00e9 la loro unione non era stata approvata dallo zar Nicola II. Solo in seguito la corte imperiale regolarizz\u00f2 il matrimonio morganatico del granduca, e nel 1915 lo zar concesse ad Ol'ga e alla sua prole il titolo di principe Paley, con il trattamento di Altezza.\nRivoluzione bolscevica.\nA seguito della Rivoluzione Russa del 1917, il granduca Pavel venne posto agli arresti domiciliari dal nuovo governo. Irina avrebbe poi ricordato la passeggiata che egli fece con lei e sua sorella Natalia nel loro giardino parlando di cosa il suo matrimonio aveva significato per lui:\nPoco tempo prima infatti il fratello di Irina, Vladimir era stato arrestato ed esiliato prima a Ekaterinburg e poi ad Alapaevsk, e poco dopo lo stesso sarebbe capitato al granduca Pavel, detenuto nella Fortezza di San Pietro e San Paolo. Irina fu costretta ad abitare in casa di amici: ella, con sua madre, cerc\u00f2 con ogni mezzo di salvare i suoi congiunti ma il fratello fu ucciso dai bolscevichi nel 1918, mentre il padre venne fucilato nel 1919. Con la madre e la sorella fuggirono a Parigi.\nMatrimonio.\nNel 1923 contrasse matrimonio con il cugino e granduca F\u00ebdor Aleksandrovi\u010d Romanov (1898-1968), figlio del granduca Aleksandr Michajlovi\u010d Romanov (1866-1933) e della granduchessa Ksenija Aleksandrovna Romanova (1875-1960). Dalla loro unione, terminata con un divorzio nel 1936 nacquero due figli.\nSi ritiene che, l'ultima figlia, anche se nata prima del divorzio di Irina e F\u00ebdor, quest'ultimo non ne sia il padre, dal momento che in quel periodo Irina aveva gi\u00e0 iniziato la sua relazione con il conte Hubert de Monbrison (1892-1981), che poi spos\u00f2 nel 1950.\nDiscendenza.\nLa principessa Irina e il granduca F\u00ebdor Aleksandrovi\u010d Romanov ebbero:"}
{"id": "2162671", "revid": "119991", "url": "https://it.wikipedia.org/wiki?curid=2162671", "title": "Castellaccio Prile", "text": ""}
{"id": "2162677", "revid": "810736", "url": "https://it.wikipedia.org/wiki?curid=2162677", "title": "Le bostoniane", "text": "Le bostoniane (\"The Bostonians\"), pubblicato in Italia anche con i titoli Gente di Boston e I bostoniani, \u00e8 un romanzo storico-drammatico scritto da Henry James e pubblicato inizialmente su \"The Century Magazine\", rivista statunitense nel 1885, quindi in volume (in tre tomi) il 16 febbraio 1886 presso Macmillan and Co. di Londra.\nTrama.\nAmbientato a Boston nell'anno 1876, il romanzo narra di uno strano triangolo tra Basil Ransom, avvocato e politico newyorkese di stampo conservatore e due donne: Olive Chancellor, sua cugina (presso la quale lui si reca in visita) e Verena Tarrant, giovane femminista che lei protegge: i loro pensieri sulla donna e sull'amore, le loro scelte di vita, fra lotta per l'emancipazione delle donne e desiderio di Basil e Olive di essere entrambi un punto di riferimento affettivo per Verena. Di contorno a questa vicenda ci sono diversi ritratti ed eventi che raccontano la vita del tempo in citt\u00e0, con il mondo dei giornali e dei ricchi statunitensi della costa est che mandano i figli all'Universit\u00e0 di Harvard. Affascinata da questo mondo, oltre che dall'uomo, Verena si lascia portare via dalla lotta, verso la quale Olive e ferventi suffragette avrebbero voluto impegnarla, salvo che probabilmente, come avverte l'autore a fine libro, se ne pentir\u00e0 presto.\nAdattamento cinematografico.\nNel 1984, il regista James Ivory ha tratto dal romanzo il film \"I bostoniani\", con Vanessa Redgrave, Madeleine Potter e Christopher Reeve."}
{"id": "2162680", "revid": "57872", "url": "https://it.wikipedia.org/wiki?curid=2162680", "title": "Palazzo Gio Agostino Balbi", "text": ""}
{"id": "2162684", "revid": "2134764", "url": "https://it.wikipedia.org/wiki?curid=2162684", "title": "Andreas Wolf", "text": "Carriera.\nCresciuto nel Norimberga, ha debuttato in Bundesliga, all'et\u00e0 di 19 anni, il 23 marzo 2002 nello Stadio Olimpico di Berlino. Nella stagione 2001-2002 gioca altre 3 partite.\nNella stagione 2003-2004 ha segnato il suo primo gol da professionista.\nNella stagione 2008-2009, ha subito un infortunio il 17 agosto nel primo turno di Coppa contro l', uscendo al 72' e restando fuori dai campi per il resto dell'anno. Il suo ritorno \u00e8 stato il 22 febbraio 2009 in casa contro il Wehen.\nNel 2011, con scadenza contratto, ha ricevuto un'offerta di estensione da parte del club, ma ha rifiutato. Ha citato, tra l'altro, la mancanza di apprezzamento. Lascia la squadra il 31 maggio 2011, dopo quattordici anni e 213 partite, tra cui 175 in Bundesliga.\nPassato al , qui gioca sei mesi prendendo parte a 16 partite.\nIl 23 gennaio 2012 firma per tre anni e mezzo con l'. "}
{"id": "2162694", "revid": "767487", "url": "https://it.wikipedia.org/wiki?curid=2162694", "title": "Gli insaziabili", "text": "Gli insaziabili, in seguito ridistribuito come Femmine insaziabili, \u00e8 un film del 1969, diretto dal regista Alberto De Martino.\nTrama.\nIl giornalista italiano Paolo Vittori, momentaneamente negli Stati Uniti a Los Angeles, si ritrova a soccorrere un uomo inseguito da due brutti ceffi che lo vogliono uccidere. Scopre poi che si tratta del suo amico d'infanzia Giulio Lamberti, di cui aveva perso le tracce. Lamberti, emigrato negli Stati Uniti, \u00e8 divenuto un celebre attore di pubblicit\u00e0 per la International Chemical.\nPoco dopo Lamberti viene trovato carbonizzato all'interno della sua auto che ha avuto un incidente. Vittori comincia cos\u00ec a indagare scoprendo gli altarini dei principali azionisti della International Chemical. Ma contemporaneamente anche che il suo vecchio amico, che lui sapeva un puro idealista, si \u00e8 trasformato e ne scopre lati sempre pi\u00f9 oscuri, seguendo le tracce di un suo diario, di cui manca per\u00f2 il volume pi\u00f9 importante.\nUn losco figuro di nome Bill Steiner ricatta gli azionisti della compagnia: si rivela in possesso del diario mancante ed \u00e8 disposto a consegnarlo in cambio di una grossa cifra di danaro. Vittori non persuaso si mette sulle tracce del ricattatore e, al momento dello scambio, lo aggredisce scoprendo trattarsi di Lamberti travestito, che aveva simulato la propria morte cos\u00ec da architettare questo ricatto. Poich\u00e9 stava per essere licenziato dalla compagnia, intendeva rifarsi su di essa estorcendo un grosso quantitativo di denaro prima di sparire in Messico. Durante la fuga, per\u00f2, Lamberti precipita da un tetto e muore.\nVittori, un tempo giornalista idealista, viene ora convinto da Vanessa Brighton, importante azionista della societ\u00e0, a scriverne la biografia, divenendo al contempo suo amante e mantenuto.\nProduzione.\nGli interni del film, ambientato a Los Angeles, sono stati girati in alcune ville nei dintorni di Roma.\nDistribuzione.\nIl film \u00e8 stato distribuito in Italia a partire dal 14 agosto 1969. In Germania Ovest \u00e8 stato distribuito il 13 agosto 1970, nei Paesi Bassi il 26 novembre 1970, in Finlandia il 23 luglio 1971 e in Francia il 31 maggio 1973.\nIn Italia il film \u00e8 stato originalmente distribuito con il titolo \"Gli insaziabili\", poi rieditato con il titolo di \"Femmine insaziabili\". \u00c8 inoltre conosciuto anche con il titolo \"Le insaziabili\"\nIl film \u00e8 inoltre conosciuto anche con i titoli \"Beverly Hills\", \"Crep\u00fasculo dos Insaci\u00e1veis\" (Brasile), \"Corrupci\u00f3n insaciable\" (Spagna), \"Verinen suudelma\" (Finlandia), \"Perversion\" (Francia), \"The Insatiables\" (Regno Unito), \"Oi asygratitoi\" e \"Sti skia tou thanatou\" (Grecia), \"Spel der verdorvenen\" (Paesi Bassi), \"As Insaci\u00e1veis\" (Portogallo), \"Carnal Circuit\" (Stati Uniti), \"Exzess\" e \"Mord im schwarzen Cadillac\" (Germania Ovest)."}
{"id": "2162696", "revid": "30580", "url": "https://it.wikipedia.org/wiki?curid=2162696", "title": "Gran Premio di Gran Bretagna 1971", "text": "Il Gran Premio di Gran Bretagna 1971, XXIV \"the Woolmark British Grand Prix\" e sesta gara del campionato di Formula 1 del 1971, si \u00e8 svolto il 17 luglio sul circuito di Silverstone ed \u00e8 stato vinto da Jackie Stewart su Tyrrell-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nStewart vince il GP di Gran Bretagna 1971 e vola in classifica - f1world.it/amarcord"}
{"id": "2162697", "revid": "793215", "url": "https://it.wikipedia.org/wiki?curid=2162697", "title": "6025", "text": "Dead Kennedys.\n6025 \u00e8 stato il primo batterista (dal giugno al luglio 1978) e in seguito il secondo chitarrista (dal luglio 1978 al marzo 1979) della hardcore punk band di San Francisco Dead Kennedys. A causa della sua breve permanenza nella band si sa molto poco di lui ed \u00e8 maggiormente conosciuto proprio per la sua breve permanenza.\n6025 inizi\u00f2 come batterista dei Dead Kennedys, suonando nei loro primi demo. Dopo i demo la band trov\u00f2 un batterista pi\u00f9 esperto, Bruce Slesinger. 6025 lasci\u00f2, ma rientr\u00f2 subito dopo come secondo chitarrista.\nHa scritto cinque canzoni con la band: \"Ill in the Head\" e \"Forward to Death\", che appaiono nell'album di debutto della band \"Fresh Fruit for Rotting Vegetables\"; \"Short Songs\" e \"Gaslight\", che appaiono nell'album dal vivo \"Live at the Deaf Club\" e \"Mutations of Today\", che appare in \"The 1978 Demos\".\nL'ultima apparizione \"live\" di 6025 con i Dead Kennedys fu il 3 marzo 1979. La performance fu registrata e fu pubblicata ufficialmente nel 2004 in \"Live at the Deaf Club\".\nPost-Dead Kennedys.\nDopo aver lasciato i Dead Kennedys sembra che 6025 abbia suonato per un breve periodo con i The Residents prima di essere rimpiazzato da Philip \"Snakefinger\" Lithman. Dopo ci\u00f2 6025 scomparve completamente dalla scena musicale."}
{"id": "2162699", "revid": "287204", "url": "https://it.wikipedia.org/wiki?curid=2162699", "title": "Bravo Brontosauro", "text": "Bravo Brontosauro \u00e8 un libro di divulgazione scientifica di Stephen Jay Gould, professore di geologia, biologia e storia della scienza all'Universit\u00e0 di Harvard. \nIl testo italiano \u00e8 la prima sezione del libro originale \"Bully for brontosaurus\" e contiene solo le prime 5 parti. La casa editrice Feltrinelli giudic\u00f2 il testo troppo lungo per una sola pubblicazione e le parti ulteriori, dalla 6 alla 10, le ha pubblicate col titolo \"Risplendi grande lucciola\" qualche anno dopo.\nContenuto.\nIl libro si suddivide in 5 parti:"}
{"id": "2162705", "revid": "265338", "url": "https://it.wikipedia.org/wiki?curid=2162705", "title": "Unterwalden", "text": ""}
{"id": "2162709", "revid": "228587", "url": "https://it.wikipedia.org/wiki?curid=2162709", "title": "Robert Abbot", "text": "Fratello dell'arcivescovo George e di Sir Maurice, fu predicatore, cappellano di Giacomo I d'Inghilterra, professore all'Universit\u00e0 di Oxford e vescovo di Salisbury.\nCome teologo scrisse, tra il 1606 e il 1609, \"Defence of the reformed catholics\". In polemica con i cattolici invece scrisse nel 1604 \"Antichristi demonstratio\" contro Bellarmino e nel 1613 \"Antilogia\" contro il gesuita Henry Garnet, coinvolto nella congiura delle polveri, e il suo difensore Eudaemon Johannes.\nGenealogia episcopale.\nLa genealogia episcopale \u00e8:"}
{"id": "2162719", "revid": "330183", "url": "https://it.wikipedia.org/wiki?curid=2162719", "title": "Giacomo Miari de Cumani", "text": ""}
{"id": "2162721", "revid": "330183", "url": "https://it.wikipedia.org/wiki?curid=2162721", "title": "Giacomo Miari de Cumano", "text": ""}
{"id": "2162722", "revid": "729019", "url": "https://it.wikipedia.org/wiki?curid=2162722", "title": "Episodi di Felicity (terza stagione)", "text": ""}
{"id": "2162728", "revid": "363629", "url": "https://it.wikipedia.org/wiki?curid=2162728", "title": "Lassie (serie televisiva 1997)", "text": "Lassie \u00e8 una serie tv canadese trasmessa dal 1997 al 1999 sul canale YTV in Canada, mentre negli Stati Uniti d'America fu trasmessa su Animal Planet.\nTrama.\nLa storia narra delle avventure di Timmy Cabot e sua madre, del loro trasferimento ad Hudson Falls (dove la donna trova lavoro come veterinaria) e del loro incontro con Lassie."}
{"id": "2162729", "revid": "19933", "url": "https://it.wikipedia.org/wiki?curid=2162729", "title": "Z Gundam", "text": ""}
{"id": "2162731", "revid": "1573940", "url": "https://it.wikipedia.org/wiki?curid=2162731", "title": "Auchenipterichthys thoracatus", "text": "Auchenipterichthys thoracatus () \u00e8 un pesce d'acqua dolce appartenente alla famiglia Auchenipteridae.\nDescrizione.\n\"A. thoracatus\" presenta una testa larga, con occhi grandi e apertura boccale ampia e orizzontale. Il corpo ha sezione triangolare, \u00e8 muscoloso e robusto. Le pinne sono carnose, sostenute da un aculeo rigido come primo raggio. La pinna caudale \u00e8 ampia e a delta. La livrea prevede una colorazione variabile dal verde marcio al bruno scuro su tutto il corpo, ad eccezione del ventre biancastro. Il fondo \u00e8 finemente puntinato in modo regolare di bianco. Le pinne sono bruni a fasce trasparenti.\nRaggiunge una lunghezza massima di 11\u00a0cm.\nBiologia.\nRiproduzione.\nLa fecondazione \u00e8 esterna, come per le altre specie della famiglia Auchenipteridae.\nDistribuzione e habitat.\nQuesta specie \u00e8 diffuso nei fiumi amazzonici: oltre al Brasile si ritrova anche nelle acque del Per\u00f9, sino alla citt\u00e0 di Iquitos."}
{"id": "2162738", "revid": "729019", "url": "https://it.wikipedia.org/wiki?curid=2162738", "title": "Episodi di Felicity (quarta stagione)", "text": ""}
{"id": "2162739", "revid": "104265", "url": "https://it.wikipedia.org/wiki?curid=2162739", "title": "Convention over configuration", "text": "Convention over configuration \u00e8 un paradigma di programmazione che prevede configurazione minima (o addirittura assente) per il programmatore che utilizza un framework che lo rispetti, obbligandolo a configurare solo gli aspetti che si differenziano dalle implementazioni standard o che non rispettano particolari convenzioni di denominazione o simili.\nQuesto tipo di approccio semplifica notevolmente la programmazione soprattutto agli stadi iniziali dello studio di un nuovo framework, senza necessariamente perdere flessibilit\u00e0 o possibilit\u00e0 di discostarsi dai modelli standard.\nPer esempio, in un framework come Grails (o assimilabili) il rispetto di questo paradigma garantisce che tutte le classi inserite all'interno della directory \"Domain\" siano considerate classi di dominio e quindi vengano trattate come tali, iniettando in esse, a runtime, metodi atti al trattamento dei dati, con un mapping che rispetta alcune caratteristiche: il nome della classe sar\u00e0 il nome della tabella nella base di dati (eventuali nomi composti, che per convenzione in una base di dati saranno rappresentanti in minuscolo separati da un underscore, sono composti nella classe di dominio in minuscolo , in un'unica parola, con la prima lettera di ogni nome in maiuscolo [usando la notazione a cammello]), il nome di ogni attributo della classe rappresenter\u00e0 il nome della colonna della tabella (attributo) di riferimento (con le conversioni standard simili per il nome della classe/nome della tabella)."}
{"id": "2162748", "revid": "599013", "url": "https://it.wikipedia.org/wiki?curid=2162748", "title": "Chiesa delle Beatitudini", "text": "La chiesa delle Beatitudini \u00e8 una chiesa cattolica di Tabga, in Galilea.\nRiferimenti biblici.\nSi dice che sia il luogo dove Ges\u00f9 avrebbe pronunciato il \"discorso della Montagna\" con le \"beatitudini\", anche se scavi e ricerche hanno spostato l'episodio avvenuto in un altro luogo.\nStoria.\nEretta nel 1937 dall'architetto Antonio Barluzzi.\nArchitettura.\nLa chiesa \u00e8 a pianta ottagonale, circondata interamente da un portico, e sormontata da una cupola. All'interno della chiesa compaiono le otto beatitudini disegnate sui lati e sul pavimento altre raffigurazione comprendono sia le tre virt\u00f9 teologali che le quattro virt\u00f9 cardinali."}
{"id": "2162753", "revid": "198277", "url": "https://it.wikipedia.org/wiki?curid=2162753", "title": "Lorenzo Del Prete", "text": "Caratteristiche tecniche.\nNasce calcisticamente come attaccante, ma negli anni ha arretrato il proprio raggio d'azione essendo adattato nel giocare come esterno di centrocampo e poi successivamente come terzino su entrambe le fasce; pu\u00f2 essere schierato occasionalmente anche da difensore centrale.\nCarriera.\nInizia la sua carriera tra le file del , disputando il campionato di Serie D. Qui viene notato dagli osservatori della , i quali lo portano a Torino. Coi bianconeri gioca nel settore giovanile, senza mai debuttare in prima squadra. Gioca le sue prime due annate tra i professionisti con le maglie di e , in Serie C1.\nL'8 luglio 2008 passa in compropriet\u00e0 al . Coi toscani esordisce in Serie A il 31 agosto seguente, nella prima giornata di campionato, in occasione della trasferta di Bergamo persa 1-0 contro l'. In tutta la stagione disputa 5 incontri in massima serie. Il 2 luglio 2009, dopo essere stato riscattato dal club senese, viene dirottato in prestito al , disputando 31 gare in Serie B con la casacca dei ciociari.\nIl 15 luglio 2010 passa al , con la formula del prestito con diritto di riscatto della met\u00e0 del cartellino. A fine stagione non viene riscattato dagli abruzzesi e fa quindi ritorno a Siena, dove viene inizialmente convocato per il ritiro estivo; tuttavia il 25 agosto 2011 passa alla , ancora in prestito. Poche settimane dopo, il 29 ottobre realizza con la maglia rossonera il suo primo gol da calciatore professionista, nel match vinto per 4-2 sulla .\nIl 20 luglio 2012 si trasferisce a titolo definitivo al . Rimane in Piemonte sino al 22 gennaio 2013, quando si accasa in prestito al dove conclude il campionato; a fine stagione, viene prolungato il prestito in Calabria anche per l'annata successiva in cui sigla il suo primo gol in rossobl\u00f9 contro il , aprendo le marcature nella trasferta vinta 2-1 dai crotonesi.\nIl 18 luglio 2014 il suo cartellino \u00e8 acquistato dal , neopromosso in cadetteria. Debutta coi grifoni il 23 agosto successivo, nel terzo turno di Coppa Italia contro lo , mentre l'esordio in campionato avviene il 29 dello stesso mese nella sfida interna col , fornendo nell'occasione al compagno di squadra Verre l\"assist\" per il vantaggio biancorosso; il 7 settembre, nella trasferta di campionato a Bari, sigla la sua prima rete in maglia perugina che vale il 2-0 finale.\nDopo un semestre in Umbria, nella sessione invernale di mercato passa a titolo definitivo al , sempre in serie cadetta, dove tuttavia rimane solo sei mesi poich\u00e9, nella successiva estate, viene riacquistato ancora dal Perugia. Il 3 febbraio 2016, con il ritiro del compagno di squadra Gianluca Comotto dall'attivit\u00e0 agonistica, diventa ufficialmente il nuovo capitano dei grifoni; ruolo che mantiene fino all'estate 2018, quando si svincola dalla societ\u00e0 umbra.\nIl 9 ottobre 2018 torna dopo 12 anni alla Juventus, aggregandosi come \"fuoriquota\" nella , neonata seconda squadra bianconera militante in Serie C. Il 16 agosto 2019 viene acquistato dal , tornando cos\u00ec nella seconda serie a distanza di una stagione; rimane con gli amaranto per il successivo campionato, svincolandosi nell'estate 2020. Dopo qualche mese d'inattivit\u00e0, il 31 ottobre dello stesso anno si accorda a stagione in corso con il , in Serie C. A fine stagione, dopo aver collezionato una rete in 16 presenze, rimane nuovamente svincolato.\nStatistiche.\nPresenze e reti nei club.\n\"Statistiche aggiornate al 1\u00ba luglio 2020.\""}
{"id": "2162755", "revid": "6923", "url": "https://it.wikipedia.org/wiki?curid=2162755", "title": "Capanna Como", "text": "La capanna Como \u00e8 un rifugio alpino situato a 1790\u00a0m s.l.m. nel comune di Livo (CO), in val Darengo. Sorge su un poggio panoramico presso il Lago Darengo.\nCaratteristiche e informazioni.\nEdificata nel 1892, e completamente ristrutturata nel 2006, la capanna Como costituisce il pi\u00f9 antico rifugio di propriet\u00e0 del CAI di Como\"\", che la detiene in gestione diretta. \u00c8 dotato di stoviglie, di stufa a legna, cucina a gas, acqua corrente, servizi interni, locale lavanderia, materassi per dormire, illuminazione grazie ai pannelli solari e telefono di emergenza. Non \u00e8 presente un gestore sul posto, quindi l'utilizzo \u00e8 in auto-gestione.\nPosti letto: 23 (11 durante la pandemia da covid-19).\nAl rifugio si accede da giugno a settembre/ottobre mediante un sistema di prenotazione e pagamento on line che rilascia un codice di accesso da digitare in loco per l'apertura della porta, quindi senza uso di chiavi. Per costi, prenotazioni e altre informazioni: http://www.caicomo.it/i-rifugi/rifugi/capanna-como.\nAccessi.\nPartenza da Livo, localit\u00e0 Crotto Dangri 642\u00a0m, tempo di percorrenza quattro ore e mezza.\nDifficolt\u00e0: E (nella stagione invernale: EE). Il sentiero \u00e8 ben segnalato e si sviluppa attraversando dapprima foreste decidue di castagni e faggi, alpeggi erbosi, per poi passare a pinete e spogli terreni di montagna caratterizzati da erba e arbusti. Per quasi tutta la sua lunghezza il sentiero si snoda tenendosi a lato del torrente Livo che parte dal lago Darengo per sfociare nel lago di Como."}
{"id": "2162761", "revid": "697352", "url": "https://it.wikipedia.org/wiki?curid=2162761", "title": "Christina Karnebeek", "text": ""}
{"id": "2162784", "revid": "599013", "url": "https://it.wikipedia.org/wiki?curid=2162784", "title": "Joe Thomas", "text": ""}
{"id": "2162785", "revid": "1305772", "url": "https://it.wikipedia.org/wiki?curid=2162785", "title": "Supernatural (Santana)", "text": "Supernatural \u00e8 il diciottesimo album in studio del gruppo musicale statunitense Santana, pubblicato il 15 giugno 1999 dalla Arista.\nL'album ha segnato la rinascita commerciale del chitarrista Carlos Santana, vendendo pi\u00f9 di 30 milioni di copie nel mondo. \u00c8 stato quindici volte disco di platino solo negli Stati Uniti, e ha vinto otto Grammy Awards, incluso quello come \"Album dell'anno\".\nL'album annovera diversi ospiti come Rob Thomas, The Product G&amp;B, Everlast, Eric Clapton, Eagle-Eye Cherry, Lauryn Hill, Dave Matthews, Man\u00e1 e Cee-Lo Green.\nDescrizione.\nDopo un decennio di scarsi riscontri commerciali, Clive Davis della Arista Records incoraggi\u00f2 Carlos Santana a registrare un album con artisti perlopi\u00f9 giovani. Il disco divenne in breve tempo il maggior successo commerciale del chitarrista, raggiungendo il primo posto in classifica in oltre dieci paesi. Debutt\u00f2 alla 19\u00aa posizione della Billboard 200 il 3 luglio 1999, per poi raggiungere il primo posto il 30 ottobre 1999, rimanendovi per dodici settimane non consecutive. Il successo fu garantito dal primo singolo \"Smooth\", eseguito in collaborazione con il cantante Rob Thomas dei Matchbox Twenty, che ha mantenuto il primo posto nella Billboard Hot 100 per dodici settimane. Il secondo singolo, \"Maria Maria\", con la collaborazione dei The Product G&amp;B, rest\u00f2 in vetta alla stessa classifica per dieci settimane. Santana e Rob Thomas vinsero tre Grammy Awards per la loro collaborazione in \"Smooth\", mentre Santana ed Everlast ne ottennero un altro per il brano \"Put Your Lights On\". Santana ricevette inoltre un Grammy per \"Maria Maria\".\nSecondo quanto riportato dal \"Guinness dei primati\" nel 2005, \"Supernatural\" \u00e8 il primo album del gruppo ad aver raggiunto il primo posto in classifica dai tempi di \"Santana III\" nel 1971, decretando il pi\u00f9 lungo lasso di tempo tra due numeri uno dello stesso artista, 28 anni in totale. Inoltre \u00e8 il disco pi\u00f9 venduto di sempre da un artista ispanico.\nFormazione.\n\"(Da Le) Yaleo\"\n\"Love of My Life\"\nQuesto brano \u00e8 molto simile alla sinfonia No. 3 in F Major Op 90 Movement #3 di Brahms\n\"Put Your Lights On\"\n\"Africa Bamba\"\n\"Smooth\"\n\"Do You Like The Way\"\n\"Maria Maria\"\n\"Migra\"\nCoraz\u00f3n espinado\n\"Wishing It Was\"\n\"El Farol\"\n\"Primavera\"\n\"The Calling\""}
{"id": "2162795", "revid": "287204", "url": "https://it.wikipedia.org/wiki?curid=2162795", "title": "Pleione (astronomia)", "text": "Pleione (nota anche come 28 Tauri) \u00e8 una stella binaria nella costellazione del Toro; si tratta di una delle componenti dell'ammasso aperto delle Pleiadi, \u00e8 la stella pi\u00f9 brillante delle Pleiadi, dopo Taygeta e si trova ad una distanza di circa 440 anni luce dal sistema solare. Il suo nome proprio deriva dalla figura mitologica di Pleione, la madre delle Pleiadi della mitologia greca..\nPleione non possiede una designazione di Bayer, mentre nella designazione di Flamsteed \u00e8 identificata come 28 Tauri. Dal momento che la stella si trova vicino a Atlas, \u00e8 difficile per gli astrofili distinguerla ad occhio nudo, nonostante sia una calda stella di classe B stella 190 volte pi\u00f9 luminosa del Sole. Pleione ruota su se stessa pi\u00f9 velocemente anche di Achernar, vicino alla sua velocit\u00e0 di rottura.\nOsservazione.\nCon una magnitudine apparente di 5,05, la stella \u00e8 piuttosto difficile da distinguere a occhio nudo, soprattutto perch\u00e9 la vicina Atlas, pi\u00f9 luminosa, si trova a meno di 5 minuti d'arco di distanza. A partire dal mese di ottobre, Pleione insieme al resto delle Pleiadi pu\u00f2 essere vista sorgendo ad est prima dell'alba, mentre per vederla nuovamente dopo il tramonto sar\u00e0 necessario attendere fino a dicembre. A met\u00e0 febbraio, la stella \u00e8 visibile praticamente da ogni regione abitata della Terra, solo pi\u00f9 a sud della latitudine 66 \u00b0S non sorge mai. Grazie alla sua declinazione di circa +24 \u00b0, Pleione \u00e8 circumpolare nell'emisfero boreale a latitudini maggiori di 66 \u00b0N.\nCaratteristiche.\nPleione \u00e8 una nana bianco-azzurra di sequenza principale di classe spettrale B, con una magnitudine apparente pari a 5,05. \u00c8 anche una stella variabile, del tipo Gamma Cassiopeiae, con escursioni che vanno dalla magnitudine 4,77 alla 5,50; questa caratteristica ha fatto in modo che le venisse assegnata anche una sigla di stella variabile, BU Tauri. Come altre stelle che ruotano velocemente su se stesse, Pleione \u00e8 una classica stella Be, che mostra nel suo spettro linee di emissione dovute al fatto che la stella \u00e8 circondata da un disco di gas espulso dalla stella.\nPleione \u00e8 anche una stella binaria, \u00e8 stata scoperta tale utilizzando tecniche di speckle imaging alla fine degli anni ottanta, mentre nel 1996 un gruppo di astronomi franco giapponesi l'ha catalogata come binaria spettroscopica, con un periodo orbitale della compagna stimato in 218 giorni, ad una distanza dalla principale di circa 24 UA. La separazione visuale tra le 2 componenti \u00e8 di 0,2 secondi d'arco.\nPleione \u00e8 comunque meno luminosa e massiccia delle principali stelle delle Pleiadi; con una temperatura superficiale di circa 12.000 Kelvin ha una luminosit\u00e0 bolometrica 190 volte quella solare, un raggio pari a 3,2 R\u2609 e una massa 3,4 volte quella del Sole. In confronto, Alcyone ha un raggio 10 volte e una luminosit\u00e0 2.400 superiore a quelli del Sole, il che la rende 30 volte pi\u00f9 voluminosa e circa 13 volte pi\u00f9 luminosa di Pleione.\nDistanza.\nCi fu un significativo dibattito sulla reale distanza della stella dalla Terra. Prima della missione Hipparcos, la distanza stimata per l'ammasso stellare delle Pleiadi era di circa 135\u00a0parsec, ossia 440 anni luce. Tuttavia, quando il catalogo Hipparcos fu pubblicato nel 1997, la nuova misura della parallasse indicava una distanza molto minore, pari a circa 119 \u00b1 1,0 pc (388 \u00b1 3.2 ly), Ci\u00f2 innesc\u00f2 notevoli diatribe tra gli astronomi, ancora non definitivamente risolte. Misure interferometriche prese nel 2004 dal telescopio Hubble e corroborate da studi del Jet Propulsion Laboratory della NASA hanno dimostrato che la stima iniziale di 135 pc fosse quella giusta. Tuttavia, uno studio pubblicato nel\u00a02009\u00a0sostiene il contrario, in quanto stima una distanza di 120,2 \u00b1 1,9 pc o 392.0 \u00b1 6.0\u00a0a.l.. La\u00a0missione Gaia, il cui lancio \u00e8 previsto per la fine del 2013, potrebbe definitivamente dirimere la questione della distanza di Pleione e delle Pleiadi."}
{"id": "2162796", "revid": "1776051", "url": "https://it.wikipedia.org/wiki?curid=2162796", "title": "Burning Earth", "text": "Burning Earth \u00e8 il secondo disco in studio del gruppo musicale heavy metal greco Firewind."}
{"id": "2162803", "revid": "119888121", "url": "https://it.wikipedia.org/wiki?curid=2162803", "title": "Gilberto Squizzato", "text": "Biografia.\nDal 1972 al 1976 dirige il periodico di politica e cultura \"Foglio 5\", organo del dissenso cattolico della provincia di Varese. Dal 1969 fa il suo primo apprendistato sul set cinematografico, come assistente di Mario Amendola ne \"Il terribile ispettore\". Successivamente \u00e8, in Spagna, assistente di Jos\u00e9 Luis Merino nel film \"L'arciere invincibile\" e per tre volte di Alberto Lattuada, nei film \"L'amica\" (1969), \"Bianco rosso e...\" (1972) e \"Sono stato io!\" (1973).\nDi Carlo Lizzani \u00e8 prima assistente in \"Mussolini, ultimo atto\" (1974) , poi aiutoregista in \"Storie di vita e malavita\" (1975) e in \"San Babila ore 20\" (dove \u00e8 anche fra gli attori protagonisti interpretando il ruolo di Alberto Brasili, studente ucciso dai giovani fascisti milanesi). \u00c8 aiutoregista anche di Sergio Gobbi nel film \"Enphantasme\" (1977). Durante questo apprendistato sul set lavora accanto ad attori come Sophia Loren, Rod Steiger, Franco Nero, Lino Capolicchio, Giancarlo Giannini, Henry Fonda, Lisa Gastoni, Adriano Celentano, Janet Agren, Agostina Belli. Contemporaneamente all'esperienza cinematografica \u00e8 studente di Lettere della Universit\u00e0 Statale di Milano e segue da vicino le vicende del Movimento Studentesco. Si laurea nel 1973 con una tesi sul Surrealismo nell'opera di Bunuel. Nel 1975 viene eletto consigliere comunale a Busto Arsizio come indipendente nelle liste del PCI. Nel 1976 ottiene la cattedra di lettere e storia presso l'Istituto Tecnico Enrico dell'Acqua di Busto Arsizio, dove insegna fino al 1979, prima di entrare in Rai come giornalista, dopo aver vinto concorso pubblico per il ruolo di regista.\nGiornalismo.\nAssunto come giornalista, \u00e8 redattore del Tg3 Lombardia e collabora ai TG nazionali fino al 1990, anche come autore di inchieste e speciali che gli valgono il Premio Donna, citt\u00e0 di Roma e il Premio Perini, Milano. Nel 1986 \u00e8 curatore dell'edizione milanese di \"Di tasca nostra\" con Bruno Ambrosi e Marco Volpati. Caposervizio e poi caporedattore per gli speciali del TG Rai di Milano, \u00e8 curatore del rotocalco televisivo \"Europa\" dal 1992 al 1995.\nRegia televisiva.\nGi\u00e0 nel 1989 Angelo Guglielmi gli propone di collaborare come autore e regista con Rai 3, chiedendogli fondere le due esperienze, giornalistica e cinematografica, per sperimentare un nuovo tipo di linguaggio televisivo creando film/cronaca girati in diretta. \u00c8 cos\u00ec che nascono le dodici puntate de \"I racconti del 113\" (1989/90) che rappresentano la Rai alla Mostra della Tv di Bruxelles e \"La guerra dell'acqua rossa\" (1991), con cui partecipa al Film Festival di Helsinki e vince Il Premio Filmselezione a Venezia (presidente della giuria \u00e8 Giuliano Montaldo). Nel 1995 torna a collaborare con Rai Tre, realizzando in Russia le cinque puntate del docufilm Pianeta Est che gli vale il Premio internazionale della Giuria al Festival delle Tv di Montecarlo. Del 1996 sono le otto puntate di Interset, con cui Squizzato indaga il mondo virtuale di Internet introducendo in Italia la formula della docuficion, che applica successivamente (1997) alle cinque parti della serie \"La frontiera nascosta\" e alle cinque di \"Cos\u00ec vicino cos\u00ec lontano\" (1998).\nDal 1999 lavora a una trilogia milanese, con la quale lancia la categoria filmica e il modello produttivo del real-movie, prima con le quattro puntate de \"I racconti di Quarto Oggiaro\", che gli valgono il Premio Internazionale Flaiano per la fiction. Nel 2000 crea le quattro parti di Atlantis e nel 2002 la miniserie \"La citt\u00e0 infinita\", in quattro puntate, che chiude la trilogia. Con questi lavori viene invitato al Prix Futura Berlino, alla Mostra del cinema per la Tv di Venezia e a Cinema Tout Ecran di Ginevra.\nDa una coproduzione Rai-RSI (Televisione svizzera) nasce nel 2003 \"Il tunnel\", fiction in tre puntate sulla tragedia del rogo del Gottardo. Nel 2004 Squizzato scrive e gira per Rai 3 \"L'uomo dell'argine\", un film di quattro ore sulla vita di don Primo Mazzolari. Nel 2005 realizza \"Suor Jo\", un giallo \u201cdal vero\u201d per Rai 3, scritto con Giuseppe Genna.\nUniversit\u00e0.\nDal 2007 al 2011 Gilberto Squizzato insegna linguaggio audiovisivo al Master di Giornalismo dell'Universit\u00e0 Statale di Milano. Dal 2008 insegna sceneggiatura e regia della fiction al Centro sperimentale di cinematografia, sezione di Milano."}
{"id": "2162811", "revid": "22475", "url": "https://it.wikipedia.org/wiki?curid=2162811", "title": "Ricordi, sogni, riflessioni", "text": "Ricordi, sogni, riflessioni (titolo originale tedesco \"Erinnerungen, Tr\u00e4ume, Gedanken\") \u00e8 un'opera di Carl Gustav Jung in collaborazione con Aniela Jaff\u00e9. Il lavoro \u00e8 in parte un'autobiografia di Jung, e in parte \u00e8 ricavato da documenti rari e conversazioni con Aniela Jaff\u00e9. \nQuesto libro racconta l'infanzia di Jung, la sua vita personale e la sua esplorazione della psiche umana. Jung stesso lo definisce nelle sue parti pi\u00f9 difficili come una forma di autoanalisi. \nIntroduzione.\nNell'introduzione Jaff\u00e9 spiega l'origine dell'opera, una proposta di Kurt Wolff allo psicanalista nell'estate del 1956. Anche se aveva superato l'ottantina, Jung accett\u00f2 con tranquillit\u00e0, sapendo dell'aiuto che avrebbe dato la Jaff\u00e9; incominciando a ripescare i suoi ricordi dell'infanzia, a poco a poco si appassion\u00f2 molto a questo lavoro autobiografico. \nJung pensa che ogni suo libro \u00ab\u00e8 opera del destino\u00bb: Cos\u00ec sono venuti fuori i primi capitoli e gli \"Ultimi pensieri\", il capitolo pi\u00f9 intimo e pi\u00f9 profondo di esperienze interiori. Il problema della \"natura religiosa\" dell'anima prende importanza anche da un punto di vista psichiatrico.\nAntichi ricordi.\nSecondo Jung la propria vita \u00e8 raccontare \u00abun'autorealizzazione dell'inconscio\u00bb: un \u00abmito individuale\u00bb che ci rappresenta \u00abcon maggiore precisione della scienza\u00bb. Sogni e immaginazioni, anche della prima infanzia, fanno parte delle esperienze interiori che ci rappresentano nel mondo, e il loro ricordo fa parte del senso generale di tutta la vita umana. \nIl primo ricordo della vita di Jung risale ai 2-3 anni: \u00e8 sulla carrozzina sotto un albero, il sole nelle foglie sotto il cielo estivo: \nRicorda anche di tenere la testa sulla spalla della domestica, il suo collo scuro e l'orecchio, e tutto questo gli dava contemporaneamente un senso di estraneo/familiare: questo tipo di donna \"estranea/nota\" \u00e8 destinata a diventare una componente della sua \"anima\", e a simboleggiare \"l'essenza della femminilit\u00e0\". Sempre intorno ai 4-5 anni, J. ha il suo primo \"trauma cosciente\": mentre gioca di fronte casa, a un tratto vede un uomo vestito di nero che si avvicina per la strada; Carl fugge in casa e si nasconde per molto tempo in soffitta, senza immaginare che si trattava di \"un innocuo prete cattolico\".&lt;br&gt;\nIl primo sogno che Carl ricorda \u00e8 a 4 anni: un prato, una scala di pietra nel sottosuolo, che portava a un trono d'oro, e sopra si regge uno \"strano corpo misterioso\" con un solo occhio; la madre grida: \"S\u00ec, guardalo! Quello \u00e8 il divoratore d'uomini!\". Dopo decenni Carl interpreter\u00e0 il corpo eretto come un \"fallo rituale\".\nSu Freud.\nSu Sigmund Freud, Jung si sofferma nel capitolo V, ed \u00e8 un \"completamento\" ai tanti lavori su di lui. A 25 anni legge \"Traumdeutung\" e lo considera importantissimo per il concetto di \"meccanismo di rimozione\"; non \u00e8 d'accordo per\u00f2 sui contenuti della rimozione, che non dipendono secondo lui solo da traumi sessuali. Jung ammette di aver difeso agli inizi Freud, perch\u00e9, anche se diceva delle novit\u00e0 importantissime, allora era \"persona non grata nel mondo accademico\" e questo non era giusto; per\u00f2 non era d'accordo con lui che tutte le nevrosi \"fossero causate da rimozioni sessuali\"."}
{"id": "2162819", "revid": "155634", "url": "https://it.wikipedia.org/wiki?curid=2162819", "title": "Alexander Koll", "text": "Biografia.\nStagioni 1998-2006.\n e originario di Eidenberg, Koll inizi\u00f2 a partecipare a gare FIS del gennaio del 1998 ed esord\u00ec in Coppa Europa il 22 gennaio 2001, piazzandosi 47\u00ba nello slalom speciale di Donnersbachwald. Un anno pi\u00f9 tardi ottenne il primo risultato importante della carriera ai Mondiali juniores di Tarvisio, aggiudicandosi la medaglia di bronzo nella combinata. \nLa sua prima gara di Coppa del Mondo fu, il 4 dicembre 2005, lo slalom speciale di Beaver Creek, che per\u00f2 non fin\u00ec. Pochi giorni dopo, il 13 dicembre in Alta Badia, sal\u00ec per la prima volta sul podio in Coppa Europa (3\u00ba in slalom speciale).\nStagioni 2007-2010.\nNel 2006-2007 in Coppa Europa disput\u00f2 una buona stagione: con le sue vittorie di carriera nel circuito (il 13 gennaio a Donnersbachwald e il 16 febbraio a Oberjoch, sempre in slalom speciale) e altri tre podi arriv\u00f2 infatti secondo nella classifica generale e primo in quella di slalom speciale. Ottenne il suo miglior piazzamento in Coppa del Mondo, 12\u00ba in slalom speciale, l'11 novembre 2007 a Reiteralm.\nDisput\u00f2 la sua ultima gara nel massimo circuito internazionale, lo slalom speciale di Kitzb\u00fchel che non complet\u00f2, il 24 gennaio 2010 e nel marzo successivo si ritir\u00f2. La sua ultima gara in carriera fu lo slalom speciale dei Campionati austriaci 2010, il 17 marzo a Innerkrems, nel quale si laure\u00f2 per la seconda volta campione nazionale nella specialit\u00e0; in carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2162821", "revid": "287204", "url": "https://it.wikipedia.org/wiki?curid=2162821", "title": "Y\u016bki (musicista)", "text": "\u00c8 noto per essere il bassista del gruppo visual kei Malice Mizer, di cui \u00e8 un membro dalla fondazione (1992) ed ancora attualmente, nonostante la pausa a tempo indefinito presa dalla band nel 2001. Da allora Y\u016bki ha solo collaborato con il lavoro solista del chitarrista dei Malice Mizer K\u00f6zi scrivendo le parole per il singolo \"Memento\".\nDopo l'abbandono del primo cantante dei Malice Mizer, Tetsu, gli fu proposto di diventare il nuovo cantante del gruppo, ma rifiut\u00f2.\nNei teatrali concerti dal vivo dei Malice Mizer, Y\u016bki interpretava il ruolo del Conte Vampiro; Gackt di solito era l'eroe o Angelo della Morte; K\u00f6zi spesso aveva il ruolo del clown o buffone, e Mana era la ragazza. Questo schema fu riportato nel film del gruppo \"Bara no konrei\", reinterpretazione di \"Dracula\" di Bram Stoker, nel quale Y\u016bki interpretava appunto Dracula.\nY\u016bki ha scritto la musica per la canzone dei Malice Mizer \"Syunikiss ~Nidome No Aitou~\". Ha scritto anche le parole ad entrambe le versioni della canzone di K\u00f6zi \"Memento\"."}
{"id": "2162824", "revid": "580", "url": "https://it.wikipedia.org/wiki?curid=2162824", "title": "Necropoli di Prato Rosello", "text": "La necropoli di Prato Rosello \u00e8 un'area archeologica etrusca posta in localit\u00e0 Artimino, nel comune di Carmignano, in provincia di Prato.\nIdentificata come tale nel 1965, \u00e8 stato poi oggetto di campagne di scavi proseguite con regolarit\u00e0 fino ad oggi. Vi si accede dalla strada tra Artimino e Poggio alla Malva.\nDescrizione.\nSi trova sul pendio sottostante la Villa medicea di Artimino o per meglio dire sul crinale che digrada verso l'Arno dal poggio della villa, un tempo probabilmente occupato dall'insediamento etrusco.\nPresenta vari tumoli di sepoltura all'interno di un'area boscata.\nI primi tumuli ad essere rinvenuti furono quelli denominato A e B che al momento della scoperta erano coperti da una folta vegetazione. Un incendio sviluppatosi nel 1968 cancell\u00f2 gran parte della vegetazione che occupava il poggio e ci\u00f2 permise l'individuazione di altre sepolture.\nI tumuli pi\u00f9 significativi sono quelli denominati significativi A, B, C, X e Z.\nI Tumuli principali.\nTumulo A.\nIl tumulo A \u00e8 stato il primo ad essere esplorato e questo gi\u00e0 nella seconda met\u00e0 degli anni sessanta.\nEsternamente si presenta come una montagnola anche se la collinetta \u00e8 frutto di ricostruzione. L'interno \u00e8 costituito da due grandi ambienti separati al centro da una zona dove sono state identificate la presenza di due cellette. I due ambienti mostrano tecniche costruttive diverse in quanto uno \u00e8 stato realizzato mediante l'utilizzo di pietrame di piccole dimensioni mente l'altro con lastre di grandi dimensioni ed \u00e8 questo che dovrebbe essere la camera sepolcrale vera e propria.\nDa questa sepoltura proviene un'anfora con coperchio usata per una sepoltura ad incinerazione databile alla fine del VI secolo a.C. o al massimo al principio del seguente.\nTumulo B.\nIl tumulo B \u00e8 quello di maggiori dimensioni ed in base ai ritrovamenti \u00e8 stato ritenuta anche la sede di una pi\u00f9 antica necropoli. Infatti si \u00e8 rinvenuta una sepoltura risalente gi\u00e0 all'VIII secolo a.C.\nIl grande tumulo circoscritto da un tamburo circolare di lastre di arenaria.\nEsternamente, nella parte posta a sud-ovest mostra un basolato realizzato per proteggere terreno situato intorno alla sepolture. Al centro del vasto tumulo si trova la tomba a camera a pianta rettangolare che \u00e8 preceduta da un lungo \"dromos,\" al quale si accede da una gradinata. La camera ha pareti realizzate con blocchi disposti a filari orizzontali; al centro si conserva un pilastro rettangolare che aveva lo scopo di sorreggere la copertura e che inoltre divide l'ambiente in due vani. La copertura si \u00e8 conservata solo in parte ed era realizzata mediante grandi lastre sovrapposte e risale alla met\u00e0 del VII secolo a.C..\nCome detto \u00e8 stata rinvenuta una sepoltura pi\u00f9 antica ed essa si trova a ridosso della parete sinistra della camera sepolcrale dove \u00e8 stato rinvenuta una tomba a falso pozzo dalla profondit\u00e0 di circa tre metri. In esso si trova un cassone quadrangolare a lastre verticali ed il cui pavimento \u00e8 costituito da un monolite mentre la copertura era realizzata mediante tre lastre poste in obliquo. All'interno del cassone furono rinvenute un cinerario biconico in lamina bronzea e sul pavimento era posto del vasellame per il banchetto funebre. In esso venne anche rivenuta una punta di lancia in ferro, un pettorale in bronzo e una spada di ferro e questo ha permesso di riconoscere il defunto come un guerriero.\nTumulo C.\nIl tumulo C presenta una tomba a camera rettangolare, alla quale si accede da una ripida scala, preceduta da un breve vestibolo. Analogamente alla tomba dei Boschetti, le pareti sono costituite da grandi lastre di arenaria unite ad incastro. Al centro della camera, poggiato sulla parete, un monolite aveva la funzione di pilastro per sorreggere la copertura e per dividere l'ambiente in due celle. Esternamente la sepoltura era delimitata da un tamburo e come la tomba di Montefortini presenta un altare-terrazza usata per esporre il defunto.\nTra i reperti rinvenuti uno straordinario incensiere in bucchero con tanto di iscrizione in alfabeto etrusco settentrionale; inoltre erano presenti vasi in bucchero in forma aperta ed anche unguentari sia piriformi (\"aryballo\") che a ciambella (\"askoi\").\nQuesti ritrovamenti hanno fatto datare il tumulo in un periodo compreso tra l'ultimo ventennio del VII secolo a.C. ed i primi del VI.\nTumulo Z.\n\u00c8 stato indagato a partire dal 1999-2000 ed \u00e8 costituito da una tomba a camera alla quale si accede da un lungo e stretto corridoio.\nIl \"dromos,\" realizzato con blocchi molto regolari, \u00e8 separato dalla camera sepolcrale da due elementi litici di piccole dimensioni aventi la funzione di soglie della antica porta di ingresso. La camera \u00e8 a pianta rettangolare pavimentata da una massicciata larga e compatta e coperta come al solito da lastre sovrapposte parte delle quali conservate in loco.\nIl corredo funebre rinvenuto era composto dal cinerario di impasto decorato all'altezza della spalla con il motivo delle sfingi; diversi unguentari etrusco-corinzi e delle coppe rivestite in stagno per dare la dignit\u00e0 dell'argento. Inoltre furono rinvenute sottili lamine bronzee.\nTumulo X.\nEsplorato nel 1999 \u00e8 costituito da una tomba a camera di piccole dimensioni le cui pareti sono realizzate mediante l'uso di grandi monoliti ben incastrati tra loro. Al centro della camera un grande monolite verticale aveva la funzione di sorreggere la copertura e di dividere l'ambiente; divisione dell'ambiente che \u00e8 ben evidenziata dalla differente pavimentazione realizzata con lastre di spessore e forma disomogenea. Alla camera si doveva accedere verosimilmente da una ripida rampa o scalinata preceduta da un vestibolo. A causa di antichi saccheggi e devastazioni questa zona delle sepoltura \u00e8 difficilmente leggibile.\nAll'interno della sepoltura vennero rinvenuti vari oggetti tra cui una parte di un cinerario ad impasto risalente al VII secolo a.C. ed un coltello in ferro con lama arcuata a borchie e capocchia circolare, ottimamente conservato.\nAltre sepolture.\nPoco distanti dalla necropoli vera e propria troviamo altre sepolture: \nI reperti della necropoli si trovano nel Museo archeologico di Artimino, insieme a quelli reperiti nell'area di Comeana e nelle altre aree dell'insediamento di Artimino."}
{"id": "2162825", "revid": "74801", "url": "https://it.wikipedia.org/wiki?curid=2162825", "title": "Chris Burney", "text": "Ha il ruolo di seconda voce e chitarrista d'accompagnamento nella pop punk band Bowling For Soup.\nOrigini.\nChris Van Malmsteen (soprannome che deriva dal chitarrista svedese Yngwie Malmsteen) fece parte come chitarrista nei primi anni '90 dei The Persecuted, una band di Wichita Falls; dopodich\u00e9, nel 1994, fonda i Bowling For Soup con Jaret Reddick, Erik Chandrel e Lance Morril."}
{"id": "2162841", "revid": "56620", "url": "https://it.wikipedia.org/wiki?curid=2162841", "title": "Yorkshire occidentale", "text": ""}
{"id": "2162848", "revid": "210326", "url": "https://it.wikipedia.org/wiki?curid=2162848", "title": "Nova Tv", "text": ""}
{"id": "2162852", "revid": "101768", "url": "https://it.wikipedia.org/wiki?curid=2162852", "title": "And Winter Came", "text": ""}
{"id": "2162853", "revid": "124123", "url": "https://it.wikipedia.org/wiki?curid=2162853", "title": "Maurice Abbot", "text": "Biografia.\nFratello di Robert e di George, fu dirigente della Compagnia inglese delle Indie orientali, membro dei Comuni, partecip\u00f2 all'installazione dei primi insediamenti inglesi in Virginia nel 1624, e venne nobilitato da Carlo I d'Inghilterra e dal 1638 fu lord sindaco della City di Londra."}
{"id": "2162867", "revid": "775372", "url": "https://it.wikipedia.org/wiki?curid=2162867", "title": "Monastero di Karakalou", "text": "Il monastero di Karakalou (greco: \u039a\u03b1\u03c1\u03b1\u03ba\u03ac\u03bb\u03bb\u03bf\u03c5) \u00e8 uno dei venti monasteri della \"Santa Montagna,\" la Repubblica del Monte Athos in Grecia.\n\u00c8 situato a sud-est della penisola e occupa l'undicesimo posto nella gerarchia dei monasteri atoniti.\n\u00c8 dedicato ai santi apostoli Pietro e Paolo, festeggiati il 29 giugno (12 luglio). Il monastero \u00e8 retto a regola cenobitica dal 1813 e nel 1990 contava trenta monaci.\nStoria.\nVenne costruito alla fine del X o all'inizio dell'XI secolo, da un monaco chiamato Nicola Karakalas, da cui prende il nome. Nel XIII secolo mostra un forte declino causato da continui attacchi di pirati e crociati. Alla fine di questo secolo si riprende con l'aiuto degli imperatori bizantini. Dal XVI al XVII secolo fu sostenuto dai principi moldavi e georgiani.\nPatrimonio artistico.\nIl \"katholik\u00f2n\" venne edificato tra il 1548 e il 1563. Nel complesso monastico sorgono cinque cappelle e custodiscono numerose reliquie di santi. La biblioteca conta 279 manoscritti e circa 2500 libri stampati."}
{"id": "2162868", "revid": "767487", "url": "https://it.wikipedia.org/wiki?curid=2162868", "title": "Padre Garcia", "text": "Padre Garcia (in passato Lumang Bayan) \u00e8 una municipalit\u00e0 di Terza classe delle Filippine, situata nella Provincia di Batangas, nella Regione del CALABARZON.\nPadre Garcia \u00e8 formata da 18 baranggay:"}
{"id": "2162870", "revid": "86343", "url": "https://it.wikipedia.org/wiki?curid=2162870", "title": "Lumang Bayan", "text": ""}
{"id": "2162881", "revid": "253269", "url": "https://it.wikipedia.org/wiki?curid=2162881", "title": "Jerry Stiller", "text": "Biografia.\nNacque a Brooklyn, figlio di William Stiller e Bella Citrin. I suoi nonni paterni erano ebrei austriaci immigrati, e i suoi nonni materni erano ebrei russi. Nel 1954 spos\u00f2 l'attrice Anne Meara, dalla quale ebbe due figli: Amy (1961) e Ben (1965). Tra i suoi ruoli pi\u00f9 importanti, da ricordare quello di Arthur nella serie televisiva \"The King of Queens\" e quello del padre di George Costanza, Frank, nella sitcom statunitense \"Seinfeld\". \nJerry Stiller mor\u00ec l'11 maggio 2020 all'et\u00e0 di 92 anni; a darne l'annuncio \u00e8 stato il figlio Ben, su Twitter.\nDoppiatori italiani.\nDa doppiatore \u00e8 sostituito da:"}
{"id": "2162882", "revid": "104458", "url": "https://it.wikipedia.org/wiki?curid=2162882", "title": "Fanny Chmelar", "text": "Biografia.\nStagioni 2001-2009.\nNata a Weilheim in Oberbayern ma residente a Garmisch-Partenkirchen e attiva in gare FIS dal dicembre del 2000, la Chmelar esord\u00ec in Coppa Europa il 21 dicembre 2002 a Zwiesel, piazzandosi 32\u00aa in slalom gigante. Il 15 dicembre 2005 colse in Val di Zoldo il suo primo podio nel circuito continentale, arrivando 3\u00aa in slalom speciale, e nella medesima specialit\u00e0 esord\u00ec in Coppa del Mondo il 29 dicembre successivo, quando prese parte alla gara di Lienz senza per\u00f2 qualificarsi per la seconda manche.\nOttenne i primi punti in Coppa del Mondo il 22 gennaio 2006 con il 20\u00ba posto nella supercombinata di Sankt Moritz; il 24 febbraio seguente vinse a Vr\u00e1tna la sua prima gara di Coppa Europa, uno slalom speciale. Nel 2007 prese parte ai Mondiali di \u00c5re, sua prima presenza iridata, arrivando 21\u00aa nella prova di supercombinata, mentre nel 2009 viene convocata per quelli di Val-d'Is\u00e8re, dove si piazz\u00f2 8\u00aa in slalom speciale. Il 13 marzo 2009 ottenne il suo unico podio in Coppa del Mondo, giungendo 2\u00aa nello slalom speciale di \u00c5re.\nStagioni 2010-2013.\nAi XXI Giochi olimpici invernali di , sua unica partecipazione olimpica, l'atleta bavarese non complet\u00f2 la prova di slalom speciale. L'anno dopo disput\u00f2 i suoi ultimi Mondiali, Garmisch-Partenkirchen 2011, piazzandosi 15\u00aa nello slalom speciale, e vinse la classifica di slalom speciale della Coppa Europa 2010-2011, dopo aver tra l'altro vinto nella medesima specialit\u00e0 la sua seconda e ultima gara nel circuito, il 21 gennaio a Melchsee-Frutt.\nIl 18 marzo 2012 a Courmayeur sal\u00ec per l'ultima volta sul podio in Coppa Europa (3\u00aa in slalom speciale) e si ritir\u00f2 dalla Coppa del Mondo il 20 marzo 2013, alla fine della prima manche dello slalom speciale di Ofterschwang; per l'occasione, sopra la tuta indoss\u00f2 un gonnellino rosa. Disput\u00f2 la sua ultima gara in carriera, uno slalom speciale valido come gara militare, il 28 marzo seguente a La Clusaz.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2162883", "revid": "1873140", "url": "https://it.wikipedia.org/wiki?curid=2162883", "title": "Ceronda (torrente)", "text": "Il Ceronda (\"Sunder\" o \"Srunda\" in piemontese) \u00e8 un torrente del Piemonte, affluente alla destra idrografica della Stura di Lanzo. Il suo corso si sviluppa interamente nel territorio della Provincia di Torino. L'intero bacino del Ceronda ha un perimetro di 55\u00a0km. Una derivazione del torrente nota come \"canale Ceronda\" ha avuto una notevole importanza nell'industrializzazione dell'area nord di Torino.\nPercorso.\nNasce dalla confluenza di tre rami torrentizi (il Rio dell'Adrit, il Rio Druina e il Rio Mortlera) nei pressi dell'ex poligono di tiro di Varisella. Il principale dei tre, il Rio dell'Adrit, ha la propria sorgente poco sotto il Monte Colombano a circa 1350\u00a0m di quota. La parte montana del suo bacino \u00e8 disposta in direzione SudOvest-NordEst; il torrente compie poi un ampio giro attorno al Monte Bernard e, uscito nella pianura, cambia completamente direzione assumendo un andamento generale Nord-Sud.\nLungo il suo corso di circa 22\u00a0km riceve da sinistra il Rio Tronta, che drena le acque delle montagne ad Ovest di Vallo Torinese, e da destra il proprio principale tributario, il Torrente Casternone, che si getta nel Ceronda poco a Nord di Druento.\nDopo essere entrata per pochi km nella parte storica del Parco regionale La Mandria ed averne poi segnato il confine meridionale il Ceronda sfocia all'altezza di Venaria Reale nella Stura di Lanzo ad una quota di 247\u00a0m. Lo storico accesso al Parco della Regia Mandria al termine del viale Carlo Emanuele III che corre parallelo al parco della Reggia di Venaria \u00e8 proprio un ponte sul Ceronda, denominato Ponte verde, costruito in muratura (pietre e mattoni)e anch'esso danneggiato dalla piena eccezionale del Ceronda durante la grande alluvione del Piemonte del 6-7 novembre 1994 (crollo dei parapetti).\nIl canale Ceronda.\nA partire dal 1868, per iniziativa dell'allora sindaco di Torino Giovanni Filippo Galvagno, parte delle acque della Ceronda vennero captate dal \"Canale Ceronda\" per essere distribuite a varie industrie presenti nell'area nord del capoluogo piemontese.\nIl canale, tuttora esistente, si origina in destra idrografica del torrente da una traversa realizzata a Venaria Reale. Raggiunto il quartiere di Lucento il canale viene diviso in due rami da un partitore, tuttora visibile a fianco di via Pianezza.Il ramo sinistro prosegue in sinistra idrografica della Dora Riparia correndo nei pressi di corso Mortara e Lungo Dora Firenze e confluisce nel canale Regio Parco, il quale a sua volta si scarica nella Dora.Il ramo destro fu invece ultimato nel 1873 : dopo aver superato con un ponte canale la Dora Riparia, questa diramazione proseguiva correndo parallela agli attuali corso Regina Margherita e via San Donato per andare poi a scaricarsi nel Po in via degli Artisti.\nLe acque dal ramo sinistro vengono ancora utilizzate in funzione antincendio e per il lavaggio della rete fognaria, mentre nella seconda met\u00e0 del XX secolo il loro uso industriale ed energetico \u00e8 stato progressivamente abbandonato. Il ramo destro non \u00e8 invece pi\u00f9 alimentato dalle acque del torrente e il ponte-canale che attraversa la Dora \u00e8 stato recuperato come pista ciclabile nell'ambito del Parco fluviale della Dora.\nIl canale Ceronda diede il nome a Borgata Ceronda, un'area della citt\u00e0 nata tra il 1875 e il 1915 in posizione intermedia tra i quartieri Lucento, Madonna di Campagna e San Donato.\nRegime.\nNonostante la classificazione come torrente e la variabilit\u00e0 di portata, di solito non va in secca, sia perch\u00e9 viene alimentato in modo significativo dalla falda acquifera sotterranea, sia perch\u00e9 riceve il contributo di vari canali di irrigazione che prelevano acqua dalla Dora Riparia.\nLe piene del torrente hanno causato danni anche notevoli nel corso degli eventi alluvionali che hanno coinvolto il Piemonte, in particolare nella zona della confluenza con la Stura di Lanzo.\nStato ambientale.\nLo stato ambientale delle acque del torrente \u00e8 stato classificato al 2008 come \"BUONO\" dalla Regione Piemonte.\nPesca.\nLe acque di buona qualit\u00e0 della Ceronda permettono la pratica della pesca sportiva (necessaria la licenza di tipo \"B2\"). Nel suo tratto a monte possono essere catturati vaironi, alborelle e trote, mentre pi\u00f9 a valle sono presenti anche cavedani, barbi e lasche.\nIl luccio, che era pressoch\u00e9 scomparso dal torrente forse a causa della costruzione di sbarramenti e delle alluvioni che si sono succedute verso al fine del XX secolo, viene nuovamente segnalato a partire dal 2006 nel tratto del corso d'acqua compreso nel parco della Mandria."}
{"id": "2162886", "revid": "599013", "url": "https://it.wikipedia.org/wiki?curid=2162886", "title": "Fernando Rech", "text": "Caratteristiche tecniche.\nPoteva giocare sia come attaccante sia come centrocampista.\nCarriera.\nNella stagione 2001-02, con i Brisbane Strikers, ha vinto il Johnny Warren Medal come giocatore dell'anno della National Soccer League. Il suo ultimo club \u00e8 stato l'Adelaide United nella Hyundai A-League australiana. "}
{"id": "2162890", "revid": "253269", "url": "https://it.wikipedia.org/wiki?curid=2162890", "title": "Anne Meara", "text": "Biografia.\nFiglia di Edward Joseph e Maria Dempsey, che si suicid\u00f2 quando lei aveva solo 11 anni, spos\u00f2 nel 1954 Jerry Stiller, suo partner artistico, con il quale ebbe due figli Amy e Ben Stiller, entrambi attori.\nDopo 6 anni di matrimonio con Stiller decise di convertirsi all'ebraismo: secondo le sue dichiarazioni, non lo fece per il marito, bens\u00ec perch\u00e9 non si sentiva pi\u00f9 cattolica."}
{"id": "2162891", "revid": "767487", "url": "https://it.wikipedia.org/wiki?curid=2162891", "title": "Rosario (Batangas)", "text": "Rosario \u00e8 una municipalit\u00e0 di Prima classe delle Filippine, situata nella Provincia di Batangas, nella Regione del CALABARZON.\nRosario \u00e8 formata da 48 baranggay:"}
{"id": "2162894", "revid": "599013", "url": "https://it.wikipedia.org/wiki?curid=2162894", "title": "Hinay\u0101na", "text": ""}
{"id": "2162900", "revid": "767487", "url": "https://it.wikipedia.org/wiki?curid=2162900", "title": "Critters 4", "text": "Critters 4, conosciuto negli Stati Uniti d'America anche come \"Critters 4: They're Invading Your Space\", \u00e8 un film direct-to-video del 1991 di Rupert Harvey.\n\u00c8 il capitolo conclusivo della saga fanta-horror \"Critters\", ideato e filmato consequenzialmente a \"Critters 3\", ne condivide lo scarso successo e la scelta di distribuirlo direttamente per il mercato home video.\nTrama.\nIl film inizia dove \"Critters 3\" finisce, Charlie entra nella sua navicella pensando che sia finita la questione Critters, ma, a causa di un errore dovuto alla sua solita sbadataggine, rimane intrappolato in stato di criogenia nell'astronave fino al 2045. L'equipaggio composto dal Capitano Rick, Fran, Bernie, Al Bert ed Ethan intanto sta aspettando la riunione del Consiglio circa il da farsi.\nNell'attesa per\u00f2 i membri litigano, e Rick spazientato apre un pod facendo uscire due pericolosi Critters che lo uccidono per poi dileguarsi nei corridoi dell'astronave.\nAlla ricerca del capitano andato via arrabbiato, Ethan e Bernie vanno nello stesso laboratorio in cui \u00e8 morto, il corpo per\u00f2 \u00e8 sparito e allora giungono in un'altra stanza adibita a esperimenti genetici. \nProprio qui, Bernie viene ucciso da due Critters potenziati da alcuni esperimenti.\nCharlie viene quindi allarmato da Ethan, e quindi si reca in una stanza per attivare un potente cannone che potrebbe uccidere i Critters a prima vista, ma succede qualcosa per cui si spengono tutte le protezioni dell'astronave.\nIl gruppo rimane quindi nella sala principale, convinti di essere al sicuro, ma Ethan decide di uscire per cercare Al Bert, che dopo una breve ricerca viene trovato in fin di vita e spira davanti all'amico.\nDopo un po' di tempo arriva la flotta della TerraCorp., e si risveglia Ug ora diventato cattivo, che prende sotto mira Fran minacciando di ucciderla se l'equipaggio non trover\u00e0 le uova di Critters potenziate da vendere alla TerraCorp.\nCharlie \u00e8 sconvolto e tristemente amareggiato dal drastico cambiamento del suo vecchio amico Ug, e insieme ai soldati di TerraCorp. si mette alla ricerca dei Critters di nuova generazione.\nUn altro gruppo di soldati va invece con Ethan, ma il ragazzo molto furbo li porta dentro la stanza dove \u00e8 stato ucciso Bernie, qui infatti ci sono gli ultimi Critters ancora addormentati, ma si svegliano all'entrata degli uomini. \nQuelle che ne consegue \u00e8 una violenta battaglia, Ethan riesce a scappare, ma i soldati vengono tutti uccisi e nuovi, terribili Critters si aggirano ora per la nave spaziale.\nNel frattempo, Charlie ha attivato il dispositivo di auto-distruzione che ha termine entro 10 minuti, prende la difficile scelta dopo aver visto la situazione tramite le telecamere, i Critters stanno dilagando sempre pi\u00f9 e neanche gli uomini di Ug riescono a fermarli.\nLa situazione riesce comunque a rientrare, in un ultimo scontro tra i soldati e i Critters, questi ultimi vengono tutti uccisi e con loro gli uomini.\nPer\u00f2 \u00e8 troppo tardi, l'astronave sta per esplodere, ed Ethan sta correndo alla ricerca di un mezzo d'espulsione per salvarsi, ma la sua corsa viene interrotta da Ug. Nei medesimi istanti appare Charlie, al quale Ug punta la pistola, ma il suo vecchio amico ha i riflessi pi\u00f9 pronti e riesce a sparargli per primo.\nCon i Critters distrutti e l'equipaggio di Ug eliminato, Ethan, Charlie e Fran si mettono alla guida della nave TerraCorp. prima dell'esplosione per scappare sulla Terra."}
{"id": "2162901", "revid": "2091899", "url": "https://it.wikipedia.org/wiki?curid=2162901", "title": "Glennascaul", "text": "Gennascaul \u00e8 la prima ambientazione, di tipo dark fantasy, creata per il gioco di ruolo Dimensioni, i cui eventi si svolgono in un continente immaginario di nome Equalia.\nIl mondo.\nAl centro di questo mondo corrotto c'\u00e8 un continente: l'Equalia, divisa in tanti regni un'epoca lontana in pace tra loro, ma ora in eterno conflitto. Esso si pone in un tempo e in uno spazio assolutamente fantastici, al di fuori di ogni catalogazione storico-temporale, inserito in dimensioni lontane e perse tra nebbie invalicabili dentro cui navigano le nostre fantasie.\nLa storia dell'Equalia.\nCi fu un tempo perso nella dimenticanza, in cui l'Equalia era un territorio che in poche centinaia di anni divenne sviluppato e progredito, il cui stato di evoluzione potremmo paragonare al 1400 europeo. Grandi nazioni dominavano il commercio dei mari, mercanti avidi di guadagni riempivano vicoli stretti con merci e beni provenienti da tutto il continente. Una fervente voglia di progresso era palpabile nell'aria delle grandi citt\u00e0 dai tetti spioventi. I centri urbani pullulavano di genti animate dalla voglia di migliorare il loro mondo e la propria vita.\nLe guerre non trovavano posto nei progetti dei potenti; erano definite troppo distruttive, si poteva perdere molto di pi\u00f9 di quello che si poteva guadagnare ed era un rischio troppo alto. Una politica progredita e il dialogo erano i mezzi preferiti per mantenere buoni i rapporti tra gli stati. Le alte torri dei castelli, intorno a cui si ergevano grandi citt\u00e0, avevano tetti splendenti, in cui sovrani giusti regnavano per il bene delle loro propriet\u00e0 e dei popoli che vi dimoravano e lavoravano. I popolani erano trattati con dignit\u00e0 e la terra era buona con gli uomini, i colori caldi dei frutti e delle verdure pi\u00f9 belle adornavano orti e giardini del continente addobbandoli a festa.\nLe religioni convivevano in una totale libert\u00e0 di culto, che mutava da zona a zona, sempre nel rispetto pacato delle altri fedi. Il potere politico e religioso erano ben differenziati e coesistevano in maniera civile e, tutto sommato, armoniosa.\nLe zone impervie e selvagge giacevano lontano dagli abitati, le terre selvagge erano controllate dagli eserciti degli stati civilizzati, che ne pattugliavano i confini cercando segni di tumulti o possibili cenni di invasioni. Si era creata una sorta di alchimia che legava assieme stati, popoli, terre, animali, amalgamandoli totalmente in una sorta di congiunzione perfetta.\nIl male e l'oscurit\u00e0 erano lontani dalle menti degli uomini, cos\u00ec come lo erano dalle piazze gremite, dalle strade brulicanti di vita. I tempi della superstizione e del buio erano lontani, queste genti giovani credevano nella luce, nel lavoro, nell'amore e nella vita.\nMa l'ombra \u00e8 veloce e cala silenziosa in crepuscoli cremisi e taglienti come lame senza che ce ne possiamo accorgere. Tutto ci\u00f2 venne spazzato via nel giro di cento anni, dando vita, o meglio, \u201cmorte\u201d ad un mondo triste e smembrato che sembra ora destinato all'autodistruzione.\nI viandanti grigi.\nIn un triste giorno per tutta l'Equalia, nelle sue strade giunsero degli strani viandanti dalle vesti grigie, logore e dai nodosi bastoni di scuri legni esotici. I loro stracci lerci strisciavano sulle lastre delle strade e delle piazze, lasciando un profondo senso di disagio nelle menti di chi li incontrava. Il loro aspetto era orribile, coperti di bende putride, da cui si intravedevano carni bruciate, che emanavano un forte puzzo di decomposizione. Dietro di loro, questi sudici viandanti lasciavano una sabbia fine e scura come quella dei deserti delle terre nere del continente.\nQuesti straccioni presero a trascinarsi nei vicoli e nei mercanti, lamentandosi e presagendo sventure e morte per le genti che non li avessero ascoltati e non avessero assecondato la venuta di un oscuro sire. Predicavano di un antico potere che sarebbe risorto, di un'oscurit\u00e0 forte che avrebbe dominato su quelle terre con la potenza e il terrore. La loro voce era bassa e strozzata, le loro labbra arse sembravano non muoversi, eppure il loro sibilo era insidioso e penetrava nelle menti e nei pensieri degli uomini come una lama sottile ma affilata.\nIl benessere per\u00f2 genera sicurezza, che diviene indifferenza e infine intolleranza. Gli abitanti dell'Equalia di conseguenza si comportarono malamente con questi oscuri profeti. Per il loro aspetto e per le eresie che enunciavano, questi bizzarri predicatori vennero scacciati, malmenati e scherniti dai cittadini che li vedevano solo come pidocchiosi esseri privi di dignit\u00e0, da allontanare dalle loro belle citt\u00e0. Scacciati come i ratti e le mosche che si portavano appresso, gli strani viandanti chinavano il capo sibilando antiche maledizioni che incontravano solo il riso della gente.\nAlcuni di loro, nonostante l'ostilit\u00e0 incontrata, arrivarono anche ai troni degli imperatori, che sorrisero delle loro farneticazioni e che li fecero torturare per le miscredenze che enunciavano le loro bocche dalle labbra inaridite. I potenti scacciarono i pezzenti grigi con intolleranza e ostilit\u00e0 nei loro confronti dopo averli torturati per ci\u00f2 che andavano professando. Strani segni presero ad accompagnare le loro deliranti farneticazioni: i ratti uscivano dalle fogne accorrendo intorno ai loro sudici stracci, cos\u00ec gli esseri pi\u00f9 viscidi e ripugnanti presero ad invischiare le strade con le loro bave.\nI giorni, lentamente, cominciarono ad accorciarsi, le bestie ad essere inquiete ed i cani ad abbaiare freneticamente nella notte a qualcosa di invisibile agli occhi degli uomini. Nelle reti dei pescatori si cominciarono a trovare strane creature mai viste prima e le acque ribollire di orrendi richiami. Le visioni degli indovini divennero oscure e spaventose, cos\u00ec come le stelle del firmamento notturno assunsero intricati allineamenti che gli studiosi reputarono nefasti. Qualcosa sembrava impregnare l'aria; una sensazione, come un presentimento, un peso sulla vita dell'ignaro essere umano che diveniva sempre pi\u00f9 pesante e opprimente, ma sappiamo benissimo che non esiste peggior cieco di chi non vuole vedere.\nNonostante questi inquietanti segni, la gente non si accorse di nulla e continu\u00f2 la loro vita all'insegna della sicurezza che la loro condizione gli dava. Pochi collegarono quei misteriosi segnali alle farneticazioni di quei pazzi venuti da chiss\u00e0 dove.\nDopo diversi mesi dalla loro venuta, lentamente qualcosa cambi\u00f2. I loro lamenti si affievolirono e lentamente svanirono dalle piazze e dalle citt\u00e0 cos\u00ec come erano apparsi. Ad uno ad uno si radunarono, assieme ai topi che gli rodevano le carni, e partirono intonando cantilene strozzate in lingue dimenticate: ma la loro dipartita non signific\u00f2 certo la fine\u2026bens\u00ec l'inizio della tragedia dell'Equalia.\nIl seme del male.\nQuei grotteschi personaggi lasciarono i centri abitati, si spinsero a nord, sempre pi\u00f9 a nord, finch\u00e9 non lambirono il limitare di una terra oscura, boscosa e gelida: Mortombra. Un richiamo antico e tremendo li attir\u00f2 verso il gelo ascoltando le loro farneticazioni e i loro bui presagi. L'ombra aveva allungato i suoi tentacoli nebbiosi trovando accoliti per i suoi malvagi scopi.\nMortombra chiuse le sue zanne gelide e il nero della notte si popol\u00f2 di orrendi incubi che fino ad allora erano solo spauracchi per bambini. Nessuno sa di preciso cosa sia successo poi, ma un putrido, malevolo potere si consolid\u00f2 tra quelle terre e un vento carico di urla strozzate cominci\u00f2 a soffiare dai picchi delle terre del nord. Una dorsale magica di immenso potere cominci\u00f2 a scorrere in quelle terre gelate plasmando i suoi abitanti e la natura stessa. Un potere sempre pi\u00f9 oscuro e nauseabondo trasud\u00f2 orride essenza arcane dalla terra, dalle piante e da tutto ci\u00f2 che cresceva in quei luoghi angusti. Dicono le leggende che ombre lunghe presero a danzare sopra i Montizanna, orrendi esseri scimmieschi plasmarono, con i loro artigli, nella roccia di quei monti, una fortezza nera, dalle torri fumanti, irte di cuspidi e guglie. Il metallo di fucine mosse da mani empie and\u00f2 a fondersi con la roccia scura dando forma al regno dell'orrore. L'aspetto della fortezza del male era come un insieme di rampicanti dagli spuntoni aguzzi che si torcevano su un cuore ormai morto. Torri dai tetti acuminati si stagliavano in alto, come braccia contorte ed orrende, protese verso un cielo nero. Tutto in quella fortezza era male, oscurit\u00e0, putridume, la culla di ogni nefandezza possibile. Il suo nome urlato dai lupi deformi di quelle terre era Glennascaul!\nLa sensazione era che quelle mura non fossero state costruite, ma cresciute come pustole malsane su quei monti maledetti! Forze antiche erano entrate in combutta gettando il seme di un male vecchio e addormentato che si stava risvegliando con la potenza della distruzione. Raccontano le antiche cronache che tra i ghiacci di quei monti, i viandanti grigi trovarono qualcosa, una divinit\u00e0 antica e demoniaca che addormentata attendeva di potersi risvegliare.\nDi pari passo con le preoccupanti voci che venivano dal nord, in tutto il continente cominciarono ad accadere strani e orrendi fatti: creature notturne oscuravano la luna con le loro ali membranose, cos\u00ec come esseri creduti solo leggenda presero ad uscire dai loro sepolcri per avvicinarsi e ringhiare al limitare di villaggi e citt\u00e0. La notte aveva schiuso i suoi cancelli rugginosi ai suoi pi\u00f9 orrendi figli.\nIn vari luoghi dell'Equalia si svegli\u00f2 il male. Dalle paludi dello Slidan miasmi veleniferi cominciarono a rendere l'aria irrespirabile, cos\u00ec come sabbie mobili rendevano il passo sempre pi\u00f9 impervio e pericoloso. Tutto ci\u00f2 che era in quei luoghi divenne morto e grigio e tra le sue sabbie mobili esseri striscianti si contorcevano sibilando. Si disse che i morti si rivoltavano nelle tombe e che, animati da un'oscura magia, riprendessero a vagare sulla terra bramosi di carne umana.\nAl nord-est intanto le trib\u00f9 dei barbari dell'Esled diventavano sempre pi\u00f9 agguerrite, facendo presagire bellici movimenti di guerra. Le loro asce divennero sempre pi\u00f9 affilate e i loro sciamani iniziarono ad invocare i vecchi dei del metallo e del sangue.\nA sud invece, nelle giungle i tamburi di trib\u00f9 selvagge iniziarono a battere incessantemente nella notte. Antichi idoli scavati nelle cortecce nere di alberi antichi, vennero adulati di nuovo da selvaggi animati da oscure discipline. Anche nelle isole, strani movimenti cominciarono ad intorpidire le acque dei mari che le contornavano.\nAnche negli stati pi\u00f9 civilizzati inquietanti segni facevano presagire enormi disgrazie. Le donne partorivano figli deformi, orrendi e affamati, come se fossero nati dall'accoppiamento con demoni infernali. Si diceva che spiriti notturni le insidiassero, rendendole gravide di mostri orrendi per creare un esercito infernale. I bambini cominciarono a sparire nei boschi e anche nelle loro culle. Il terrore negli occhi delle madri divenne tangibile e tremendo. Il tramonto si tinse dei colori del sangue e la paura cominci\u00f2 a tracimare nei piccoli villaggi isolati.\nFu per\u00f2, nell'animo delle genti che avvenne il cambiamento pi\u00f9 sinistro e imperscrutabile. L'invidia, l'odio, il rancore, la tristezza, l'oppressione cominciarono a torcere gli animi con le loro gelide strette. Le famiglie presero a dividersi, cos\u00ec come i clan, le trib\u00f9 e le nazioni stesse. Padri contro figli, generazioni contro altre generazioni, odio su odio che faceva incenerire intere casate. Le statue dei fondatori crollarono e i poteri si ribellarono distruggendo anni di storia e tradizioni che fino ad allora erano credute irremovibili. I regnanti divennero sempre pi\u00f9 avidi di potere e dominio che sfociavano in piccole guerriglie per territori fino ad allora ignorati. Gli eserciti si muovevano sferragliando verso i confini, alzando stendardi dai simboli bellicosi.\nPer molti, tutto era un naturale sintomo del progresso che avanzava e che esigeva i propri cambiamenti, ma il male ormai si stava risvegliando \u00e8 si infranse sulle vite degli uomini come un'onda assassina.\nLe piaghe di Mortombra.\nFu un giorno come tanti che il sole tramont\u00f2 sospinto dal gracchiare dei corvi, per non sorgere pi\u00f9! Una data che gli uomini non osano pronunciare nemmeno: il terzo giorno della settimana, del mese di Lungheombre dell'anno primo della lunga oscurit\u00e0. Un lugubre suono di una campana fu udito in tutto il continente e nessuno seppe dire se fosse reale o fonte di una perfida stregoneria. Ad ogni rintocco, il tramonto pareva pi\u00f9 veloce e le sue ombre pi\u00f9 cupe e sinistre verso il baratro dell'oscurit\u00e0. Finalmente l'attenzione delle genti fu catturata cos\u00ec che i loro occhi tradirono terrore e desolazione per ci\u00f2 che stava accadendo.\nL'Equalia venne fagocitata da nubi spesse e invalicabili che trattenevano la luce del sole, portando il mondo in un perenne crepuscolo dai colori cinerei. Gli uomini allora voltarono i loro volti increduli e preoccupati verso nord il panico si impossess\u00f2 di loro, resesi conto che una sorta di apocalisse li stava attendendo.\nDopo quel giorno, per cento anni il sole non gett\u00f2 nemmeno un raggio su quei territori e il gelo scosse le terre degli uomini. In quei tempi di oscurit\u00e0, arcani sigilli furono spezzati e portali che non avrebbero dovuto essere aperti, spalancati! Glennascaul era sorta sui picchi di Mortombra e aveva portato con s\u00e9 tutto il potere arcano di una magia vecchia come le rocce che componevano quei picchi e malvagia come il pi\u00f9 nero dei pensieri.\nEsseri mostruosi divennero sempre pi\u00f9 frequenti e aggressivi nei confronti degli uomini ma le zanne dei mostri non furono tutto, venne in seguito il pi\u00f9 cupo dei mali: grosse falene, simili a pipistrelli spettrali, vennero viste in tutti i regni centrali, il loro volo era portatore di spore velenose che recapitarono la piaga pestilenziale detta \u201cpiaga del sangue\u201d su tutti i regni. La gente moriva senza rimedio, senza la minima possibilit\u00e0 di cura. Chi era colpito dalla pestilenza oscura, rinasceva sotto le spoglie di un orrendo non morto affamato di carne viva. Nei primi tempi della pestilenza non si conosceva il suo orribile risvolto e molti furono i non morti che tornarono in vita fuoriuscendo da tombe e tumuli funerari. Questo fece s\u00ec che legioni di belve mostruose presero a camminare sulle strade dei regni. Erano cos\u00ec assetate di sangue, che dopo il risveglio divoravano le loro stesse famiglie senza il minimo ripensamento. Gli eserciti faticavano contro quelle legione ed i cadaveri decomposti incrementavano in continuazione le file dell'esercito della morte.\nSuccessivamente, i cadaveri dei morti della pestilenza vennero subito bruciati in grandi roghi funebri per preservare il mondo dalla terribile piaga che ormai sembrava essere troppo estesa. Le citt\u00e0 erano in fiamme e i cumuli di cadaveri arrivavano in alcuni casi ai tetti delle abitazioni, cos\u00ec come il loro puzzo ammorbante che rendeva l'aria irrespirabile. Molti villaggi divennero veri centri fortificati, perennemente assediati da orde di cadaveri urlanti, che allungavano le loro grinfie, bramosi di sangue e carne vivente.\nLa guerra dei cento anni.\nGli dei antichi sembravano insensibili alle preghiere disperate degli uomini e molti li rinnegarono, allontanandoli dalle loro inutili suppliche. Gli stregoni ed i sacerdoti persero fiducia nelle arti arcane, che sempre pi\u00f9 assunsero una reputazione maligna e perversa. La magia stessa divenne sempre pi\u00f9 il simbolo del male e dei poteri oscuri dei demoni che stavano scoperchiando il continente. Tutto sembrava perso, le orde dei dannati erano sempre pi\u00f9 forti e inarrestabili per i deboli eserciti senza pi\u00f9 ideali degli uomini. Nell'ora pi\u00f9 cupa per\u00f2, diciassette anni dall'inizio dell'oscurit\u00e0, una luce splendente giunse da est come la folgore, squarciando l'oscurit\u00e0 e ridando un poco di speranza all'umanit\u00e0.\nUn fuoco dalle vampe furiose esplose nel cielo e molti dissero di aver visto il volto di un essere alato, dalle sembianze leonine, fatto di luce e fiamme, ruggire nel nero. Quell'apparizione non rest\u00f2 senza conseguenze donando sei stelle infuocate agli uomini. Nessuno sa da dove siano giunti, ma sei spiriti di luce, dalle voci come il tuono apparvero a difendere l'umanit\u00e0. I loro nomi erano simili a quelli di angeli delle antiche leggende, si facevano chiamare Belem, Alizer, Metiah, Lesinet, Phalem, Ghaaln. Essi asserirono di servire l'incarnazione della folgore divina, il dio Luminens. Dei, divinit\u00e0 antiche, eroi, santi? Domande che i popoli non si fecero, infervorati dalla loro improvvisa e abbagliante apparizione che riport\u00f2 speranza nei loro cuori.\nQuegli avatar di luce e fuoco presero subito le difese degli uomini schiacciati dalla notte ed una nuova religioni cominci\u00f2 a delinearsi in nome della luce divina. Le genti si riunirono sotto l'ala protettiva di questi misteriosi eroi che le spronavano alla riscossa. I sei, chiamati in seguito i Sei Santi di Luminens, o i Sei Santi di Fuoco, non distrussero l'oscurit\u00e0 da soli, con armi o magie divine, ma diedero speranza e coraggio agli uomini, li raggrupparono, organizzarono rendendoli fieri della loro umanit\u00e0.\nLentamente, un nuovo ordine si stava facendo largo nelle terre dell'Equalia. Una fede che prendeva forza da una luce che le persone da troppo tempo non vedevano, diede linfa vitale ai sopravvissuti della guerra oscura. Il vessillo della croce infuocata divenne il simbolo dei guerrieri di Luminens e sotto di esso cominci\u00f2 l'offensiva a Mortombra.\nL'oscurit\u00e0 sembrava accusare l'insurrezione dei popoli e la luce avvampante dei Sei. Re, guerrieri e sapienti alzarono il capo guardando dritto in faccia il male, per poi combatterlo e sconfiggerlo sotto il segno della luce. Scoppi\u00f2 cos\u00ec una guerra violenta e furiosa che impervers\u00f2 per tutta l'Equalia scuotendo le fondamenta di un mondo in preda al male. I campi di battaglia si macchiarono del sangue di molti prodi guerrieri, ma ancor di pi\u00f9 furono le cataste di creature oscure, arse in enormi fuochi che illuminavano il buio. Spade contro artigli e zanne, luce contro oscurit\u00e0, nella guerra che perdur\u00f2 per cento anni della storia dell'Equalia.\nIl Sacro Impero della Luce di Luminens.\nNella guerra oscura dei cento anni nacque, sotto la guida dei Sei Santi, il Sacro Impero della Luce di Luminens. Molte piccole monarchie svanirono per essere assorbite dalle grandi potenze ed essere forti nella lotta contro l'oscurit\u00e0. I monarchi si sentirono di nuovo protetti da eserciti organizzati e dalle loro rigide regole marziali.\nIl Sacro Impero della Luce era l'unione dei potenti che governavano gli stati aderenti, sotto la guida dei Sei Santi e di un consiglio di saggi. Questo nuovo assetto stava dando all'Equalia una nuova struttura politica, e, come vedremo, religiosa. Un nuovo culto, che univa in se il potere religioso, politico e militare prese forma con il nome di culto di Luminens, ed era presieduto dall'ordine dei Sei Santi come pi\u00f9 alte autorit\u00e0. Un ordine di chierici guerrieri impugn\u00f2 il potere sfruttando anche la disperata situazione e le poche certezze che la gente ormai aveva. Nacquero cos\u00ec i sacerdoti-guerrieri, abili nella guerra quanto nella magia, guidati dal saggio Efelius Sirdbert, padre dell'odierno capo dell'ordine Nardius Sirdbert.\nAi sacerdoti del culto non bastava pi\u00f9 solo la fede, ma vennero coperti di metallo pesante e forniti di lame affilate con cui abbattere le creature della Corte Infame. Il fuoco ardeva sulle peci dei loro martelli e i grandi libri della fede pendevano dalle loro vesti. Grandi cattedrali, irte di cuspidi e doccioni mostruosi, vennero erette e consacrate a Luminens, signore della luce, giunto tramite i suoi Santi a salvare il mondo degli uomini. I vecchi culti vacillarono e si estinsero soffocati dal nuovo e dilagante culto.\nI segni di questo nuovo dogma cominciarono a dare i primi segnali di riscossa. A Shar-Magus il potere degli stregoni, capeggiati dal demoniaco Nat Dimegisrtus, cominci\u00f2 a venire meno, stretto nella morsa arcana delle energie scatenate dalla Fratellanza dell'Ala Celeste. Una potente guerra magica si aizz\u00f2 sull'isola degli stregoni e il potere dell'Arcano Superiore fu per il momento soppresso, esiliando l'oscuro monarca dell'isola ed i suoi adepti isolani, in una sorta di forzata prigionia. Le dorsali magiche di Shar-Magus vennero incatenate ed i loro flussi perversi affievoliti. Ma non fu solo una guerra magica a far tremare il cielo e la terra. I guerrieri monastici della sacra luce fecero crociate tra le paludi fosche dello Slidan, combattendo contro la regina putrefatta dei non-morti, Ruin, riuscendo a ricacciare i suoi eserciti nei loro sepolcri. Il fuoco e la luce erano con loro, sulle loro armi e nei loro animi.\nTristitius un virtuoso discepolo del venerabile Julius Judinsen dell'Ala Celeste, unito ai chierici come mentore arcano, riusc\u00ec a scapito della propria vita a distruggere l'odiata signora della non morte. Fu una lotta aspra e tremenda che port\u00f2 molti chierici alla follia, ma chi resistette sedette fiero su cumuli di cadaveri putrefatti appoggiando i loro martelli sui crani divelti. Di pari passo anche la pestilenza nera andava sempre pi\u00f9 restringendo il suo campo d'azione ed i suoi nefasti effetti. Le farfalle spettrali venivano incenerite ed il loro volo tetro si fece sempre pi\u00f9 raro con l'affievolirsi delle dorsali magiche di Mortombra e dei suoi adepti.\nAnche i popoli bellicosi del nord vennero respinti dall'unione degli eserciti dell'Impero e rispediti nelle loro lande gelate dopo furiose battaglie di confine. Il passo dei barbari stava vacillando sotto la strenua resistenza dell'Impero di Luminens. Il popolo umano stava tornando padrone del proprio continente con battaglie leggendarie e guerrieri che divennero veri miti nelle canzoni intonate dai bardi. Lo scintillare delle armi consacrate alla luce fenderono l'oscurit\u00e0, ricacciarono all'inferno molti creature oscure bagnandosi del loro sangue nero. Lentamente, il male fu respinto nelle terre del nord e la sua azione venne ridotta nel resto dell'Equalia.\nDopo molti anni venne il tempo di marciare sulle lande maligne e ghiacciate dove si ergeva l'odiata Glennascaul. Fu tentata un'invasione nelle terre di Mortombra, che produsse battaglie tremende smuovendo i cieli e la terra. Gli eserciti dei regni marciavano fianco a fianco sotto lo stendardo di Luminens e nulla sembrava rallentare i loro passo. Le forze in campo smossero le profondit\u00e0 del continente in uno scontro di proporzioni titaniche.\nNonostante un'apparente vittoria da parte dell'Impero, il male era stato soltanto incatenato, ma non definitivamente distrutto. Efelius Sirdbert spron\u00f2 i suoi chierici in un'epica battaglia che fece balzare urla di furore per molti chilometri, echeggiando con il tuono e le risa di scherno dei demoni neri. Lo scontro fu tremendo, agli eserciti del Sacro Impero si unirono anche quelli dei guerrieri-orso delle Steppe Agriruggini guidati dall'allora giovane Re Krengher Darkan, che verr\u00e0 poi detto \u201cil pensieroso\u201d.\nLord Feretral, dicono le leggende, fu vinto ironicamente dal sangue del suo stesso sangue e non dagli uomini. Suo fratello Setheriel, un mezzo demone ribelle al potere oscuro, lo sconfisse severamente in uno scontro leggendario che spacc\u00f2 in due la torre pi\u00f9 alta di Glennascaul. La campana della notte, blasfema reliquia maledetta che port\u00f2 l'oscurit\u00e0 nel continente, fu distrutta dai chierici della luce in una lotta che esigette molte vite. La battaglia infine fu vinta, ma il frutto marcio dell'oscurit\u00e0 resistette ancora e non venne estirpato una volta per tutte.\nLa fortezza nera non cedette e al suo interno l'ombra rest\u00f2 imprigionata tra le sue mura, maledicendo la luce e i suoi eroi.\nGli uomini per\u00f2 non si fermarono con la parziale vittoria nelle terre del nemico. Fu eretta la Muraglia Luminosa, un'opera maestosa che separava fisicamente il regno oscuro di Mortombra dal resto del continente. In concomitanza con l'erezione della muraglia, fu fondata Lisenta, la citt\u00e0 fortezza presieduta dal sacro esercito dell'Impero a salvaguardia delle nazioni. Finalmente il male era stato arginato, anche se ombre lunghe regnavano ancora nel profondo nord. Le nubi si diradarono il centesimo anno dal suono della campana della notte e sorse una nuova era, che venne detta, forse troppo ottimisticamente, Era Radiosa. Quel giorno divenne l'anno zero del calendario dell'Equalia e divise il passato oscuro da un incerto futuro.\nLe nubi divennero meno spesse, perdendo il loro potere oscuro e sottili raggi di sole si fecero strada risplendendo su una terra fredda. Di nuovo il sole torn\u00f2 ad accarezzare i volti stravolti delle genti e a rispedire gli esseri striscianti nei loro nascondigli sotterranei, lontano dallo sguardo dell'uomo. Le folle tenevano il volto rivolto verso il cielo socchiudendo gli occhi, infastiditi dalla luce a cui non erano pi\u00f9 abituati. Il buio era battuto ed il sole era tornato a rischiarare, seppur blandamente, le terre del continente.\nI Grigi, a Mortombra ringhiarono gettando maledizioni tremende sugli uomini, ma il loro potere non era pi\u00f9 nulla in quel mondo di nuova luce. Glennascaul era braccata e ci\u00f2 che in essa si contorceva ringhiando, non poteva fare nulla per ribellarsi alle catene del Sacro Impero, almeno per ora.\nIl male sembrava debellato, ma a quale prezzo?\nNulla era pi\u00f9 come prima e non lo sarebbe stato mai pi\u00f9!\nL'Equalia oggi.\nCinquanta anni sono passati dalla fine della guerra oscura e molte cose sono cambiate dai tempi che furono. Gli uomini hanno riacquistato la libert\u00e0 a caro prezzo e molte cose che in passato erano sembrate buone, ora sono divenute fonte di un nascosto male. Dopo la guerra, il continente aveva subito dei pesanti cambiamenti a livello politico e anche geografico. Oltre a ci\u00f2, vi erano ancora gli strascichi di quel lungo periodo immerso nelle ombre pi\u00f9 cupe. L'antica guerra contro il male aveva lasciato segni indelebili, frutti orrendi di una contaminazione inesauribile: nella terra, nelle acque, in cielo e soprattutto nel cuore delle genti. Una nuova sicurezza, data dalla vittoria nei tempi lontani, aveva reso molti regnanti megalomani e bramosi di comando. Il marcio aveva preso il sopravvento insinuandosi come una serpe nei pensieri e nelle azioni dei popoli.\nMa se qualcosa di maligno sembrava guidare le azioni ed i pensieri dell'uomo, negli angoli bui del continente qualcosa era rimasto ancora in silente attesa. Gli orridi esseri che l'oscurit\u00e0 aveva generato non furono sconfitti definitivamente, si rintanarono in foreste buie, in grotte profonde o in abissi scuri, lontano dalle genti, pronti a far scattare le loro mandibole irte di zanne al primo segno di indecisione. Sentivano il potere oscuro delle dorsali magiche pulsare, attendendo ancora il fluire di un'antica potenza. Gli esseri deformi partoriti dalle donne negli anni oscuri, gli orrendi non morti della pestilenza nera e altre creature delle tenebre sopravvissute, si erano ritirati nelle zone pi\u00f9 inaccessibili del mondo aspettando che il passo dello stolto lo portasse nelle vicinanze delle loro tane o che il richiamo del male fosse ancora potente come un tempo.\nLe creature oscure generate dalla magia maligna di Mortombra restarono quindi nell'Equalia, inquinandone i luoghi pi\u00f9 sinistri e dispersi con le loro ombre mostruose. I loro corpi si raggomitolarono sotto radici di alberi contorti, in un sonno vicino alla morte che generava immondi incubi nelle menti dei dormienti. Il male era stato scacciato, ma molti dei suoi figli erano solo in attesa di ridestarsi, per distruggere gli uomini e la luce. Le genti dei piccoli villaggi temevano la notte come il pi\u00f9 grande dei mali, perch\u00e9 sapevano che cosa si annidava ancora al suo interno. Temevano il buio e nemmeno la luce delle torce li poteva preservare da tale paura. Nelle grandi citt\u00e0 invece, in preda ad una sorta di impavida stoltezza, le persone si sentivano al sicuro e quasi si prendevano gioco dei racconti dei vecchi o delle cronache antiche.\nNella capitale dell'Impero, Quanala Lux, i Sei Santi di Fuoco erano svaniti alla fine della guerra, lasciando il comando ai Venerabili Sei, una sorta di consiglio che ne prese le funzioni (ed altri organi che vedremo nella descrizione dell'atlante dedicata all'Impero). Cos\u00ec come erano misteriosamente apparsi, i Sei Santi svanirono in una vampa di fuoco in cui molti videro di nuovo il ruggente leone alato di luce e fuoco. Dettarono ai loro scribi gli scritti sacri del culto, su come la religione di Luminens avrebbe dovuto essere sviluppata ed organizzata nel tempo. Il credo era a quei tempi limpido e privo di corruzione, ma i riflessi dell'ombra latente del male si stese presto anche su di esso. Negli anni, le scritture furono storpiate nel significato e adattate alla crescente bramosia di forza, potere e dominio degli uomini, perdendo il loro antico significato. La luce divenne il simbolo del potere totale e imprescindibile e ogni pi\u00f9 piccola insinuazione di corruzione punita con pesantissime sanzioni.\nNacque, negli anni seguenti la guerra, una ferrea repressione di qualsiasi corrente magica che non sia stata sovrintesa dall'Ala Celeste, unico organo di regolazione del magico nell'Impero. La magia era il male, la fonte di ogni corruzione fisica e mentale e, come tale, non poteva restare nei regni che servivano la luce. Nacque il tremendo organo degli inquisitori di Luminens, guidati da un folle esaltato che si faceva chiamare Domicus, il sommo e infallibile giudice supremo. Questa branca di esagitati, sadici e pervertiti, erano guerrieri che avevano il compito di scovare gli eretici dei vecchi culti, o peggio i praticanti delle oscure arti magiche. Le loro torture, che chiamavano purificazioni, divennero una delle pratiche pi\u00f9 temute nei regni dell'Impero, forse ancora pi\u00f9 che le creature della notte. Il sospetto, l'allusione malevola, la sentenza e la condanna divennero mali peggiori e pericoli pi\u00f9 reali dell'oscurit\u00e0 stessa. Il terrore venne pi\u00f9 volte accostato alle gesta della casta degli inquisitori della luce, che avevano il compito di debellare ogni sintomo di male. La fede nella luce divenne eccessiva, estrema, creando una vasta schiera di fanatici sostenitori del culto che imperversavano in tutto il continente.\nLa religione mut\u00f2 in una sorta di tirannia, con orde di chierici e inquisitori esaltati pronti a scovare il male anche dove non vi fosse. Le genti dell'Impero vivono ora nell'angoscia di fare qualche gesto che possa far ricadere il dito inquisitore dei soldati di Luminens su di loro, pena orrende torture e, solo dopo una lunga agonia, la morte!\nIl culto, in questi anni bui pretende pi\u00f9 di quello che ormai offre, divenuto ossessivo e obbligatorio per tutte le genti del centro del continente. I popoli dei regni sono ora frammentati e divisi da incomprensioni, tensioni, rivalit\u00e0 che li allontanano facendoli sfociare aspri conflitti. Le citt\u00e0 sono solo pallide parodie di ci\u00f2 che un tempo erano, cos\u00ec come i commerci e tutte le attivit\u00e0 che resero l'Equalia il continente evoluto che era.\nLa decadenza vela ogni cosa con il suo manto rugoso e disgregante. Pareti corrose dal tempo reggono strutture stanche, antiche che nascondono sentimenti e reminiscenze di disgrazie vivide. Rampicanti grigi si ritorcono su mura cadenti di abitazioni vetuste, che rispecchiano la decadenza dell'animo delle genti di questa epoca. Le fiaccole vedono, notte dopo notte, affievolirsi il loro bagliore, allargando sempre pi\u00f9 le zone d'ombra in cui si insinuano gli incubi pi\u00f9 orribili che ancora insidiano il sonno degli uomini. I bracieri ardono essenze esotiche nella speranza di spergiurare ci\u00f2 che si annida negli angoli bui della mente dell'uomo. Il simbolo di questo mondo \u00e8 la rovina, sia essa accostata a cose o a persone.\nGeografia.\nL'Equalia \u00e8 un continente vasto, di dimensioni simili alla nostra Europa. \u00c8 una gigantesca penisola attaccata alla terraferma solo dallo stretto del Silvallis, al confine con il regno di Nirania. L'Equalia, attualmente, \u00e8 divisa in diversi regni che sono:\nPersonaggi.\nNel mondo di Glennascaul non vi sono classi di personaggi, proprio perch\u00e9 il concetto di classe non esiste in Dimensioni. Vi sono per\u00f2 numerosi archetipi che rappresentano alcune delle professioni pi\u00f9 comuni, e pi\u00f9 giocabili, all'interno dei regni dell'Equalia. Ognuno di questi archetipi possiede una serie di abilit\u00e0 che variano a seconda del paese di provenienza, permettendo una vasta combinazione di personaggi giocabili. Ad esempio un Ladro dello Slanir non avr\u00e0 le stesse abilit\u00e0, valori e caratteristiche fisiche di un Ladro del Silvallis in quanto entrambi provengono da regni culturalmente ed etnicamente diversi. Gli archetipi sono:\nDivinit\u00e0.\nIl panteon di divinit\u00e0 presenti nei regni dell'Equalia \u00e8 vasto e numeroso. Tra i culti maggiori possiamo enumerare:\nManuali.\nL'intera ambientazione \u00e8 composta da tre volumi, interamente in PdF, ognuno dei quali approfondisce un aspetto del mondo dell'Equalia.\nLibro I: Manuale del Giocatore.\nDescrive in cosa consiste questo tipo di ambientazione ripercorrendo l'intera storia del continente dell'Equalia e descrivendone in dettaglio ognuno dei suoi regni. Viene spiegato come creare un personaggio prendendo in considerazione tutti gli archetipi possibili in Glennascaul e vengono esaminate un'ampia gamma di armi ed equipaggiamenti.\nLibro II: Manuale del Narratore.\nDescrive, per il Narratore, alcuni aspetti fondamentali del mondo dell'Equalia; come si svolge la vita nei regni che ne fanno parte, le lingue, il denaro, il susseguirsi delle stagioni, il cielo, le risorse e cos\u00ec via. Vengono esaminate le varie religioni e divinit\u00e0 adorate nei regni, spiegato come funziona la magia e quali sono le sue varianti in questo mondo di tenebra, mostrate le malattie e i veleni pi\u00f9 terribili, e chiarito come affrontare e giocare avventure e campagne in questa losca ambientazione.\nLibro III: Manuale delle Creature e dei Personaggi.\nDescrive i personaggi e le organizzazioni pi\u00f9 importanti del mondo di Glennascaul, le sue inquitanti creature, attraverso dettagliate ed esaustive schede."}
{"id": "2162906", "revid": "61051", "url": "https://it.wikipedia.org/wiki?curid=2162906", "title": "Pista di volo", "text": ""}
{"id": "2162907", "revid": "1543377", "url": "https://it.wikipedia.org/wiki?curid=2162907", "title": "Medaglie napoleoniche", "text": "Le medaglie napoleoniche furono utilizzate da Napoleone a fini propagandistici e commemorativi. In particolare consentono di percorrere la storia d'Europa dalla Rivoluzione francese fino alla Restaurazione e sono per lo pi\u00f9 rilevanti per la rarit\u00e0 del conio e per la perfezione della conservazione.\nSviluppo.\nDal punto di vista storico la numismatica di Napoleone I \u00e8 sicuramente all'altezza della vasta serie di medaglie emesse da Luigi XIV e Luigi XV.\nEsse ci ricordano, tra le altre, Montenotte, Marengo, Austerlitz, Jena, Friedland e Wagram, le vittorie francesi che fecero tremare l'Europa, che si trov\u00f2 interamente sotto l'influenza politica, economica e culturale della Francia.\nIl \"leitmotiv\" di queste medaglie \u00e8 Napoleone che ci appare prima come generale, successivamente come Primo Console ed infine come Imperatore.\nI primi ritratti sono i pi\u00f9 caratterizzati. Artisti come Amedeo Lavy, Droz e Manfredini ci hanno lasciato opere di un'incisivit\u00e0 senza eguali.\nNel prosieguo i tratti di Napoleone sono resi da Andrieu e Droz pi\u00f9 nobili, avvolti dal fascino del mito.\nDietro questo vasto programma medaglistico e monetario di idealizzazione di Napoleone I troviamo l'ingegno di Denon, il sovraintendente delle Belle Arti e Direttore Generale delle Monete e Medaglie, che cre\u00f2 dei soggetti sempre diversi nei rovesci delle medaglie e allo stesso tempo, ingaggi\u00f2 i migliori incisori dell'epoca come Brenet, Galle, Jeuffroy, ecc.\nL'imperatore con la sua politica infaticabile forn\u00ec a Denon innumerevoli avvenimenti storici degni di commemorazione.\nPer la medaglia pubblicata a fianco, sicuramente una delle pi\u00f9 belle e riuscite dal punto di vista artistico dell'intera serie napoleonica, l'incisore Amedeo Lavy si avvalse, per la composizione dello splendido rovescio, che rappresenta Ercole giovane, nudo, volto a destra che risolleva la Repubblica Cisalpina, dei disegni di Andrea Appiani, il pittore milanese tanto apprezzato da Napoleone.\nNapoleone incaric\u00f2 Appiani di disegnare molti dei rovesci delle medaglie del primo periodo del consolato.\nL'esemplare fotografato \u00e8 in bronzo (mm 53), ma il Primo Console fece coniare la medaglia in argento ed in particolare esistono pochissimi (massimo cinque esemplari conosciuti) in oro coniati esplicitamente per la famiglia Bonaparte.\nContinuando la tradizione dei suoi illustri predecessori sul trono di Francia, l'Imperatore ebbe un grande interesse alla creazione di medaglie, nelle quali vedeva un utile strumento di propaganda.\nQui sotto sono raffigurate due importantissime medaglie in oro di Napoleone Bonaparte.\nSia l'esemplare raffigurante l'annessione dell'Etruria alla Francia nel 1808, che la medaglia rappresentante la Rottura del Trattato di Presbourg, provengono infatti dalla collezione privata della famiglia Bonaparte e sono medaglie estremamente rare (RRRRR), coniate in pochissimi esemplari."}
{"id": "2162914", "revid": "287204", "url": "https://it.wikipedia.org/wiki?curid=2162914", "title": "Podor", "text": "Podor \u00e8 una citt\u00e0 nel nord del Senegal, dista 215\u00a0km da Saint-Louis. Il nome dovrebbe derivare dal fatto che nel XVII secolo, nella zona sarebbero venuti dei commercianti a vendere pentole d'oro.\nStoria.\nPodor \u00e8 l'antica capitale di uno dei primi regni della regione. Nel XVII secolo, la citt\u00e0 divenne una tappa essenziale per il commercio di schiavi, avorio e gomma sulla strada verso il Regno di Galam. \nNel 1854 i francesi del generale Louis Faidherbe costruirono un forte in 3 mesi Il forte, ristrutturato nel 2006, \u00e8 oggi un'importante attrazione turistica.\nPopolazione.\nLa maggior parte della popolazione sono pastori, pescatori e agricoltori.\nSociet\u00e0.\nReligione.\nA Podor vengano venerati alcuni grandi santi dell'Islam che hanno vissuto nel suo dipartimento, sono:"}
{"id": "2162916", "revid": "767487", "url": "https://it.wikipedia.org/wiki?curid=2162916", "title": "San Jose (Batangas)", "text": "San Jose \u00e8 una municipalit\u00e0 di Prima classe delle Filippine, situata nella Provincia di Batangas, nella Regione del CALABARZON.\nSan Jose \u00e8 formata da 33 baranggay:"}
{"id": "2162928", "revid": "123228641", "url": "https://it.wikipedia.org/wiki?curid=2162928", "title": "The Summer Is Magic", "text": "The Summer is Magic \u00e8 il primo singolo del gruppo musicale italiano Playahitty, pubblicato nel 1994.\nDescrizione.\nIl brano \u00e8 stato scritto da Emanuele Asti e Stefano Carrara e contiene un campione della melodia di \"Axel F\" di Harold Faltermeyer, colonna sonora del film \"Beverly Hills Cop\" (1984). Le registrazioni in studio furono eseguite e prodotte da Emanuele Asti avvalendosi della voce di Jenny B (ovvero Giovanna Bersola).\nIl singolo \u00e8 entrato nella classifica di vendita Top 40 in Austria, Francia, Germania, Italia, Paesi Bassi, Svezia e Svizzera, diventando un tormentone estivo di quell'anno.\nAnche l'omonimo album \"The Summer Is Magic\" ha raggiunto il podio nella classifica di vendita italiana degli album.\nNell'estate 2008 \u00e8 stata realizzata e pubblicata una versione remix."}
{"id": "2162942", "revid": "767487", "url": "https://it.wikipedia.org/wiki?curid=2162942", "title": "Marinho Chagas", "text": "Fu tra i giocatori pi\u00f9 in vista nel Brasile degli anni settanta, grazie anche alle sue particolari attitudini extracalcistiche; era ad esempio solito affittare aerei per recarsi in Uruguay al fine di dedicarsi al gioco d'azzardo e avere relazioni con celebri artiste e donne di spettacolo.\nVenne soprannominato \"Diablo Louro\" (diavolo biondo), per via del colore dei suoi capelli, e \"bruxa\" (strega).\nBiografia.\nNato in una famiglia di cinque fratelli, gi\u00e0 da bambino era noto per il suo carattere irriverente e sopra le righe; giocando a calcio, nonostante le sue attitudini all'attacco, veniva spesso relegato al ruolo di terzino, cosa che poi incider\u00e0 sul suo stile di gioco successivo. Ebbe il suo primo contratto con il N\u00e1utico grazie ad un fratello, che falsific\u00f2 la firma del padre sul contratto; il genitore era infatti contrario al fatto che il figlio perseguisse un'attivit\u00e0 dalle scarse garanzie di successo come il gioco del calcio.\nUna volta terminata la carriera, ha lottato a lungo con l'alcolismo, vizio che prese a vent'anni e che lo accompagn\u00f2 per molto tempo a seguire; a causa di questa dipendenza, ha anche avuto un arresto cardiaco. Nel 2009 gli venne diagnosticato di essere portatore del virus dell'epatite C, ed in seguito a ci\u00f2 venne ricoverato in ospedale per seguire dei trattamenti specifici, dato che la situazione fu aggravata anche da una crisi di insufficienza respiratoria. \u00c8 deceduto improvvisamente, a causa di una emorragia digestiva, all'alba del 1\u00ba giugno 2014, a Jo\u00e3o Pessoa, all'et\u00e0 di 62 anni.\nCaratteristiche tecniche.\nMarinho Chagas fu uno dei migliori giocatori del Botafogo degli anni settanta, nonch\u00e9 uno dei migliori interpreti del ruolo di terzino sinistro dell'epoca; il suo punto forte era la fase offensiva, come testimoniato anche dal numero di gol segnati.\nCarriera.\nClub.\nInizi\u00f2 nel Riachuelo, rimanendovi per una stagione ed attirando l'attenzione dell'ABC di Natal, societ\u00e0 di livello superiore della sua citt\u00e0 natale. Il suo periodo in tale squadra fu caratterizzato da un ottimo livello, tanto che fin\u00ec nel mirino di diverse grandi squadre del Brasile, ma riusc\u00ec a trasferirsi al N\u00e1utico solo grazie ad uno stratagemma ideato da un fratello, contravvenendo al volere paterno. Passato al Botafogo grazie all'aiuto economico fornito dal cantante Agnaldo Tim\u00f3teo, si rese protagonista di un cambiamento nell'impostazione tattica del club: dalla sua posizione di terzino avanzava sovrapponendosi al movimento delle ali, ponendo cos\u00ec le basi del ruolo di terzino fluidificante.\nNel 1977 lasci\u00f2 la squadra per giocare nel Fluminense, per poi andare negli Stati Uniti, nella NASL con New York Cosmos e Fort Lauderdale Strikers, sommando diverse presenze anche nei playoff della lega americana. Torn\u00f2 poi in Brasile al San Paolo, con cui vinse il campionato Paulista nel 1981, e ebbe anche una seconda esperienza negli USA con i Los Angeles Heat. Si \u00e8 poi ritirato nel 1988 con i tedeschi dell'Harlekin di Augusta.\nNazionale.\nCon la Nazionale brasiliana gioc\u00f2 27 partite, partecipando al . Durante tale competizione si trov\u00f2 a discutere, anche animatamente, con il portiere \u00c9merson Le\u00e3o, che giudicava troppo offensivo il suo modo di giocare come terzino; in particolar modo ci\u00f2 fu fonte di disaccordo tra i due durante la partita contro la , in cui Marinho Chagas tralasci\u00f2 la marcatura di Grzegorz Lato per frequenti avanzate in fase d'attacco. Gioc\u00f2 per l'ultima volta con la maglia della selezione nazionale nel 1977."}
{"id": "2162947", "revid": "251304", "url": "https://it.wikipedia.org/wiki?curid=2162947", "title": "Gran Premio di Germania 2003", "text": "Il Gran Premio di Germania 2003 \u00e8 stato un Gran Premio di Formula 1 disputato il 3 agosto 2003 all'Hockenheimring. La gara fu vinta da Juan Pablo Montoya su Williams - BMW, davanti a David Coulthard su McLaren - Mercedes e a Jarno Trulli su Renault.\nVigilia.\nAspetti sportivi.\nAll'indomani del Gran Premio di Gran Bretagna, la Jaguar annunci\u00f2 il licenziamento del brasiliano Ant\u00f4nio Pizzonia, che venne sostituito a partire dal Gran Premio di Germania da Justin Wilson, gi\u00e0 pilota Minardi nella prima parte di stagione. La decisione fu motivata dalle scarse prestazioni del pilota brasiliano, fermo a quota zero punti contro i dodici fino a quel momento ottenuti dal compagno di squadra Mark Webber. La Jaguar offr\u00ec a Pizzonia di terminare la stagione con il ruolo di collaudatore e pilota di riserva, ma il brasiliano rifiut\u00f2.\nLa stessa scuderia di Faenza, rimpiazz\u00f2 Wilson con il pilota di Formula 3000 danese Nicolas Kiesa, supportato economicamente dalla Peugeot. Kiesa \u00e8 il primo pilota danese a gareggiare in F1 dopo Jan Magnussen al Gran Premio del Canada 1998.\nAspetti tecnici.\nDopo che nel precedente Gran Premio molte scuderie avevano presentato delle evoluzioni sostanziali delle proprie monoposto, in questa occasione i team si concentrarono principalmente sull'affinamento di dettagli aerodinamici, in particolare i deviatori di flusso dietro alle ruote anteriori. Fece eccezione la McLaren, che, come gi\u00e0 fatto in Canada, mont\u00f2 sulle MP4-17D la sospensione anteriore della nuova MP4-18, caratterizzata dalla posizione verticale della pinza dei freni.\nProve libere.\nResoconto.\nNella sessione di test privati di venerd\u00ec mattina la Minardi e la Jordan portarono al debutto i rispettivi collaudatori Gianmaria Bruni e Zsolt Baumgartner, affiancandoli ai piloti titolari.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nLa Williams domin\u00f2 le qualifiche, occupando l'intera prima fila. La lotta per la pole position tra i due piloti della scuderia inglese fu intensa e vide prevalere Montoya sul compagno di squadra per appena diciotto millesimi. Risult\u00f2 decisivo il terzo settore del tracciato, nel quale il pilota colombiano inflisse oltre due decimi di distacco a Ralf Schumacher, che era risultato il pi\u00f9 rapido nei primi due settori. In terza posizione si piazz\u00f2 Barrichello, staccato di tre decimi dal tempo della pole position. Alle spalle del pilota della Ferrari si inser\u00ec Trulli, seguito da R\u00e4ikk\u00f6nen e Michael Schumacher, penalizzato dalla scelta di pneumatici a mescola pi\u00f9 dura di quelli per cui aveva optato il compagno di squadra.\nPanis fece segnare il settimo tempo, seguito da Alonso, Da Matta e Coulthard, sempre in difficolt\u00e0 con le qualifiche a tentativo unico introdotte da inizio anno. Come gi\u00e0 accaduto nel Gran Premio di Francia, con alte temperature le gomme Michelin si rivelarono superiori alle concorrenti Bridgestone, tanto che le uniche vetture tra le prime dieci equipaggiate con gli pneumatici giapponesi furono le due Ferrari.\nGara.\nResoconto.\nAl via Montoya scatt\u00f2 bene dalla pole position, mantenendo la testa della corsa. Alle sue spalle, invece, n\u00e9 Ralf Schumacher n\u00e9 Barrichello ebbero una buona partenza: i due furono sfilati da Trulli, che si inser\u00ec in seconda posizione, mentre R\u00e4ikk\u00f6nen affianc\u00f2 il pilota brasiliano della Ferrari all'esterno. Ralf Schumacher, nel tentativo di difendere la posizione, attravers\u00f2 tutta la pista, stringendo Barrichello tra la propria vettura e quella di R\u00e4ikk\u00f6nen. Il brasiliano, rimasto senza spazio, fin\u00ec per toccare la Williams del tedesco, intraversandosi e colpendo la vettura di R\u00e4ikk\u00f6nen, che perse il controllo della sua McLaren e and\u00f2 a sbattere violentemente contro le barriere. Barrichello fu costretto immediatamente al ritiro, mentre Ralf Schumacher, pur riuscendo a raggiungere i box, dovette abbandonare la gara per via dei danni subiti dalla sua vettura.\nLa carambola nelle prime posizioni caus\u00f2 scompiglio e varie collisioni nel gruppo: a farne le spese fu Frentzen, che fu violentemente tamponato da Firman. Entrambi furono costretti al ritiro, mentre Wilson, che aveva a sua volta colpito la Jordan dell'irlandese, torn\u00f2 ai box per riparare la sua Jaguar. Per permettere ai commissari di percorso di pulire la pista la direzione gara fece entrare la safety car, dietro alla quale si allinearono Montoya, Trulli, Alonso, Michael Schumacher, Webber, Coulthard, Panis e Da Matta. La corsa ripart\u00ec alla fine del quarto giro: Montoya prese subito il largo, mentre Coulthard strapp\u00f2 la quinta posizione a Webber dopo un acceso duello.\nNon accadde praticamente nulla fino alla prima serie di pit stop, aperta da Trulli al 15\u00ba giro. Nella stessa tornata riforn\u00ec anche Panis, mentre Michael Schumacher, Montoya e Da Matta effettuarono la loro sosta al 17\u00ba passaggio. Un giro pi\u00f9 tardi Coulthard fu l'ultimo dei piloti di testa a rifornire. Dopo la prima serie di soste Montoya cominci\u00f2 a guadagnare un margine molto consistente su Trulli, arrivando a staccare il rivale anche di quasi due secondi al giro: il colombiano, infatti, aveva caricato meno benzina degli altri, essendo partito con una strategia sulle tre soste, come i piloti Toyota. Il pilota abruzzese della Renault tenne dietro Alonso, Michael Schumacher e Coulthard, tutti piuttosto vicini tra di loro ma incapaci di sorpassarsi. La situazione rimase invariata fino al 30\u00ba giro, quando grazie ad un errore di Alonso, Michael Schumacher guadagn\u00f2 la terza posizione. Il primo pilota a rientrare ai box, nel corso del 32\u00ba passaggio, fu Montoya, il cui vantaggio sugli inseguitori era talmente ampio da permettergli di tornare in pista in prima posizione. Seguirono i due piloti della Toyota, che rimasero in sesta e settima posizione, mentre Michael Schumacher e Trulli rientrarono contemporaneamente ai box al 38\u00ba giro, con il ferrarista che rimase dietro al rivale. Una tornata pi\u00f9 tardi rientr\u00f2 ai box anche Alonso; l'ultimo pilota ad effettuare il pit stop fu ancora Coulthard, che sopravanz\u00f2 lo spagnolo portandosi al quarto posto.\nMontoya continu\u00f2 ad incrementare il proprio margine sui rivali, mentre Michael Schumacher dovette guardarsi da Coulthard, che rimont\u00f2 lo svantaggio dal pilota tedesco e cominci\u00f2 a tallonarlo. Montoya, Panis e Da Matta effettuarono la loro ultima sosta ai box tra il 49\u00ba ed il 50\u00ba passaggio, mantenendo rispettivamente la prima, la sesta e la settima posizione. Nel frattempo Trulli cominci\u00f2 ad accusare un calo di potenza al motore: l'italiano venne raggiunto dai due piloti che lo seguivano, cominciando cos\u00ec un lungo duello con Michael Schumacher. Dopo diversi tentativi respinti dal rivale, nel corso del 58\u00ba passaggio il tedesco ebbe la meglio su Trulli, superandolo con una manovra decisa e sfruttando anche la parte esterna della pista. Un giro pi\u00f9 tardi anche Coulthard sopravanz\u00f2 il pilota della Renault, portandosi in terza posizione. Al 63\u00ba giro, per\u00f2, sulla Ferrari di Schumacher si for\u00f2 la gomma posteriore sinistra, forse a causa dell'escursione fuori pista compiuta per superare Trulli. Il pilota tedesco riusc\u00ec a raggiungere i box, scivolando per\u00f2 al settimo posto. Montoya conquist\u00f2 la seconda vittoria stagionale, tagliando il traguardo con oltre un minuto di vantaggio su Coulthard e Trulli, che ritorna per la prima volta sul podio dopo il Gran Premio d'Europa 1999. Alonso chiuse in quarta posizione, seguito da Panis, Da Matta, Michael Schumacher e Button, che conquist\u00f2 l'ultimo punto disponibile. Grazie a questa vittoria e alle battute di arresto dei fratelli Schumacher e di R\u00e4ikk\u00f6nen Montoya si rilanci\u00f2 in Campionato, dove sal\u00ec in seconda posizione, scavalcando il finlandese.\nDecisioni della FIA.\nNel dopogara, i commissari analizzarono l'incidente alla prima curva tra Ralf Schumacher, Rubens Barrichello e Kimi R\u00e4ikk\u00f6nen, concludendo che il pilota tedesco fosse responsabile della collisione e infliggendogli dieci posizioni di penalit\u00e0 sulla griglia di partenza del successivo Gran Premio d'Ungheria. La Williams present\u00f2 appello e dopo una nuova analisi dell'incidente i commissari convertirono la penalit\u00e0 in una multa di 50.000 Dollari (la massima che potevano infliggere).\nFonti.\nTutti i dati statistici sono tratti da Autosprint n.31-32/2003"}
{"id": "2162955", "revid": "767487", "url": "https://it.wikipedia.org/wiki?curid=2162955", "title": "Greenwood (Delaware)", "text": "Greenwood \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 837 abitanti. Appartiene all'area micropolitana di Seaford.\nGeografia fisica.\nSecondo i rilevamenti dello United States Census Bureau, la citt\u00e0 di Greenwood si estende su una superficie totale di 1,7 km\u00b2, tutti quanti occupati da terre.\nPopolazione.\nSecondo il censimento del 2000, a Greenwood vivevano 837 persone, ed erano presenti 211 gruppi familiari. La densit\u00e0 di popolazione era di 489,3 ab./km\u00b2. Nel territorio comunale si trovavano 394 unit\u00e0 edificate. Per quanto riguarda la composizione etnica degli abitanti, il 74,91% era bianco, il 22,58% era afroamericano e l'1,08% era asiatico. Il restante 1,44% della popolazione appartiene ad altre razze. La popolazione di ogni razza proveniente dall'America Latina corrisponde al 2,87% degli abitanti.\nPer quanto riguarda la suddivisione della popolazione in fasce d'et\u00e0, il 31,8% degli abitanti era al di sotto dei 18 anni, il 10,6% fra i 18 e i 24, il 29,3% fra i 25 e i 44, il 15,4% fra i 45 e i 64, mentre il 12,9% degli abitanti ha oltre 65 anni. L'et\u00e0 media della popolazione era di 30 anni. Per ogni 100 donne residenti vivevano 94,7 maschi."}
{"id": "2162960", "revid": "62748", "url": "https://it.wikipedia.org/wiki?curid=2162960", "title": "Biblioth\u00e8que Qu\u00e9b\u00e9coise", "text": "Biblioth\u00e8que Qu\u00e9b\u00e9coise \u00e8 una casa editrice indipendente canadese. \u00c8 stata fondata su iniziativa di \u00c9ditions Fides, di Hurtubise HMH e di \u00c9ditions Lem\u00e9ac. Il catalogo conta circa 200 titoli che offrono un panorama della letteratura del Qu\u00e9bec in tutta la sua forza e diversit\u00e0 e include romanzi, racconti, fiabe, poesie, giochi, canzoni, saggi nel campo delle arti, delle lettere, della storia e delle scienze umane.\nLa produzione \u00e8 contraddistinta da libri in formato tascabile e prezzi popolari.\nTra i suoi autori si ricordano: Andr\u00e9 Alexis, Jean-Pierre April, Hubert Aquin, Fran\u00e7ois Barcelo, Marie-Claire Blais, Laure Conan, Jacques Poulin, Jean-Marie Poupart, Marie Provost, Paul Wyczynski e Andr\u00e9e Yanacopoulo.\n Biblioth\u00e8que Qu\u00e9b\u00e9coise \u00e8 diretta da Guylaine Girard."}
{"id": "2162963", "revid": "179980", "url": "https://it.wikipedia.org/wiki?curid=2162963", "title": "Francisco das Chagas Marinho", "text": ""}
{"id": "2162965", "revid": "1652635", "url": "https://it.wikipedia.org/wiki?curid=2162965", "title": "Trudi Birger", "text": " \u00c8 una sopravvissuta all'Olocausto.\nBiografia.\nNata da una famiglia ebrea agiata, l'infanzia di Trudi Birger a Francoforte fu interrotta bruscamente nel 1934 dall'avvento del nazismo. Con l'avvio delle persecuzioni contro gli ebrei, la sua famiglia visse nascosta per diversi anni prima di essere catturata e inviata nel campo di concentramento di Stutthof. Trudi riusc\u00ec a sopravvivere in modo miracoloso, come racconta ella stessa nella sua autobiografia.\nAlla fine della guerra si spos\u00f2 con Zev Birger (anch'egli sopravvissuto all'Olocausto, venne rinchiuso nel campo di concentramento di Dachau), e si trasfer\u00ec con il marito in Israele, dove lavor\u00f2 come microbiologa. Durante la sua attivit\u00e0, inizi\u00f2 anche a occuparsi dei problemi fisici e psicologici indotti nei bambini dai problemi dentali che lei stessa aveva sofferto in campo di concentramento in seguito alle percosse di uno dei guardiani che le ruppe tutti i denti.\nNel 1980 fond\u00f2 la clinica no-profit \"Dentisti volontari per Israele\" e l'anno successivo ricevette il Premio Presidenziale per il Volontariato.\nNel 1991 venne dichiarata cittadina emerita di Gerusalemme, dove prosegu\u00ec nella sua attivit\u00e0 di volontariato a favore dei bambini poveri, senza discriminare tra ebrei e palestinesi.\nNel 1992 pubblic\u00f2 il libro autobiografico \"Ho sognato la cioccolata per anni\", in cui raccont\u00f2 la sua terribile esperienza nel campo di sterminio, in particolare della rinuncia a salvarsi per stare a fianco della madre, di come riusc\u00ec a evitare la morte e di come fu in quell'occasione che promise a s\u00e9 stessa di occuparsi dell'infanzia sofferente se fosse sopravvissuta (lei stessa, infatti, ne parla nel suo libro \"Da bambina ho fatto una promessa\", continuazione del suo primo libro).\nMor\u00ec a Gerusalemme nel 2002 all'et\u00e0 di 75 anni."}
{"id": "2162972", "revid": "314115", "url": "https://it.wikipedia.org/wiki?curid=2162972", "title": "Cap Gris-Nez", "text": "Cap Gris-Nez (\"promontorio grigio\" in italiano) \u00e8 una localit\u00e0 situata sulla C\u00f4te d'Opale, nel dipartimento francese del Passo di Calais, nella Francia settentrionale. Questo luogo, situato tra il Cap Blanc Nez e Boulogne sur Mer attrae molti turisti per le sue particolari caratteristiche paesaggistiche. Si tratta infatti di una vasta zona che si affaccia sul Mare del Nord con scogliere che scendono a picco sul mare. Meno alto del vicino Cap Blanc Nez costituisce, assieme a quest'ultimo, il \"Site des deux Caps\" (\"sito dei due promontori\", in italiano)."}
{"id": "2162975", "revid": "1714743", "url": "https://it.wikipedia.org/wiki?curid=2162975", "title": "Edoardo l'Esiliato", "text": "Origine.\nEra figlio del re d'Inghilterra, Edmondo II detto Ironside e di Ealdgyth. Edoardo aveva un fratello, Edmondo, probabilmente gemello.\nBiografia.\nAlla morte del padre, il 30 novembre 1016, con il fratello gemello Edmondo era il legittimo erede al trono d'Inghilterra. Ma Canuto I il Grande, impadronitosi del trono, consegn\u00f2 i due bambini e la loro madre Edith, al suo fratellastro, il re di Svezia, Olof III affinch\u00e9 fossero soppressi. Ma Olof non li uccise, li aggreg\u00f2 agli accompagnatori della figlia, Ingigerd che si recava a Kiev per sposare il sovrano della Rus' di Kiev, Jaroslav I il Saggio. Essendo morta la madre, Edith, assai presto (1017), i due bambini furono educati a Kiev, secondo il loro rango.\nDopo che il fratello, Edmondo era morto verso il 1037, Edoardo spos\u00f2 una principessa, Agata di Kiev, di cui non si conoscono gli ascendenti\nDopo il matrimonio Edoardo si trasfer\u00ec con la moglie in Ungheria, dove nacquero i suoi figli.\nDopo il 1052, il re d'Inghilterra, Edoardo il Confessore, seppe che il nipote era ancora in vita, allora nomin\u00f2 Edoardo l'Esiliato, in quanto ultimo discendente del Casato dei Wessex suo erede e lo richiam\u00f2 in Inghilterra, dove arriv\u00f2 nel 1057, ma non fu mai re d'Inghilterra perch\u00e9 mor\u00ec improvvisamente due giorni dopo il suo arrivo a Londra. Non si conosce la causa esatta della sua morte, ma la sua presenza in Inghilterra disturbava alcune persone:\nComunque alla morte di Edoardo l'esiliato, suo figlio, Edgardo Atheling divenne l'erede al trono d'Inghilterra.\nIl 5 gennaio 1066, alla morte del re d'Inghilterra, Edoardo il Confessore, il conte del Wessex, Aroldo Godwinson, divenne re come Aroldo II, spodestando il legittimo erede, Edgardo Atheling, ritenuto troppo giovane, per difendersi dai due pretendenti, il duca di Normandia, Guglielmo II detto il Bastardo ed il re di Norvegia, Harald III.\nIl 25 settembre, a Stamford Bridge (York), Aroldo II sconfisse il re di Norvegia, Harald III, che mor\u00ec trafitto da una freccia nel collo.\nIl 14 ottobre, per\u00f2 Aroldo fu sconfitto, dal duca di Normandia, Guglielmo II detto il Bastardo, ad Hastings, dove Aroldo II fu colpito in un occhio da una freccia e mor\u00ec.\nDiscendenza.\nDa Edoardo l'Esiliato e da Agata nacquero tre figli:"}
{"id": "2162978", "revid": "22356", "url": "https://it.wikipedia.org/wiki?curid=2162978", "title": "Merostomi", "text": ""}
{"id": "2162989", "revid": "767487", "url": "https://it.wikipedia.org/wiki?curid=2162989", "title": "Canal Grande (film)", "text": "Canal Grande \u00e8 un film del 1943 diretto da Andrea Di Robilant. La direzione artistica del film, girato a Venezia, fu affidata a Cesco Baseggio, gi\u00e0 famoso interprete del teatro veneto. Le canzoni sono composte da Cesare Andrea Bixio e musicate dal maestro Nello Segurini.\nTrama.\nVenezia, 1881: l'arrivo dei natanti a vapore mette in crisi il tradizionale lavoro dei gondolieri, uno di questi preferisce abbandonare le tradizioni familiari e diventa pilota di un vaporetto, entrando in forte contrasto con il padre e la fidanzata. Diventa l'amante di una capricciosa straniera e, per vivere decorosamente accetta di fare il timoniere sui vaporetti, guadagnandosi la fama di traditore. Alla fine il giovane riconquister\u00e0 la stima di tutti vincendo la regata in sostituzione del padre infortunato e ritrover\u00e0 la fidanzata che gli perdona la scappatella.\nL'Agfacolor.\nLa produzione ebbe l'idea di girare il finale del film, con la Regata sul Canal Grande, completamente a colori, usando la nuova pellicola tedesca Agfacolor, commercializzata nel 1936, sino ad allora usata in Italia solo per documentari e in Germania per il primo lungometraggio interamente a colori \"Il barone di M\u00fcnchhausen\" diretto da Josef von B\u00e1ky nel 1943. Il risultato non fu dei pi\u00f9 felici: i colori, molto alterati rispetto al Technicolor, non incontrarono il favore del pubblico e la pellicola venne successivamente ristampata tutta in bianco e nero.\nProduzione.\nCo-prodotto dalla Universalcine di Alessandro Ghenzi e la Sol Film di Andrea Di Robilant, il film fu girato per gli interni negli stabilimenti di Cinecitt\u00e0 e per gli esterni a Venezia nei primi mesi del 1943.\nDistribuzione.\nIl film venne distribuito nel circuito cinematografico italiano nell'ottobre del 1943.\nLa critica.\nSu \"Film\" del 16 ottobre 1943: \"Il film sostiene una tesi arditissima, ogni nuovo mezzo di civilt\u00e0, si afferma a spese di una classe di persone. Nel caso specifico si tratta dei gondolieri veneziani, danneggiati dai vaporetti. Come d'obbligo, il figlio del gondoliere passa al nemico, prima cedendo alla mal\u00eca esotica d'una milionaria di passaggio, poi diventando pilota di un vaporetto. Non manca il padre indignato che scaccia il figlio, la ragazza popolana che soffre in silenzio ecc. Ma il giorno della regata il traditore si redime, sostituendo il padre a poppa della gondola e vincendo il premio. Ora dovremmo parlare dei colori, sistema Agfacolor, e francamente preferiremmo tacerne, tutto il finale del film, con la regata che dovrebbe essere il suo pezzo forte \u00e8 rovinato. Non \u00e8 serio, alla fine d'un film abbastanza riuscito, presentare al pubblico un simile pasticcio policromo\"."}
{"id": "2162990", "revid": "1149807", "url": "https://it.wikipedia.org/wiki?curid=2162990", "title": "Commedia degli equivoci", "text": "La commedia degli equivoci \u00e8 una delle notevoli variazioni sullo schema consueto delle commedie latine.\nPer il teatro greco, e soprattutto per quello latino, era un espediente letterario e scenico con cui si designavano commedie caratterizzate da situazioni teatrali ricche di equivoci e confusione. Ne sono un esempio le commedie di Plauto come i Menecmi e l'Amphitruo.\nI testi basati sull'equivoco consentivano al lettore del tempo di seguire lo svolgersi dell'azione drammatica e la loro finalit\u00e0 era quella, allora come oggi, di suscitare il riso dello spettatore, in particolar modo attraverso le rappresentazioni teatrali seguite assiduamente dal pubblico dell'antica Roma.\nUno degli esempi pi\u00f9 comuni della commedia basata sull'equivoco \u00e8 quello provocato dallo scambio di persona: in tale situazione si trovano ad agire, alternativamente, due personaggi, l'uno all'insaputa dell'altro.\nEssa esercit\u00f2 un forte influsso sulla tradizione comica successiva.\nOggi, per antonomasia, si accosta la commedia degli equivoci a \"Molto rumore per nulla\" e \"La commedia degli errori\" di William Shakespeare."}
{"id": "2162991", "revid": "76963", "url": "https://it.wikipedia.org/wiki?curid=2162991", "title": "Imprese familiari pi\u00f9 antiche del mondo", "text": "La classifica delle imprese familiari pi\u00f9 antiche del mondo (e tuttora in esercizio) \u00e8 stata stilata alla fine del 2008 e comprende dieci ditte che sono documentatamente aperte da secoli, senza soluzione di continuit\u00e0. Di queste, ben cinque sono italiane tra cui a loro volta tre fiorentine. A seguire, oltre all'Italia, con pi\u00f9 di una azienda antica sono la Francia e il Giappone. Il settore pi\u00f9 rappresentato \u00e8 quello della viticoltura con tre aziende, seguito poi da quello alberghiero con due aziende. Complessivamente quindi la met\u00e0 delle aziende risulta legata al settore agro-alimentare e a quello ristorativo."}
{"id": "2162996", "revid": "228587", "url": "https://it.wikipedia.org/wiki?curid=2162996", "title": "Discografia di Demetrio Stratos", "text": "Demetrio Stratos ha pubblicato numerosi album registrati in studio oltre a numerosi singoli, e ha collaborato anche ad album di altri artisti."}
{"id": "2162997", "revid": "122665507", "url": "https://it.wikipedia.org/wiki?curid=2162997", "title": "I diavoli di Loudun", "text": "I diavoli di Loudun (\"The Devils of Loudun\") \u00e8 un romanzo scritto da Aldous Huxley nel 1952 ed ispirato al caso dei diavoli di Loudun, il pi\u00f9 famoso caso di possessione demoniaca della storia, avvenuto a Loudun, una piccola cittadina francese, nel 1634.\nTrama.\nLa storia \u00e8 ambientata in Francia e comincia nel 1631. Nel comune di Loudun, presso la chiesa di San Pietro, esercita il sacerdozio Urbain Grandier, un prete libertino dal temperamento sanguigno, molto colto e piacente. Il prete si rende protagonista di una serie di seduzioni, tra le quali una che porta alla nascita di un figlio bastardo. Dopo aver abbandonato la madre del bambino, figlia di un notabile, Grandier si innamora e arriva a sposarsi con la figlia di un altro notabile. \nI vari notabili di Loudun, determinati ad eliminare Grandier a causa della sua condotta, trovano il modo di vendicarsi attraverso il caso di suor Jeanne des Anges, superiora del locale convento delle Orsoline. La monaca infatti ha sviluppato un'attrazione di natura sessuale verso Gandier che per\u00f2 non venendo ricambiata la porta all'isteria. Quando l'isteria contagia le altre suore del convento, i notabili decidono di imbastire un processo contro Grandier, reo di essere uno stregone e di aver fatto possedere tutte le suore dai diavoli. Il processo viene viziato dalle vicende politiche del comune, sotto l'attenzione del cardinale Richelieu per la prevalenza di protestanti nella citt\u00e0 e per la cinta muraria che il porporato \u00e8 deciso a demolire. Alla fine il fanatismo religioso, la superstizione e l'ossessione popolare per le possessioni portano alla condanna di Grandier che viene umiliato, torturato brutalmente e arso vivo con sentenza eseguita il 18 agosto 1634.\nLa storia continua narrando di Jeanne Des Anges e del suo rapporto con l'esorcista gesuita Surin, che riesce a liberare la monaca (che probabilmente si fingeva posseduta).\nTutta la narrazione \u00e8 intervallata da lunghe dissertazioni saggistiche dell'autore, che in parte approfondiscono le carte originali del processo ed in parte attuano delle riflessioni sulla religione, la superstizione ed il misticismo.\nHuxley usa l'episodio di Loudun per esporre la sua visione comparata delle religioni, dell'esperienza mistica e del rapporto tra fede e societ\u00e0.\nAl cinema e al teatro.\nMolte opere presero spunto da questo romanzo:"}
{"id": "2163001", "revid": "287204", "url": "https://it.wikipedia.org/wiki?curid=2163001", "title": "Arco di Glanum", "text": "L'arco di Glanum \u00e8 un antico arco di trionfo situato presso le rovine di Glanum, vicino all'odierna Saint-R\u00e9my-de-Provence, in Francia. Venne costruito in seguito alla vittoria romana sui popoli della Gallia nel 6 a.C., durante il principato di Augusto. \u00c8 molto simile agli archi che si trovano nelle citt\u00e0 di Orange e Carpentras, nella ragione di Vaucluse.\nAi lati dell'arco di trionfo, tra le colonne, si possono tuttora osservare due coppie di galli incatenati, simbolo del dominio romano su tali popolazioni. Anche il trofeo delle Alpi, situato a La Turbie, presentava sulla sommit\u00e0 l'imperatore Augusto e una coppia di barbari sottomessi. Il monumento si trova vicino al mausoleo di Glanum.\nLa costruzione di questo edificio non sembra essere tuttavia legata ad un evento militare particolare. Della struttura originaria rimane solamente la parte inferiore: l'attico in muratura \u00e8 andato completamente distrutto, mentre si \u00e8 conservata la volta a cassettoni dell'unico fornice presente, quello centrale. Le colonne addossate alla struttura (ora mutilate) sorreggevano probabilmente una trabeazione, andata perduta. Secondo alcuni esperti la parte superiore doveva essere abbastanza alta per equilibrarsi con la struttura sottostante, e presentava un frontone triangolare simile a quello dell'arco di Orange."}
{"id": "2163003", "revid": "712828", "url": "https://it.wikipedia.org/wiki?curid=2163003", "title": "Han (personaggio)", "text": ""}
{"id": "2163004", "revid": "767487", "url": "https://it.wikipedia.org/wiki?curid=2163004", "title": "Darron Gibson", "text": "Carriera.\nClub.\nManchester United.\nAll'et\u00e0 di 17 anni viene acquistato dal Manchester United direttamente dall'Institute Football Club, squadra militante nella massima divisione nordirlandese. Esordisce con la prima squadra in una partita di Carling Cup contro il Barnet. Durante la stagione 2005-2006 gioca regolarmente nelle riserve dello United segnando anche due reti. Nel maggio 2006 vince il premio \"Jimmy Murphy\", come miglior giovane dell'anno del Manchester. Nella stagione 2006-2007 viene ceduto in prestito in Belgio, all' mentre nella stagione successiva al Wolverhampton, in Football League Championship, seconda divisione inglese. Ritorna al Manchester nel 2008 e fa il suo esordio in FA Premier League il 15 novembre contro lo Stoke City, entrando nel secondo tempo. Dieci giorni dopo esordisce in UEFA Champions League contro il Villarreal. Segna il suo primo gol con la maglia dei \"Red Devils\" il 4 gennaio 2009 in FA Cup contro il Southampton, mentre il 24 maggio 2009 ha segnato la sua prima rete in Premier League con tiro da fuori area, nell'ultima giornata di campionato contro l'Hull City.\nIl 7 aprile 2010 segna il suo primo gol in Champions League, nella partita valida per i quarti di finale di ritorno contro il , al terzo minuto di gioco con un tiro dal limite dell'area, vinta 3-2 dallo United. Tuttavia la vittoria non \u00e8 bastata alla squadra per il raggiungimento delle semifinali, visto l'1-2 subito all'andata.\nEverton.\nIl 13 gennaio 2012 viene acquistato dall'Everton per due milioni di sterline.\nSunderland.\n\u00c8 stato prelevato dall'Everton. L'inizio di stagione fu compromettente per il continuo al Sunderland, poich\u00e9 venne fuori un video in cui si lamentava, da ubriaco, dello scarso impegno di alcuni giocatori. Venne messo fuori rosa, tuttavia riusc\u00ec a conquistare la fiducia del mister Simon Grayson. In un momento di forma, Darron si infortuna. A met\u00e0 stagione, fece un incidente con un'altra vettura e fu positivo all'alcoltest. Successivamente, gli venne rescisso il contratto.\nNazionale.\nNel 2007 si \u00e8 trovato al centro di un contenzioso tra la Federazione calcistica dell'Irlanda e la Federazione calcistica dell'Irlanda del Nord che si contendevano il giocatore. In virt\u00f9 dell'Accordo del Venerd\u00ec Santo, il giocatore pot\u00e9 scegliere di rappresentare l'Irlanda invece dell'Irlanda del Nord, sua nazione di nascita."}
{"id": "2163007", "revid": "1702319", "url": "https://it.wikipedia.org/wiki?curid=2163007", "title": "Pumpkinhead", "text": "Pumpkinhead (letteralmente \"testa di zucca\") \u00e8 un personaggio dell'immaginario horror collettivo, in particolare americano, creato dal regista Stan Winston nel 1988, quando usc\u00ec nelle sale cinematografiche il primo di una saga di quattro film dedicati a questa creatura (\"Pumpkinhead, , e \"). I primi due non sono mai sbarcati in Italia. \nAspetto fisico.\n\u00c8 un demone dall'aspetto mostruoso, tanto magro che si vedono le costole e le vene sottopelle) coperto di pelle viscida e grigiastra, alto circa due metri. Ha una testa ovale e gonfia, bocca con denti storti e malmessi e con quattro zannoni ai lati. La creatura presenta una lingua scura e verso il viola. Sulle spalle ha due speroni che arrivano fino all'altezza degli occhi, che sono bianchi e privi di espressione. Nella parte posteriore ha dei lunghi arti: le gambe (costantemente piegate) gli permettono di spiccare lunghi salti. Ha due lunghe mani con quattro dita secche ma con unghie cos\u00ec affilate che spesso sono l'arma letale usata dal mostro; i piedi presentano tre artigli. Accentua un'evidente cifosi che va a formare una piccola gobba. La lunga coda termina con un piccolo ventaglio che pian piano diventa sempre pi\u00f9 affilato.\nEvocazione e compito di Pumpkinhead.\nPumpkinhead non conosce sentimenti fuorch\u00e9 la vendetta.\nViene evocato da una vecchia signora dall'aspetto di una strega di nome Haggis che abita in una vecchia catapecchia diroccata di legno nel bel mezzo di un bosco. La fattucchiera non lo evoca per conto suo, ma esegue questa magia su richiesta (e a pagamento) dei parenti dei defunti uccisi o il quale riposo eterno \u00e8 stato disturbato con una profanazione di qualsiasi tipo.\nIl compito di Pumpkinhead \u00e8 proprio questo: vendicare le anime oltraggiate uccidendo senza piet\u00e0 le persone che hanno commesso il torto e chiunque provi ad aiutarli.\nI parenti dei morti, ogni qual volta il demone uccide, accusano dolori fortissimi e perdono i sensi.\nRapporti tra Pumpkinhead e l'Invocatore.\nMolto spesso il Pumpkinhead e l'Invocatore hanno legami molto forti. Quando uno di loro prova un sentimento anche l'altro riceve la stessa reazione fino ad arrivare che la morte di uno pu\u00f2 causare un decesso anche all'altro individuo.\nCiononostante l'invocatore non ha il controllo diretto del demone, una volta evocato non pu\u00f2 fermarlo e Pumpkinhead non si limita ad uccidere i colpevoli del torto ma chiunque provi ad aiutarli (che viene ritenuto colpevole allo stesso modo) arrivando persino ad attaccare l'invocatore stesso qualora cerchi di bloccarlo (ovviamente senza ucciderlo dato che se l'invocatore muore, muore anche Pumpkinhead)."}
{"id": "2163009", "revid": "1782831", "url": "https://it.wikipedia.org/wiki?curid=2163009", "title": "Staying Alive", "text": "Staying Alive \u00e8 un film del 1983 diretto da Sylvester Stallone.\nLa pellicola, con protagonisti John Travolta, Cynthia Rhodes e Finola Hughes, \u00e8 il sequel del film \"La febbre del sabato sera\" del 1977.\nTrama.\nTony Manero alloggia in un malandato appartamentino di Manhattan, dopo che se ne \u00e8 andato da Brooklyn per cercare lavoro come ballerino. Di giorno fa audizioni e impartisce lezioni di ballo in una palestra, poi di notte arrotonda lavorando come cameriere in una discoteca. Si dedica con animo alla sua passione, la danza \"moderna\", e anche se continua a incontrare altre donne, instaura una relazione stabile con Jackie, ballerina che lavora nella stessa palestra di giorno e che fa la corista in un gruppo musicale la sera.\nUn giorno Manero, recatosi a teatro per vedere uno spettacolo di danza a cui partecipa Jackie in un ruolo secondario, vede Laura, ballerina protagonista e, colpito dalla sua bravura e dalla sua bellezza, alla fine dello spettacolo si presenta. Laura, di famiglia ricca, ha un atteggiamento snob, soprattutto in risposta a quello spavaldo e un po' invadente di Manero, quindi all'inizio lo respinge; nonostante tutto per\u00f2, interessandogli e presolo in simpatia, si reca a vederlo quando lui si presenta ai provini per un balletto che si terr\u00e0 a Broadway e rimane colpita dalla sua energia e grinta. I due trascorrono una giornata insieme e vanno a casa di lei, quindi dopo che sono stati insieme Tony si sente legato a Laura, ma subito lei lo allontana iniziando a snobbarlo nuovamente (lei gli dice che \"tutti usano tutti\").\nPer Tony le cose non vanno troppo bene, visto che anche Jackie, considerandolo inaffidabile sentimentalmente, decide di rompere con lui e di iniziare a frequentare il musicista Carl con cui canta. Tony, avvilito a causa delle due ragazze e disgustato dalla vita falsa della citt\u00e0, cammina pensieroso tutta la notte per arrivare a Brooklyn e per rivedere i luoghi in cui era cresciuto, poi va alla casa dove viveva a trovare la madre Flo.\nNonostante tutto, l'amicizia\" tra lui e Jackie non viene meno, e vengono entrambi presi come ballerini di fila per il nuovo spettacolo \" sulla redenzione intitolato \"Satan's Alley\" del regista Jesse, a cui lavora anche Laura che \u00e8 sempre la ballerina protagonista ancora col primo ballerino Butler. Tutti iniziano a lavorare duramente, vista l'esigenza del regista, e Tony si propone come ballerino protagonista (poich\u00e9 Butler, essendo troppo freddo e distaccato, veniva continuamente criticato da Jesse), prendendo la parte e accompagnando Laura che pure \u00e8 contraria.\nL'ostilit\u00e0 \u00e8 immediata e chiara, ma Tony \u00e8 considerato il pi\u00f9 adatto alla parte. Dedicandosi anima e corpo allo show, tenace e ambizioso, si rimette con Jackie, la quale rimane sempre al suo fianco a supportarlo. Durante l'esibizione della prima Tony fa quello che valuta vada bene, andando contro il testo gi\u00e0 scritto e migliorando lo spettacolo. Lo show \u00e8 un successo, dopo una \"standing ovation\", Manero, stanco ma soddisfatto, decide di uscire a farsi una passeggiata e grida a Jackie \"vado a farmi il mondo!\".\nProduzione.\nSylvester Stallone compare in un piccolo cameo: \u00e8 l'energumeno che per strada urta violentemente Tony Manero. Sylvester Stallone segu\u00ec personalmente gli allenamenti di John Travolta per la preparazione del film. Patrick Swayze fa una piccola apparizione in sala prove. Altra piccola apparizione \u00e8 quella di un giovanissimo Richie Sambora, in seguito divenuto famoso come chitarrista dei Bon Jovi, che per\u00f2 non viene accreditato nel cast originale.\nDurante il film dal gruppo musicale sono eseguite alcune canzoni della colonna sonora sia da Frank Stallone (nel ruolo di Carl) chitarrista e cantante che da Cynthia Rhodes (nel ruolo di Jackie), corista e cantante: come solisti e in duetto. Frank Stallone nella vita \u00e8 il fratello minore di Sylvester Stallone. Cynthia Rhodes, molto nota soprattutto come ballerina, nel film fa una delle prime esibizioni come cantante.\nColonna sonora.\nLe canzoni presenti nei titoli del film sono 17 mentre nel disco della colonna sonora sono solo 12.\nEcco la lista \"track list\" del disco:\nAccoglienza.\n\"Staying Alive\" venne rilasciato nelle sale il 15 luglio del 1983 ricevendo recensioni negative, ed \u00e8 attualmente il film meno recente ad avere il punteggio di 0% di recensioni positive su Rotten Tomatoes. Il consenso critico del sito recita: \"Questo sequel de \"La febbre del sabato sera\" \u00e8 incredibilmente imbarazzante e non necessario, e tradisce la profondit\u00e0 drammatica dell'originale con una serie di sequenze di ballo prive di ispirazione\".\nIl critico Roger Ebert lo inser\u00ec nella sua lista dei \"film pi\u00f9 odiati\", assegnando al film una stella su quattro: \"Proprio come \"Flashdance\", questo non \u00e8 un vero e proprio film, ma una serie infinita di intermezzi musicali tra scene drammatiche che drammatiche non sono. Non \u00e8 neppure un buon film come \"Flashdance\", ma si appella allo stesso pubblico; \u00e8 un Walkman per gli occhi. [...] I personaggi sono dei clich\u00e9, le loro vite sono dei clich\u00e9 e perfino i loro dialoghi sono dei clich\u00e9\".\nNonostante ci\u00f2, alla sua uscita fu un grande successo commerciale guadagnando complessivamente 127 millioni di dollari (di cui 65 solo negli Stati Uniti) su un budget di 22 divenendo uno dei maggiori incassi dell'anno, non riuscendo per\u00f2 a raggiungere i numeri del predecessore (il quale aveva guadagnato solo negli Stati Uniti 139,5 milioni), altrettanto la canzone cantata da Frank Stallone per la colonna sonora, \"Far from Over\", raggiunse la decima posizione della \"Billboard\" Hot 100. Molti critici per\u00f2 concordarono unanimemente sulla mancanza del realismo e della grinta che aveva contraddistinto il primo film sacrificato per le numerose scene di ballo. Nel 2006 la rivista \"Entertainment Weekly\" lo inser\u00ec al primo posto nella lista dei peggiori sequel di sempre."}
{"id": "2163010", "revid": "767487", "url": "https://it.wikipedia.org/wiki?curid=2163010", "title": "Maria Stuarda, regina di Scozia", "text": "Maria Stuarda, regina di Scozia (\"Mary, Queen of Scots\") \u00e8 un film del 1971 diretto da Charles Jarrott.\nTrama.\nIn Francia la giovane e bella Maria Stuarda, gi\u00e0 regina di Scozia per diritto ereditario, \u00e8 felicemente sposata con Francesco II, re di Francia. Quando, tuttavia, questi muore, Caterina de' Medici, suocera di Maria, scaccia la giovane vedova dalla sua corte e la regina di Scozia \u00e8 costretta a tornare nel suo paese natio.\nMaria, cattolica, si ritrova regina di un paese protestante e inoltre deve fare i conti con la scomoda, vicina presenza della sovrana d'Inghilterra, sua cugina Elisabetta, anch'ella protestante e invidiosa del fascino e dei legittimi natali della Stuarda (che pu\u00f2 quindi aspirare anche al trono inglese).\nLa regina di Scozia si innamora perdutamente del cugino Henry Darnley, un ragazzo aitante e dai modi gentili ma in realt\u00e0 sciocco e vizioso. Rivelatosi borioso e violento, divenuto un peso per Maria e un pericolo per i lord e per il regno, Darnley viene assassinato poco dopo la nascita dell'erede al trono, Giacomo. A capo della congiura dei lord c'\u00e8 il Conte di Bothwell, uomo energico e protettivo, di cui Maria si innamora e che sposa, attirandosi l'ostilit\u00e0 dell'intera nazione.\nDopo la rivolta aperta del paese, capeggiata dal fratello Giacomo Stuart e una breve prigionia, Maria sceglie di abdicare pur di salvare il suo innamorato, che morir\u00e0 pazzo in una galera danese. Una volta riuscita a fuggire dalla Scozia, si reca in Inghilterra per chiedere aiuto a Elisabetta, la quale, per tutta risposta, la fa imprigionare. Dopo vent'anni di prigionia, Maria viene coinvolta in un complotto contro Elisabetta e quindi processata e condannata a morte per ordine della cugina. Tuttavia, alla morte di Elisabetta, nubile e senza figli, il trono verr\u00e0 ereditato da Giacomo."}
{"id": "2163013", "revid": "118521925", "url": "https://it.wikipedia.org/wiki?curid=2163013", "title": "I pesci rossi", "text": "I pesci rossi \u00e8 un dipinto (cm 147x98) del pittore francese Henri Matisse del 1912, appartenuto a Sergej \u0160\u010dukin ed ora conservato nel museo statale di arti figurative Museo Pu\u0161kin di Mosca.\nDescrizione dell'opera.\nIl soggetto del quadro \u00e8 un gruppo di quattro pesciolini rossi che nuotano nella loro brocca, con lo sguardo rivolto verso il curioso che \u00e8 intento ad osservarli. Il recipiente \u00e8 poggiato su di un tavolino circolare, a sua volta situato in un ambiente particolare, probabilmente lo studio stesso dell'artista, che \u00e8 circondato da una lussureggiante vegetazione tropicale. Nell'angolo inferiore sinistro \u00e8 possibile vedere parzialmente una poltrona in giunco verniciato per ricordare all'osservatore che il tutto \u00e8 ambientato in un luogo realmente esistente.\nAnalisi dell'opera.\nL'immagine, a prima vista semplice e priva di significati nascosti, colpisce per la sua ambiguit\u00e0 visuale: per esempio lo sfondo \u00e8 costellato da foglie a palmo largo, fiori magenta e piante di diversa specie, tuttavia se si osserva con attenzione, questi vegetali sono privi di vasi o recipienti da cui sbocciano vistosi, pertanto \u00e8 difficile comprendere se essi sono reali oppure sono il decoro stampato su di una probabile carta da parati incollata nello studio dell'artista. In alcune parti del dipinto, la tela \u00e8 ben visibile poich\u00e9 non \u00e8 stata coperta dalle pennellate del pittore, questo per mostrare la semplice funzione di supporto che essa possiede.\nLe ambiguit\u00e0 appena descritte, per Matisse, non devono essere risolte mai definitivamente, ma egli prevede che rimangano tali e che accrescano, nella semplicit\u00e0 del quadro, il gusto per il misterioso, spingendo l'osservatore a una percezione meno ovvia e banale del dipinto. La composizione di pesci rossi deve essere vista come un mero gioco formale che non ha nulla a che vedere con la comunicazione di alcuni messaggi subliminali.\nInoltre, interessantissima \u00e8 la \"spiegazione\" del fenomeno fisico della rifrazione alla quale siamo tanto abituati da non notarla quasi pi\u00f9. Invece Matisse ci mostra chiaramente le piante di ogni singolo pesce: quelle che provengono dalla superficie laterale dell'acquario e quelle che provengono dalla superficie superiore."}
{"id": "2163015", "revid": "137928", "url": "https://it.wikipedia.org/wiki?curid=2163015", "title": "Distretto sud", "text": ""}
{"id": "2163017", "revid": "156281", "url": "https://it.wikipedia.org/wiki?curid=2163017", "title": "Universiade invernale 2005", "text": ""}
{"id": "2163021", "revid": "119075384", "url": "https://it.wikipedia.org/wiki?curid=2163021", "title": "Charles Jarrott", "text": "Biografia.\nNel suo ruolo di regista ha lavorato con Richard Burton, Genevi\u00e8ve Bujold e con Vanessa Redgrave. \nSi \u00e8 sposato 3 volte:\n\u00c8 scomparso nel 2011 all'et\u00e0 di 83 anni a seguito di un tumore alla prostata."}
{"id": "2163022", "revid": "104485", "url": "https://it.wikipedia.org/wiki?curid=2163022", "title": "Ann Douglas", "text": ""}
{"id": "2163025", "revid": "260215", "url": "https://it.wikipedia.org/wiki?curid=2163025", "title": "Sede titolare di Wiener Neustadt", "text": ""}
{"id": "2163026", "revid": "120011699", "url": "https://it.wikipedia.org/wiki?curid=2163026", "title": "Critters", "text": "Critters \u00e8 una serie cinematografica prodotta dalla New Line Cinema, composta da cinque film ed una serie TV da una stagione di soli 8 episodi.\nIl primo film, uscito nel 1986 in Italia come \"Critters (Gli extraroditori)\" \u00e8 stato pensato prima di \"Gremlins\" di Joe Dante, che tuttavia usc\u00ec due anni prima per la disponibilit\u00e0 di mezzi. Con Gremlins ha similitudini riguardo al tema e agli antagonisti, e come esso \u00e8 stato un successo seppur in scala minore.\nTema centrale e unici antagonisti sono i Critters, roditori alieni nativi di un pianeta sconosciuto, che aumentano di dimensione in proporzione alla quantit\u00e0 di cibo che ingoiano.\nStoria.\n\"Critters\" nasce da una storia di Domonic Muir scritta nei primi anni '80. Alla ricerca di uno studio cinematografico intenzionato a finanziare il progetto, la sceneggiatura viene riscritta svariate volte per renderla pi\u00f9 conforme e integra possibile al grande schermo. Ma nel tempo che trascorre, un film dalla storia simile \u00e8 nelle mani di Joe Dante, \"Gremlins\", che a differenza di Critters ottiene subito il semaforo verde uscendo nel 1984. Con l'uscita di Gremlins, quindi, Muir si mette nuovamente al lavoro per togliere le incredibili somiglianze tra i due film, e alla fine riesce ad accordarsi con la New Line.\nI film.\nQuinto film abortito.\nI piani di produzione per un quinto film furono messi in cantiere, ma \u00e8 stato tutto poi annullato alla luce del fatto che la serie \u00e8 calata vistosamente di popolarit\u00e0 dopo il secondo film.\nSi sa che era stata scritta una bozza di sceneggiatura dal provvisorio titolo \"Critters 5: Christmas Attack\". La storia si sarebbe posta da intermezzo tra il secondo e il terzo film, con probabile ambientazione la fittizia Grover's Bend durante il periodo natalizio.\nIl film non entr\u00f2 nemmeno in pre-produzione, ma venne contattato Don Keith Opper per chiedere opinioni riguardo al suo ritorno.\nIl quinto film vide finalmente la luce nel 2019, ponendosi come sequel/reebot. \"Critters Attack! - Il ritorno degli extraroditori\" \u00e8 un film televisivo diretto dal 36enne Bobby Miller che fu distribuito in Home Video il 23 luglio 2019. Nel cast \u00e8 presente il ritorno di Dee Wallace Stone in una piccola parte, che era gi\u00e0 stata presente in \"Critters (Gli extraroditori)\".\nTelevisione.\n\"Critters: A New Binge\".\n\"Critters: A New Binge\" \u00e8 una serie televisiva web horror-comica americana che \u00e8 stata presentata per la prima volta su Shudder il 21 marzo 2019. Un riavvio del franchise originale, la serie si svolge a Livingston, Iowa e presenta tutti i nuovi personaggi."}
{"id": "2163027", "revid": "599013", "url": "https://it.wikipedia.org/wiki?curid=2163027", "title": "Istituto Nostra Signora della Vita", "text": "L'Istituto Nostra Signora della Vita (in francese \"Institut Notre-Dame de Vie\") \u00e8 un istituto secolare di diritto pontificio comprendente un ramo clericale, uno laicale maschile e uno femminile. I membri dell'istituto pospongono al cognome la sigla I.N.D.V.\nStoria.\nNel 1929 il frate carmelitano scalzo francese Henri Grialou (1894-1967) inizi\u00f2 a tenere degli incontri per insegnanti di scuole superiori desiderosi di conoscere pi\u00f9 da vicino la spiritualit\u00e0 del Carmelo: nel 1932, con l'approvazione dell'arcivescovo di Avignone Gabriel-Roch de Llobet, insieme a Maria Pila (1896-1974), fond\u00f2 presso l'ex convento dei frati minimi di Notre-Dame de Vie di Venasque una comunit\u00e0 femminile.\nIl 20 giugno 1937 il gruppo venne approvato come \"pia unione\" all'interno del III ordine carmelitano e con decreto della Congregazione per i Religiosi del 10 marzo 1947 venne aggregata all'Ordine dei Carmelitani Scalzi. Nel 1948 l'unione si trasform\u00f2 in istituto secolare e, nel 1950, al ramo femminile vennero affiancati un ramo maschile e uno clericale.\nIl ramo femminile ricevette il riconoscimento di istituzione di diritto pontificio il 24 agosto 1962; quelli maschili il 21 novembre 1973. I tre rami sono canonicamente autonomi ma operano in stretta connessione.\nCarisma e diffusione.\nLa spiritualit\u00e0 dell'Istituto \u00e8 carmelitana: i membri gestiscono centri per ritiri di spiritualit\u00e0 carmelitana; l'istituto possiede lo Studium de Notre-Dame de Vie abilitato a rilasciare la laurea in teologia.\nI membri dell'Istituto, circa 600, sono presenti in Belgio, Canada, Congo, Filippine, Francia, Germania, Giappone, Italia, Lettonia, Messico, Polonia, Regno Unito, Slovacchia, Spagna, Stati Uniti d'America, Svizzera e Taiwan."}
{"id": "2163029", "revid": "712828", "url": "https://it.wikipedia.org/wiki?curid=2163029", "title": "Ronn", "text": ""}
{"id": "2163032", "revid": "339392", "url": "https://it.wikipedia.org/wiki?curid=2163032", "title": "San Nicomede di Roma", "text": ""}
{"id": "2163033", "revid": "174925", "url": "https://it.wikipedia.org/wiki?curid=2163033", "title": "Daimler Phoenix", "text": ""}
{"id": "2163036", "revid": "463686", "url": "https://it.wikipedia.org/wiki?curid=2163036", "title": "Avoriolina", "text": ""}
{"id": "2163038", "revid": "1543377", "url": "https://it.wikipedia.org/wiki?curid=2163038", "title": "Christopher Reich", "text": "Ha frequentato la Georgetown University e la Universit\u00e0 del Texas ed ha lavorato in Svizzera prima di ritornare negli Stati Uniti per diventare uno scrittore. Ha scritto sette romanzi."}
{"id": "2163041", "revid": "1005847", "url": "https://it.wikipedia.org/wiki?curid=2163041", "title": "Suddivisioni dell'Ossezia Settentrionale-Alania", "text": ""}
{"id": "2163044", "revid": "287204", "url": "https://it.wikipedia.org/wiki?curid=2163044", "title": "Avala", "text": "L'Avala (511 - in serbo cirillico, \u0410\u0432\u0430\u043b\u0430) \u00e8 una collina prospiciente la citt\u00e0 di Belgrado, capitale della Serbia, situata a nord est della citt\u00e0.\nLocalizzazione.\nIl monte Avala sorge a 18 chilometri dal centro di Belgrado, dalla sua sommit\u00e0 \u00e8 possibile godere un panorama della citt\u00e0 e della regione di \u0160umadija e arrivare a scorgere i territori della Voivodina. Territorialmente appartiene a Belgrado e rientra per la maggior parte nel territorio della municipalit\u00e0 di Vo\u017edovac, mentre le sue propagini meridionali, in quella di Sopot.\nGeografia.\nGeograficamente, l'Avala rappresenta il punto pi\u00f9 settentrionale della regione di \u0160umadija, la sua altezza \u00e8 di 511 metri. Fisicamente ha una conformazione tipica dei rilievi della Pianura Pannonica, caratterizzati dalla limitata altitudine e dalla forma allungata, come anche le montagne della non distante Fru\u0161ka Gora: questi monti, nel periodo giurassico erano le uniche terre emerse tra le acque del Mare pannonico.\n\u00c8 costituita di serpentino, calcare e roccia magmatica con infiltrazioni di laccolite; vi si trovano rocce metallifere di piombo, mercurio, cinabro, cromo, magnesio, potassio e di un tipo particolare di illite denominato \"avalite\". Nonostante sia l'unica montagna della zona, non \u00e8 fonte di molti fiumi: vi nascono la \"Top\u010diderka\", affluente della Sava, la \"Bole\u010dica\" e il \"Vranovac\". Nei pressi del villaggio di Pinosava, alle pendici occidentali del monte, \u00e8 stato creato un piccolo lago artificiale.\nAttorno all'Avala sorgono alcuni piccoli villaggi tra cui Ripanj, Pinosava, Zuce e Beli Potok che hanno una popolazione che varia dai 2 000 ai 10 000 abitanti.\nNatura.\nNonostante sia stata un'area protetta per 150 anni, solo nel 2007 \u00e8 entrata a far parte di un serio piano di protezione ambientale da parte dell'Amministrazione di Belgrado insieme al parco Top\u010dider con la foresta di Ko\u0161utnjak e alla Grande isola della guerra. Vi si trovano oltre 600 specie di piante quali il rovere, il cerro carpino, il faggio, l'acacia, il pino nero e il tiglio; vi sono anche alcune specie molto rare, come il bosso e il maggiociondolo e piante medicinali.\nStoria.\nNel Medioevo, sulla sommit\u00e0 dell'Avala fu creato l'insediamento di \u017drnov, chiamato anche Avalski Grad che nel 1442 fu conquistato dagli ottomani che al suo posto costruirono una fortezza in opposizione a quella di Belgrado e la chiamarono \"Havale\" che dall'arabo significava \"ostacolo\".\nDal 1859 \u00e8 protetta come monumento \"naturale\". Nel 1934 i resti dell'insediamento di \u017drnov furono abbattuti per far posto alla costruzione del monumento all'Eroe sconosciuto. Nel periodo del Regno di Jugoslavia nel 1936 la montagna fu dichiarata parco nazionale, per poi essere retrocessa a \"pubblica propriet\u00e0 di interesse generale\" nel 1946. Nel 1965 fu costruita la torre della TV Avala alta 202 metri, una delle pi\u00f9 elevate strutture dei Balcani. La torre fu distrutta durante i bombardamenti della NATO nel 1999 e ricostruita identica dal 2006 al 2008.\nTurismo.\nL'Avala \u00e8 una tra le mete preferite dei belgradesi per trascorrere il tempo all'aria aperta. Sulla montagna sono presenti alcuni monumenti:"}
{"id": "2163046", "revid": "465096", "url": "https://it.wikipedia.org/wiki?curid=2163046", "title": "Mausoleo di Glanum", "text": "Il mausoleo di Glanum \u00e8 un monumento funerario gallo-romano situato nell'antica citt\u00e0 di Glanum, vicino all'odierna citt\u00e0 di Saint-R\u00e9my-de-Provence, in Francia. Venne eretto tra il 30 a.C. e il 20 a.C., durante il principato di Augusto. \u00c8 molto ben conservato sia per quanto riguarda la struttura sia per le decorazioni. L'iscrizione presente sul monumento recita:\nSEX(tus) M(arcus) L(ucius) IVLIEI C(aii) \u2022F(ilii) PARENTIBVS SVEIS\nIl \"nomen\" Giulio indica che i defunti sono Galli i cui antenati avevano ottenuto la cittadinanza romana combattendo nell'esercito romano, ai tempi di Giulio Cesare o di Augusto. Come di consueto questi antenati presero il cognome di coloro che li aveva liberati concedendogli la cittadinanza. \nLa forma del mausoleo \u00e8 tipica di altri monumenti sepolcrali italiani e africani. La struttura, alta 16 metri, \u00e8 divisa in tre parti:\nParte inferiore.\nLa parte inferiore non contiene una camera sepolcrale, il che rende il monumento un cenotafio. Quattro rilievi, decorati da festoni, occupano gran parte della base, e illustrano scene storiche e mitologiche:\nParte intermedia.\nQuattro pilastri disposti lungo gli angoli di un quadrato e decorati con colonne corinzie addossate si intersecano tra di loro formando un arco quadrifronte (come l'arco di Giano del foro Boario). La sommit\u00e0 di questa struttura \u00e8 decorata con creature marine che sorreggono un disco solare, presente su tutti i lati tranne che in quello nord.\nParte superiore.\nUn piccolo tempio tondo (tholos) corona il monumento. Esso ospita la statua del defunto e probabilmente di suo figlio, entrambi raffigurati con indosso la toga, che poteva essere indossata solo da cittadini romani. "}
{"id": "2163048", "revid": "62221", "url": "https://it.wikipedia.org/wiki?curid=2163048", "title": "DBFU", "text": ""}
{"id": "2163056", "revid": "858648", "url": "https://it.wikipedia.org/wiki?curid=2163056", "title": "Partito dei Contadini d'Italia", "text": "Il Partito dei Contadini d'Italia fu un partito politico italiano sorto negli anni venti del XX secolo ed attivo soprattutto tra le Langhe, il Monferrato e la Valtellina. Sciolto dal fascismo nel 1926, ebbe un breve periodo di rinascita dopo la conclusione del secondo conflitto mondiale. Suo leader e fondatore fu Alessandro Scotti di Asti.\nStoria.\nI suoi esponenti avevano l'abitudine di tenere i propri congressi e riunioni politiche in lingua piemontese. Il suo simbolo raffigurava un gruppo di spighe attorniate da grappoli d'uva, serrate da un cartiglio col motto \"Per l'Italia rurale\". Il partito pubblicava il giornale \"La Voce del Contadino\".\nAlle elezioni del 1924 ottenne l'1,03% dei voti e 4 deputati. Fu bandito due anni dopo insieme a tutti i partiti non fascisti ai sensi del Regio Decreto 1848/1926.\nRicostituito dopo la caduta del fascismo, nel 1946 il PCdI elesse il proprio leader Alessandro Scotti all'Assemblea Costituente, dove si associ\u00f2 al gruppo della Democrazia del Lavoro. Alle elezioni del 1948, eleggendo Scotti alla Camera, si associ\u00f2 al gruppo del Partito Repubblicano Italiano.\nDifferentemente da molti paesi del Nord Europa, in Italia la questione agraria trov\u00f2 rappresentanza politica nella Democrazia Cristiana e i suoi rapporti con le ACLI e la Coldiretti, esaurendo la necessit\u00e0 di uno specifico partito contadino. Nel 1953 form\u00f2 un patto di collaborazione con il Partito Nazionale Monarchico, rieleggendo Scotti alla Camera dei Deputati. Le posizioni di destra del PNM irritarono il PCdI, che nel 1958 decise di presentarsi con il Movimento Comunit\u00e0 ed il Partito Sardo d'Azione (provocando l'uscita di Scotti dal partito), non eleggendo deputati.\nOrmai marginalizzato, il Partito dei Contadini d'Italia continu\u00f2 ad essere attivo a livello locale fino al 1963, quando conflu\u00ec nel Partito Repubblicano Italiano."}
{"id": "2163057", "revid": "1632387", "url": "https://it.wikipedia.org/wiki?curid=2163057", "title": "Lead Sails Paper Anchor", "text": "Lead Sails Paper Anchor \u00e8 il quarto album studio degli Atreyu. \u00c8 il primo cd realizzato con la casa discografica Hollywood Records e distribuito in Europa dalla Roadrunner Records. L'album \u00e8 stato pubblicato il 28 agosto 2007. Il primo singolo \u00e8 stato \"Becoming the Bull\". In questo loro quarto prodotto, gli Atreyu evidenziano una pi\u00f9 forte melodicit\u00e0 rispetto ai tre precedenti; resta comunque la chiara impronta metalcore.\nOltre a \"Becoming the Bull\" sono stati estratti come singoli anche \"Falling Down\", \"Doomsday\" e \"Slow Burn\"."}
{"id": "2163060", "revid": "827882", "url": "https://it.wikipedia.org/wiki?curid=2163060", "title": "Yash Chopra", "text": "Fu il fondatore della Yash Raj Films, la pi\u00f9 grande casa di produzione dell'India.\nHa due figli, Aditya, regista e produttore anch'egli, e Uday Chopra, attore.\nSi trattava di uno degli uomini pi\u00f9 influenti di Bollywood.\nVinse numerose volte i Filmfare Awards, sia per la regia che per il film.\nMor\u00ec il 21 ottobre 2012 in un ospedale di Mumbai all'eta di 80 anni, a seguito di un'infezione di dengue."}
{"id": "2163061", "revid": "322321", "url": "https://it.wikipedia.org/wiki?curid=2163061", "title": "Diocesi di Wiener Neustadt", "text": "La diocesi di Wiener Neustadt (in latino: \"Dioecesis Neostadiensis\") \u00e8 una sede soppressa e sede titolare della Chiesa cattolica.\nStoria.\nLa diocesi di Wiener Neustadt fu eretta il 18 gennaio 1469 con la bolla \"In supremae dignitatis specula\" di papa Paolo II, in seguito ad un pellegrinaggio che l'imperatore Federico III fece a Roma. Sede episcopale era la citt\u00e0 di Wiener Neustadt, dove fungeva da cattedrale la chiesa dell'Assunta e di San Ruperto.\nL'Imperatore aveva il diritto di scegliere i candidati alla sede episcopale in forza di un indulto concesso in una fase iniziale e dal 1480, con papa Sisto IV, di un privilegio concesso a tutti gli arciduchi austriaci.\nTra i personaggi legati alla diocesi si ricorda Johann Fabri, uno degli avversari pi\u00f9 zelanti di Martin Lutero che, prima di diventare arcivescovo di Vienna fu coadiutore del vescovo di Wiener Neustadt dal 1524 al 1530.\nLa diocesi fu soppressa il 28 gennaio 1785 con la bolla \"Inter plurimas\" di papa Pio VI e il suo territorio annesso all'arcidiocesi di Vienna.\nDal 1990 Wiener Neustadt \u00e8 annoverata tra le sedi vescovili titolari della Chiesa cattolica; dall'11 ottobre 1997 il vescovo titolare \u00e8 Christian Werner, gi\u00e0 ordinario militare per l'Austria."}
{"id": "2163071", "revid": "1154737", "url": "https://it.wikipedia.org/wiki?curid=2163071", "title": "Pedicello", "text": "Botanica.\nCol termine pedicello si indica in botanica il gambo di sostegno di un singolo fiore che fa parte di un'infiorescenza; il gambo che sostiene l'intero fiore \u00e8 detto peduncolo.\nZoologia.\nSi indica anche in zoologia con questo termine il tratto di collegamento dei due tagmata di un ragno, il cefalotorace e l'opistosoma, fortemente innervato e irrorato.\nInfine in zoologia vengono definiti pedicelli ambulacrali gli organi di locomozione o di adesione a substrato tipici degli Echinodermi."}
{"id": "2163072", "revid": "1318658", "url": "https://it.wikipedia.org/wiki?curid=2163072", "title": "Marc Robinson", "text": "Marc Robinson, nato il 3 febbraio del 1964, \u00e8 un attore indiano, regista di concorsi di bellezza ed ex top model. La sua carriera inizia nell'industria della moda, dell'intrattenimento e dei media come top model di spicco e successivamente prosegue nelle vesti di presentatore televisivo per il canale V. Nel 1998 \u00e8 approdato a Bollywood come protagonista in Bada Din, al fianco di Shabana Azmi e Tara Deshpande.\nCarriera.\nMarc Robinson \u00e8 il fondatore e direttore della moda della Dubai Fashion Week. Ha lavorato come fashion and show director alla Lakme Fashion Week ed \u00e8 stato anche direttore nazionale del concorso di bellezza Femina Miss India, nonch\u00e9 concorrente e direttore dello spettacolo per Ford Models Supermodel of the World, il capitolo indiano. Inoltre \u00e8 anche il direttore creativo e della moda per la BMW India Bridal Fashion Week, l'organizzatore e licenziatario di Elite Model Look India e il capo progetto per Max Design Awards Student Edition, Max Emerging Star e Max Fashion Icon India. Ha altres\u00ec partecipato alla prima e unica stagione del reality show Iss Jungle Se Mujhe Bachao nel 2009. Sostenitore irriducibile del Manchester United, Robinson \u00e8 anche un appassionato sportivo e attualmente gioca a calcio per l'All Stars Football Club di Mumbai.\nVita personale.\nRobinson si \u00e8 sposato con Waluscha D'Souza a Goa nel 2002, matrimonio da cui ha avuto tre figli, Chanel, Brooklyn e Sienna. La coppia si \u00e8 separata nel 2013. "}
{"id": "2163075", "revid": "125952077", "url": "https://it.wikipedia.org/wiki?curid=2163075", "title": "Tuskegee University", "text": "La Tuskegee University (pronuncia: ) (in passato Tuskegee Institute) \u00e8 un'universit\u00e0 privata, storicamente nera che si trova nella citt\u00e0 di Tuskegee nell'Alabama e fa parte del National Historic Landmark.\nStoria.\nLa scuola fu fondata il 4 luglio 1881, come \"Scuola normale Tuskegee per insegnanti di colore\". Era il risultato di un accordo stipulato durante le elezioni del 1880 nella contea di Macon, in Alabama, tra l'ex colonnello confederato, W. F. Foster, candidato alla rielezione al Senato dell'Alabama, e una delle personalit\u00e0 nere locali, Lewis Adams.\nLa scuola era stata il sogno di Adams (1842-1905), un ex schiavo, e di George W. Campbell, ex schiavo benestante.Adams era in grado di leggere, scrivere e parlare varie lingue bench\u00e9 non avesse alcun titolo di studio. Aveva lavorato come stagnino, sellaio e calzolaio. Era massone di Prince Hall e un leader riconosciuto nella comunit\u00e0 afroamericana della contea di Macon.\nDurante il periodo della ricostruzione, seguito alla guerra civile americana, il Sud era impoverito. Molti neri erano analfabeti e avevano scarse abilit\u00e0 per trovare un lavoro. Adams era particolarmente preoccupato perch\u00e9 senza istruzione gli schiavi liberati di recente non sarebbero stati in grado di mantenersi. Campbell, che era diventato commerciante e banchiere, era della stessa idea. Aveva una piccola esperienza con le istituzioni educative e voleva contribuire con tutte le sue forze e risorse per il successo della scuola.\nW. F. Foster, candidato alla rielezione al Senato dell'Alabama, chiese ad Adams che cosa volesse in cambio della garanzia dei voti degli afroamericani nella contea di Macon per s\u00e9 e un altro candidato bianco; Adams rispose chiedendo una \"scuola normale\", cio\u00e8 una scuola che formasse insegnanti universitari, per uomini liberi, schiavi liberati e per i loro figli.\nFoster e l'altro candidato furono eletti: lavor\u00f2 con il collega Arthur L. Brooks al progetto e all'approvazione della legge che autorizzava lo stanziamento di 2.000 dollari per creare la scuola. Il primo consiglio di commissari della Tuskegee fu costituito da Adams, Thomas Dyer e M. B. Swanson. Scrissero all'Istituto Hampton (ora universit\u00e0, anch'essa \"storicamente nera\", della citt\u00e0 di Hampton in Virginia) chiedendo di segnalare una persona competente per dirigere la nuova scuola.\nLa direzione di Booker Taliaferro Washington.\nL'ex generale dell'esercito dell'Unione e preside dell'Hampton, Samuel Chapman Armstrong, ritenne di conoscere l'uomo adatto a dirigere Tuskegee: il venticinquenne Booker Taliaferro Washington. Questi era un ex schiavo e da quando era stato liberato aveva fatto umili lavori; dopo avere conseguito un titolo di studio, aveva lavorato all'\"Istituto Hampton\" e si era laureato al \"Wayland Seminary\" di Washington. Era poi ritornato a Hampton come insegnante. Sam Armstrong, che lo conosceva bene, lo raccomand\u00f2 caldamente ai fondatori della nuova scuola.\nLewis Adams e il governo cittadino di Tuskegee si trovarono d'accordo e assunsero Washington, sebbene una tale carica fosse sempre stata conferita ad un bianco.\nSotto la guida di Washington la nuova scuola normale apr\u00ec il 4 luglio 1881 in locali prestati dalla chiesa.\nL'anno seguente Washington acquist\u00f2 il terreno (una ex piantagione) dove il campus si trova tuttora. Gli edifici furono costruiti dagli studenti, molti dei quali contribuirono anche alle spese. Oltre alla formazione degli insegnanti, una delle sue grandi preoccupazioni \u00e8 stata quella di insegnare delle capacit\u00e0 pratiche necessarie in agricoltura e altri mestieri. Washington insegnava ai suoi studenti non solo i lavori agricoli e domestici ma anche le tecniche per la costruzione di edifici, con lo scopo di trasmettere ai suoi allievi non solo competenze pratiche ma anche la bellezza e dignit\u00e0 del lavoro manuale.\nUno dei pi\u00f9 notevoli professori assunti da Washington fu George Washington Carver, ricercatore botanico e educatore nel campo dell'agronomia.\nOltre alla costruzione di Tuskegee, Washington divenne un famoso oratore e autorevole portavoce degli afroamericani negli Stati Uniti per i suoi ultimi venti anni di vita. Gli fu attribuita una laurea honoris causa e un dottorato. Inoltre nello stesso tempo si serviva dei facoltosi benefattori per finanziare e organizzare collegi di difesa per i neri nelle controversie in cui erano privati del diritto di voto.\nWashington us\u00f2 Tuskegee per sviluppare una rete di filantropi come Andrew Carnegie, Collis Potter Huntington, John Davison Rockefeller e Henry Huttleston Rogers.\nHenry Huttleston Rogers aveva una pessima immagine pubblica di finanziere d'assalto e dirigente della Standard Oil. Dai documenti di Booker T. Washington risulta invece premuroso e generoso con i suoi amici, con la sua famiglia e disponibile ad abbracciare le cause che riteneva degne di essere combattute. Precursore nel concetto del \"matching fund\" (o \"matching grant\"), per cui un filantropo o un ente avrebbe versato una somma eguale a quella raccolta da privati donatori, Henry Rogers fu il maggior finanziatore anonimo di Tuskegee e di dozzine di altre scuole di colore per pi\u00f9 di 15 anni.\nNel giugno del 1909, Washington port\u00f2 a termine un viaggio, durante il quale tenne numerose conferenze, lungo la linea ferroviaria attraverso la Virginia (Virginian Railway) appena completata usando \"Dixie\", nome del vagone personale di Rogers, e fermandosi nei centri rurali del sud della Virginia e della Virginia Occidentale dove la linea ferroviaria metteva a disposizione un nuovo collegamento per il commercio. Washington era accolto con calore ugualmente dai neri e dai bianchi.\nWashington strinse un altro importante rapporto con Julius Rosenwald, figlio di un sarto ebreo immigrato e \"self-made man\" che era diventato dirigente della \"Sears, Roebuck and Company\" di Chicago. Lui e i suoi amici ebrei si erano a lungo preoccupati per la scarsit\u00e0 di risorse educative per i neri soprattutto nel sud. Dopo aver incontrato Washington, Rosenwald accett\u00f2 di entrare nel consiglio di amministrazione del \"Tuskegee Institute\". Lavor\u00f2 anche con Washington per stimolare finanziamenti per le scuole di formazione di insegnanti come Tuskegee e l'\"Hampton Institute\".\nIncominciando con un programma pilota nel 1912, cre\u00f2 scuole modello e incoraggi\u00f2 la costruzione di nuove scuole, con l'aiuto delle tecniche usate per Tuskegee. Rosenwald mise a disposizione un finanziamento ma richiese che le comunit\u00e0 locali contribuissero altrettanto. Rosenwald e Washington aiutarono la costruzione e la gestione di pi\u00f9 di 5000 scuole in piccole collettivit\u00e0 e fornirono risorse per l'istruzione delle persone di colore nelle campagne del sud nei primi anni del XX secolo. Le scuole locali furono fonte di notevole orgoglio per le comunit\u00e0 ed erano di valore inestimabile per le famiglie afroamericane in quei tempi difficili per la pubblica istruzione.\nQuesto lavoro \u00e8 stata la pi\u00f9 importante eredit\u00e0 di Washington ed \u00e8 stata continuata (ed estesa con il Rosenwald Fund e altri) per molti anni dopo la sua morte. Nonostante i suoi viaggi e molteplici impegni, Washington continu\u00f2 a dirigere la Tuskegee.\nPreoccupato per la salute di Washington, Rosenwald prese provvedimenti per alleviare il suo instancabile ritmo. Tuttavia nel 1915 si spense all'et\u00e0 di 59 anni per insufficienza cardiaca, aggravata a quel che si dice dal troppo lavoro. Venne sepolto nel campus vicino alla cappella. Alla sua morte la dotazione di Tuskegee superava il milione e mezzo di dollari.\nLa Seconda guerra mondiale.\nNel 1941, con l'impegno di addestrare degli aviatori di colore, uno squadrone di piloti addestratori dell'\"United States Army Air Corps\" venne trasferito al Tuskegee, utilizzando l'aeroporto \"Moton Field\" (ora \"Tuskegee Airmen National Historic Site\") distante 6,8\u00a0km (4,2 miglia) dal centro del campus.\nQuesti piloti divennero noti come i \"Tuskegee Airmen\" ed entrambi, esercito e Reserve Officers' Training Corps, sono attualmente presenti con programmi di addestramento nell'universit\u00e0.\nIl Tuskegee Airmen National Historic Site all'aeroporto di \"Moton Field\" \u00e8 stato istituito nel 1998.\nRobert Russa Moton fu il secondo presidente del Tuskegee, succedendo a Booker Taliaferro Washington alla sua morte nel 1915.\nIl sostegno di Eleanor Roosevelt.\nEleanor Roosevelt, first lady (moglie di Franklin Delano Roosevelt) era molto interessata alle attivit\u00e0 del Tuskegee, in particolare alla scuola aeronautica. Nel 1941 visit\u00f2 l'aeroporto militare e chiese di fare un volo con uno dei piloti di Tuskegee. Bench\u00e9 i servizi segreti fossero preoccupati, l'istruttore di volo Charles Alfred Anderson port\u00f2 la signora Roosevelt nei cieli dell'Alabama per pi\u00f9 di un'ora.\nEleanor Roosevelt rimase favorevolmente colpita dalla competenza tecnica raggiunta dai piloti della scuola aeronautica e in generale dalla seriet\u00e0 del \"Tuskegee Institute\". Rimase in contatto con F. D. Patterson, il terzo presidente del Tuskegee, e mise a disposizione il suo sostegno per l'Istituto per quanto era in grado di fare.\nStruttura.\nCentro nazionale per la bioetica nella ricerca e assistenza sanitaria.\n\"National Center for Bioethics in Research and Health Care\" \u00e8 il primo centro nazionale di bioetica interdisciplinare dedicato all'interazione tra scienza, scienze umane, diritto e fedi religiose nello studio del nucleo delle questioni morali che sono alla base della ricerca e dei trattamenti medici degli afroamericani e altre comunit\u00e0 svantaggiate.\nL'apertura ufficiale del Centro avvenne due anni dopo che il presidente Bill Clinton porse le scuse della nazione ai sopravvissuti dello studio sulla sifilide, all'universit\u00e0 di Tuskegee e alla contea di Macon per l'esperimento condotto tra il 1932 e 1972 per il \"Public Health Service\" statunitense. In questo \"studio\" 399 poveri, la maggior parte analfabeti, mezzadri afroamericani divennero oggetto inconsapevole di un esperimento in cui parte vennero sottoposti a terapie e parte vennero osservati nello spontaneo decorso della malattia.\nIl campus.\nLe coordinate del campus: \nIl campus del Tuskegee \u00e8 stato dichiarato luogo di interesse storico nazionale (\"National Historic Landmark\") nel 1965. L'area designata di interesse storico non \u00e8 specificata in dettaglio nel documento del 1965 e quindi al momento si pu\u00f2 ritenere che includa tutta l'area del campus.\nPunti di particolare interesse storico sono:\nIl campo d'aviazione \u00e8 un monumento storico nazionale a parte.\nIl Kellogg Hotel e il Centro conferenze.\nIl \"Kellogg Hotel and Conference Center\" \u00e8 un hotel presente nella Tuskegee University. Il \"Kellogg Conference Center\" offre un'ottima sala conferenze multimediale (auditorium da 300 posti) e una la sala da ballo che pu\u00f2 contenere fino a 350 ospiti. Il \"Kellogg Conference Center\" \u00e8 l'unico presente in un campus di universit\u00e0 storicamente nera. Ce ne sono in totale 11 nel mondo. Altri \"Kellogg Conference Center\" si trovano nelle: Michigan State University, Gallaudet University e Cal Poly Pomona.\nAttivit\u00e0 studentesche.\nLe associazioni.\nMolte associazioni studentesche (principalmente universitarie) nel Nord America si chiamano \"\"fraternities\" e \"sororities\" (dal latino: \"fr\u0101t\u0115r\", fratello, e \"s\u014fr\u014fr\", sorella) e sono riservate rispettivamente a studenti e studentesse. Ne esistono per\u00f2 di maschili, femminili e miste chiamate \"frats\". Il nome delle associazioni in genere \u00e8 costituito da due o tre lettere greche (iniziali del motto). Questo ha portato all'uso anche del termine \"Greek\"\" per definire tali organizzazioni.Alla Tuskegee University ve ne sono pi\u00f9 di cento, incluse le associazioni \"Greeks\".Gli studenti possono partecipare a dozzine di organizzazioni che riguardano praticamente tutte le discipline accademiche.Gli studenti hanno anche la possibilit\u00e0 di creare una propria associazione con l'approvazione del Preside di facolt\u00e0.\nAttivit\u00e0 sportive.\nL'Universit\u00e0 di Tuskegee \u00e8 membro del Southern Intercollegiate Athletic Conference (SIAC). Il programma di baseball ha portato alla vincita di tredici campionati SIAC e ha prodotto diversi giocatori professionisti e della lega professionistica (MLB). Oltre a vincere 600 partite nella carriera dell'universit\u00e0 e un campionato nazionale i \"Golden Tigers\" (nome con cui sono noti: la mascotte \u00e8 una tigre di colore oro) di Tuskegee hanno conquistato il secondo SIAC consecutivo, il sesto negli ultimi dieci anni. Tuskegee \u00e8 stata anche la prima universit\u00e0 nera ad avere uno stadio di football, l'Abbott Memorial Alumni Stadium."}
{"id": "2163096", "revid": "323959", "url": "https://it.wikipedia.org/wiki?curid=2163096", "title": "Esame delle porfirine urinarie", "text": ""}
{"id": "2163097", "revid": "599013", "url": "https://it.wikipedia.org/wiki?curid=2163097", "title": "Claudio Micheli", "text": "In oltre venti anni di carriera ha disputato pi\u00f9 di 1000 incontri ufficiali.\nCarriera.\nClub.\nDopo aver trascorso i primi anni della propria carriera in Engadina presso l'EHC St. Moritz, Claudio Micheli esord\u00ec nel mondo professionistico con un'altra squadra del Canton Grigioni, l'EHC Chur, allora militante in Lega Nazionale B. Al termine della stagione 1990-1991 il Coira ottenne la promozione in Lega Nazionale A. Micheli rimase a Coira fino al termine della stagione successiva, prima di essere ceduto al SC Bern. Con l'EHC Chur collezion\u00f2 136 presenze, con 64 reti e 74 assist.\nMicheli rimase a Berna per una sola stagione, con un bottino di soli 11 punti in 38 partite disputate. Nel 1993 firm\u00f2 un contratto con i ZSC Lions di Zurigo, squadra per cui avrebbe giocato le successive dodici stagioni. Nel corso degli anni la produttivit\u00e0 in attacco aument\u00f2 via via, costantemente sopra i 30 punti, fino a raggiungere 46 punti totali nella stagione 1996-1997, frutto di 22 gol e 24 assist.\nIn vista della stagione 1999-2000 Micheli fu nominato capitano dei Lions, i quali conquistarono il quarto campionato svizzero della loro storia, titolo poi bissato nella stagione successiva. Oltre ai successi in patria i ZSC Lions conquistarono fra il 2001 ed il 2002 due edizioni della IIHF Continental Cup. Dal 2003 al 2005 Micheli pass\u00f2 da capitano a capitano alternativo. Con la maglia degli ZSC Lions Micheli disput\u00f2 617 incontri, segnando 173 reti e fornendo 254 assist per i compagni, per un totale di 427 punti.\nNel 2005 pass\u00f2 ai Rapperswil-Jona Lakers, collezionando 74 punti in 142 partite nel corso di tre campionati. Nell'estate del 2008 invece Micheli pass\u00f2 all'HC Ambr\u00ec-Piotta, per cui gioc\u00f2 la stagione 2008-2009. Al termine della stagione in Leventina scelse di passare in Lega Nazionale B con i GCK Lions, squadra affiliata ai ZSC Lions, con un contratto valido fino al 2012. Al termine della stagione 2012-13 annunci\u00f2 ufficialmente il proprio ritiro.\nNazionale.\nClaudio Micheli esord\u00ec con la maglia della nazionale svizzera nella selezione Under-20 in occasione del Campionato mondiale di hockey su ghiaccio Under-20 del 1990, nel quale i rossocrociati vinsero la Prima Divisione. Micheli contribu\u00ec al successo con 4 gol e 8 assist in 7 incontri.\nL'esordio nella nazionale maggiore avvenne nel 1997, con una rete e 4 assist nel gruppo della Prima Divisione. L'anno successivo, nel mondiale casalingo, la Svizzera giunse quarta mentre Micheli in 9 partite forn\u00ec 2 assist. L'ultima apparizione ai mondiali fu nel 2000, con il contributo di un assist in partite."}
{"id": "2163098", "revid": "323959", "url": "https://it.wikipedia.org/wiki?curid=2163098", "title": "Analisi delle porfirine urinarie", "text": ""}
{"id": "2163103", "revid": "73606872", "url": "https://it.wikipedia.org/wiki?curid=2163103", "title": "Scugnizzielli", "text": ""}
{"id": "2163104", "revid": "125328623", "url": "https://it.wikipedia.org/wiki?curid=2163104", "title": "Marta Vincenzi", "text": "\u00c8 stata la prima donna ad essere eletta presidente della provincia di Genova e successivamente sindaco del capoluogo ligure.\n\u00c8 stata condannata, in primo grado e in appello, a 5 anni di carcere per omicidio colposo plurimo, disastro colposo e falso, per i fatti avvenuti in occasione dell'alluvione di Genova del 4 novembre 2011 patteggiando infine una pena di 3 anni da scontare ai servizi sociali. \nBiografia.\nLaureata in filosofia, \u00e8 dirigente scolastico di scuola superiore (preside in un istituto scolastico di Bolzaneto). \nAttivit\u00e0 politica.\n\u00c8 stata un'esponente del Partito Comunista Italiano aderendovi nel 1974. Assessore al Comune di Genova (1990), presidente della Provincia di Genova (1993-2002). \u00c8 stata un componente della direzione nazionale dei Democratici di Sinistra.\nAl Parlamento Europeo.\n\u00c8 stata deputata del Parlamento europeo fino al 2007; era stata eletta nel 2004 per la lista di Uniti nell'Ulivo nella circoscrizione nord-ovest, ricevendo 149\u00a0000 preferenze ma ha dovuto abbandonare la carica dopo l'elezione a sindaco di Genova. Era iscritta al gruppo parlamentare del Partito del Socialismo Europeo.\nEra membro della Commissione per i trasporti e il turismo; della Commissione per i diritti della donna e l'uguaglianza di genere; della Commissione per lo sviluppo regionale; della Delegazione per le relazioni con i paesi del Mashrek; della Delegazione per le relazioni con gli Stati del Golfo, compreso lo Yemen.\nIl 4 febbraio del 2007 ha partecipato alle primarie del centro-sinistra per la candidatura dell'Ulivo alla carica di Sindaco di Genova, ottenendo il 60% delle indicazioni degli elettori del centro-sinistra che hanno partecipato alla consultazione \u2013 pari a circa il 6,2% dei genovesi \u2013 e distanziando gli altri candidati (Stefano Zara e il poeta Edoardo Sanguineti).\nSindaco di Genova.\n\u00c8 stata eletta prima cittadina di Genova nelle elezioni amministrative del 27-28 maggio 2007. Con il 51,2% dei voti ha superato il suo principale antagonista (Enrico Musso della Casa delle Libert\u00e0) diventando la prima donna sindaco del capoluogo ligure.\nContro l'elezione della Vincenzi \u00e8 stato presentato un ricorso per presunta incompatibilit\u00e0 con la carica di primo cittadino, dovuta a conflitto di interessi per la posizione del coniuge della Vincenzi, impegnato in societ\u00e0 operanti in settori prossimi alle attivit\u00e0 del Comune. Il 25 settembre 2007 il Tribunale ha respinto il ricorso.\nLa Giunta di Marta Vincenzi \u00e8 stata coinvolta nel maggio 2008 da un'inchiesta giudiziaria per associazione a delinquere finalizzata alla corruzione che ha portato all'arresto del Portavoce del Sindaco, Stefano Francesca, insieme a due ex consiglieri comunali, Massimo Casagrande e Claudio Fedrazzoni ed altri. Indagati, a piede libero, anche due assessori della Giunta comunale, Massimiliano Morettini (la cui posizione \u00e8 stata archiviata su richiesta del Pubblico ministero Francesco Pinto nel gennaio 2010) e Paolo Striano.\nIl 12 febbraio 2012 perde le Primarie del centrosinistra per scegliere il candidato Sindaco di Genova alle elezioni del maggio 2012. La Vincenzi ottiene il 27,5% dei voti, contro il candidato indipendente (ma sostenuto da Sinistra e Libert\u00e0 e da esponenti della societ\u00e0 civile come Andrea Gallo) Marco Doria, che vince la competizione ottenendo il 46% dei consensi. Tra i motivi della sconfitta vi \u00e8 stata anche la spaccatura tra le correnti del partito di riferimento del sindaco, il Partito Democratico, che hanno portato alla presentazione di un'altra candidata appartenente alla stessa forza politica, la senatrice Roberta Pinotti (in passato assessore della giunta provinciale retta proprio dalla Vincenzi), la quale ha ottenuto il 23,6% dei consensi. Gli altri due candidati, l'ex vice questore di Genova Angela Burlando e l'ex assessore comunale (giunta Pericu 2004-2007) Andrea Sassano hanno ottenuto rispettivamente l'1,9% e il 1%.\nL'alluvione di Genova.\nDal novembre 2012 viene coinvolta dall'inchiesta giudiziaria relativa all'alluvione di Genova del 4 novembre 2011, in cui avevano perso la vita sei persone, fra cui due bambine. Il 20 giugno 2014 \u00e8 rinviata a giudizio e annuncia di voler rientrare in politica \"non tanto per ricoprire una carica ma per prendere parte al dibattito politico, non essendo un processo per corruzione\". Il 28 novembre 2016 viene condannata a 5 anni di reclusione per omicidio colposo plurimo, disastro colposo e falso, lesioni colpose e per aver fabbricato il verbale truccato che modificava la ricostruzione degli orari di esondazione, alleggerendo le responsabilit\u00e0 dei vertici di Comune e protezione civile mentre il Comune di Genova \u00e8 condannato a pagare una provvisionale di alcuni milioni di euro ai parenti delle vittime. La condanna \u00e8 confermata dalla Corte di Appello di Genova il 23 marzo 2018, ma successivamente in parte annullata dalla Corte di cassazione che ordina una nuova pronuncia per il venire meno dell\u2019accusa di falso confermando la condanna per omicidio colposo plurimo, disastro colposo e per una sola delle ipotesi di falso (quella in cui l\u2019ex sindaca attestava la presenza di un volontario della Protezione civile a guardia del rio Fereggiano, poi esondato). Il 23 giugno 2020, patteggiando, la pena viene ridotta a 3 anni di reclusione, potendo chiedere l'affidamento in prova ai servizi sociali. Nel frattempo svolge un servizio di volontariato in Valpolcevera. Il 5 ottobre 2021 il Tribunale di Sorveglianza le concede l\u2019affidamento ai servizi sociali oltre a imporle un risarcimento di tasca propria di 20.000 euro.\nVita privata.\nConiugata con Bruno Marchese, ha una figlia."}
{"id": "2163105", "revid": "70349", "url": "https://it.wikipedia.org/wiki?curid=2163105", "title": "Il club della baby sitter", "text": ""}
{"id": "2163107", "revid": "599013", "url": "https://it.wikipedia.org/wiki?curid=2163107", "title": "Lovis Sch\u00f6nenberger", "text": "Giocava nel ruolo di attaccante.\nCarriera.\nSch\u00f6nenberger crebbe nel settore giovanile dell'EV Zug arrivando ad esordire in prima squadra disputando tre partite nel corso della stagione 1997-1998, anno in cui la formazione di Zugo vinse il titolo nazionale.\nNelle tre stagioni successive si trasfer\u00ec in Lega Nazionale B vestendo la maglia del Gonevra-Servette. Dopo un'altra stagione in B con l'EHC Basel nella quale raccolse 31 punti in 35 partite giocate Sch\u00f6nenberger nel febbraio del 2002 fece ritorno all'EV Zug con un contratto biennale.\nFra il 2004 e il 2007 milit\u00f2 invece nel Losanna, club con cui fu retrocesso in LNB al termine della stagione 2004-2005 dopo aver perso lo spareggio con il Basilea. Nell'estate del 2007 Sch\u00f6nenberger fece ritorno in LNA disputando tre stagioni con l'HC Ambr\u00ec-Piotta.\nSi ritir\u00f2 dall'attivit\u00e0 agonistica nel 2011 dopo aver giocato per una stagione in LNB con l'HC Sierre."}
{"id": "2163110", "revid": "110157", "url": "https://it.wikipedia.org/wiki?curid=2163110", "title": "Federazione cestistica del Brunei", "text": "La Federazione cestistica del Brunei \u00e8 l'ente che controlla e organizza la pallacanestro in Brunei.\nLa federazione controlla inoltre la nazionale di pallacanestro del Brunei. Ha sede a Bandar Seri Begawan e l'attuale presidente \u00e8 Kim Tian Goh.\n\u00c8 affiliata alla FIBA dal 1970 e organizza il campionato di pallacanestro del Brunei."}
{"id": "2163114", "revid": "122744862", "url": "https://it.wikipedia.org/wiki?curid=2163114", "title": "Rescue Me (serie televisiva)", "text": "Rescue Me \u00e8 una serie televisiva statunitense creata da Denis Leary e Peter Tolan, trasmessa per sette stagioni dal 21 luglio 2004 al 13 luglio 2011 sul canale via cavo FX; \u00e8 prodotta dalla The Cloudland Company, Apostle, DreamWorks Television e Sony Pictures Television.\nIn Italia la serie ha debuttato per la prima volta il 12 marzo 2008 sul canale satellitare AXN, che ha mandato in onda la prima stagione e le due successive. Italia 1 ha cominciato a trasmetterla in chiaro dall'8 dicembre 2008 in orario notturno, proponendo la prima stagione in prima visione free e le successive, e anticipando la messa in onda delle stagioni ancora inedite da parte di AXN.\nTrama.\n\"Rescue Me\" s'incentra sulle vite professionali e personali dei vigili del fuoco di New York dopo gli attentati dell'11 settembre 2001, durante i quali 343 pompieri hanno perso la vita.\nIl protagonista \u00e8 Denis Leary, che interpreta il ruolo del pompiere Tommy Gavin, un personaggio la cui vita \u00e8 piena di tormento e caos; deve lottare con la perdita di Jimmy Keefe, suo cugino e migliore amico morto l'11 settembre 2001, che appare di frequente a Tommy sotto forma di visione. La serie inizia quando Tommy e sua moglie Janet, ruolo interpretato da Andrea Roth, si separano e lui lascia casa e va ad abitare di fronte sull'altro lato della strada lasciando la moglie e i loro tre figli. Ha un temperamento violento, autodistruttivo, ipocrita, superficiale, manipolativo, fa uso di alcool e fuma montagne di sigarette. Si rende subito conto di quanto il suo comportamento abbia contribuito allo sfasciamento della sua famiglia e fa di tutto per riconciliarsi con loro. Ama molto i suoi figli e desidera tornare a vivere con loro e con sua moglie, che ama ancora. Comunque nonostante i piccoli passi di redenzione, la tragedia sembra sempre essere dietro l'angolo.\nPrima stagione.\nComincia con la presentazione di una stazione di vigili del fuoco di New York con l'esplorare le loro vite, sia a casa che al lavoro. Si focalizza sul personaggio principale Tommy Gavin, il modo in cui egli affronta le sue paure e le sue angosce dopo la strage dell'11 settembre 2001, che per lui, include anche quello di vedere spesso il fantasma di suo cugino Jimmy Keefe come anche quelli delle diverse persone che non \u00e8 riuscito a salvare nel corso degli anni. Gavin e sua moglie si separano e, dall'altro lato della strada, inizia a vederla frequentare altri uomini e progetta un piano diabolico per riaverla indietro e impedirle di portargli via i figli e di trasferirsi fuori dallo Stato.\nIn altri episodi, il capo Jerry Reilly attacca un vigile del fuoco gay in un bar dopo che il ragazzo parla alla stampa e afferma che almeno 20 dei 343 pompieri che morirono durante l'attacco dell'11 settembre erano gay. Sean Garrity inizia a frequentare una delle tante ex di Franco Rivera, e grazie al riavvicinamento quest'ultimo scopre di avere una figlia con una donna, cos\u00ec la prende a vivere con s\u00e9 dopo la morte di overdose della madre. Tommy si lascia coinvolgere da una storia con Sheila, la vedova di suo cugino Jimmy, morto l'11 settembre, e \u201cProbie\u201d Mike Silletti inizia a frequentare una ragazza grassa di nome Theresa (Ashlie Atkinson).\nDopo che il collega Billy Warren muore in un incendio arriva in caserma Laura Miles per sostituirlo. Si scontra con i ragazzi che non vogliono una donna nella loro squadra, e con Tommy in particolare, che sta diventando pericoloso perch\u00e9 inizia a correre sempre pi\u00f9 rischi inutili sul lavoro. La stagione finisce con un errore di Tommy durante un incendio, che causa ferite gravi a Franco e con il trasferimento di Tommy dalla caserma quando il resto della squadra scopre che si sta vedendo con Sheila, vedova di Jimmy (\u00e8 loro regola etica di squadra di \u201cnon andare mai con le vedove dei vigili del fuoco\u201d) e che l'ha messa incinta. Nella scena finale dell'ultimo episodio Tommy va a casa della moglie e scopre che sono tutti spariti cos\u00ec come tutte le cose dentro casa: si sono trasferiti senza avvisarlo. Con la famiglia lontana e senza poter vedere i figli, cade in una forte depressione e si butta maggiormente sull'alcool tanto da finire col rovinare tutti i suoi rapporti interpersonali.\nSeconda stagione.\nTommy \u00e8 stato trasferito alla nuova stazione dei vigili del fuoco di Staten Island e viene rimpiazzato, alla squadra 62, con Sully, che diventa presto il favorito di tutti. Sully per\u00f2 decide di trasferirsi quando, durante un intervento per un incendio in un locale, viene scoperto vestito da donna. Tutto questo permette il ritorno di Tommy alla 62, nonostante il parere contrario del Tenente Kenneth; nel frattempo Tommy ha cominciato a frequentare gli alcolisti anonimi e ha smesso di bere. Franco comincia ad assumere antidolorifici molto pesanti per curare i problemi alla spalla avuti in seguito all'incidente ma poi non riesce pi\u00f9 a farne a meno e, anche grazie ad una ragazza di uno studio medico che glieli procura e con la quale ha anche una storia di sesso, finisce col diventarne dipendente. Una volta tornato alla vecchia caserma Tommy si concentra a ritrovare la sua famiglia fuggita e a trattare con suo padre, che scopre aver avuto una relazione di oltre 30 anni con una donna ricca di nome Jenny e dalla quale ha avuto un figlio e una figlia: scopre quindi, insieme al fratello poliziotto Johnny, di avere un altro fratello e una sorella. Johnny e Tommy sospettano che il loro fratello appena conosciuto, un prete, sia un pedofilo. Tommy trova gli antidolorifici nell'armadietto di Franco e di nascosto glieli ruba, iniziando a farne uso. Mike perseguita la sua ex ragazza. La moglie di Jerry, il caposquadra, peggiora con l'Alzheimer cos\u00ec \u00e8 costretto a chiamare il figlio a casa per aiuto. Laura e Franco cominciano a frequentarsi ma Laura abbandona poi sia Franco che la squadra. Franco smette di prendere gli antidolorifici dopo che la figlia rischia di morire per aver ingerito una delle sue pillole. Il tenente Shea viene ingannato da una prostituta che gli porta via i risparmi di una vita. Jenny muore e la sorella di Tommy, Maggie, appare nella serie. Sheila perde il suo bambino ma lo tiene nascosto a Tommy per paura di perderlo ma quando lui viene a sapere dell'inganno, la lascia in maniera violenta accusandola di essere la causa del fallimento della sua famiglia. Tommy e la sua famiglia si riconciliano per un po' ma il loro unico figlio Connor viene ucciso da un automobilista ubriaco e questo \u00e8 troppo da sopportare per Janet. Le cose peggiorano quando Johnny trova l'automobilista e lo zio Teddy lo assassina in pubblico.\nTerza stagione.\nTommy e Janet sono adesso di nuovo separati e Teddy \u00e8 in prigione per l'assassinio commesso. Janet comincia a vedere Johnny, il fratello di Tommy. Tommy e Johnny litigano furiosamente fuori in strada e in seguito, dopo una discussione, Tommy e Janet hanno una scena di sesso molto fisica e violenta. La violenza dell'atto, in ogni caso, contrasta con l'atteggiamento successivo e la sensazione che a lei sia piaciuto. Nel frattempo Shea, ancora nervoso per essere stato truffato, \u00e8 diventato diffidente con tutti i vigili del fuoco della squadra. Il giovane Mike comincia una relazione con il suo compagno di stanza e Tommy torna a vedere Sheila, la vedova di Jimmy. Sheila vuole riavere Tommy indietro e comincia a drogarlo per copulare con lui. Maggie, la sorella di Tommy, comincia a vedersi con Sean Garrity. Janet resta incinta e non sa di chi sia il bambino, se di Johnny o di Tommy e lo vuole tenere per ricordo di Connor. La squadra pensa alla possibile omosessualit\u00e0 di Mike e Tommy interviene in sua difesa. Franco inizia a frequentare Alicia (Susan Sarandon), una donna ricca attempata che alla fine gli porta via la figlia; egli non pu\u00f2 fare nulla per evitarlo perch\u00e9 l'aveva data precedentemente in affidamento senza permesso e non \u00e8 il suo tutore legalmente. Shea comincia a vedersi con Theresa, una ex suora con la quale progetta di trasferirsi in Florida per diventare primo marinaio sulla barca di suo cugino. Il capo, Riley, cerca di far fronte alle spese per curare la malattia di sua moglie, che peggiora giorno per giorno, trovandosi un secondo lavoro in un bar. In seguito si pente di aver avuto un rapporto sessuale con Karlene, un'immigrata clandestina che si prende cura di sua moglie. Durante una sorveglianza un sicario spara a Johnny tre volte alla schiena uccidendolo a causa delle indagini contro un potente trafficante di droga. Al suo funerale Sean e Maggie decidono di sposarsi. Entra in scena Rosemarie Gavin, sorella di Tommy, Johnny e Maggie, di cui si erano perdute le tracce da parecchio tempo. \u00c8 sorda ed \u00e8 stata allontanata dai suoi genitori ma si \u00e8 riconciliata con suo padre. Con tutto quello che sta succedendo nella sua famiglia, Tommy decide di andare trasferirsi con Sheila ma cambia idea dopo aver parlato con Janet della sua gravidanza e dopo aver saputo che Mike non si trasferisce pi\u00f9, Lou ha cambiato idea sulla barca e rimane in caserma e Franco non ha superato l'esame per diventare tenente. Quando va nella nuova casa di Sheila, le dice che non lascia pi\u00f9 la caserma e la squadra. Affranta lei lo droga e accidentalmente causa un incendio. Il fuoco si espande mentre Sheila \u00e8 sopraffatta dalla frustrazione e il finale si chiude in maniera poco chiara: non si capisce se sia Tommy o Sheila ad uscire dalla casa in fiamme.\nQuarta stagione.\nTommy e Sheila sono stati apparentemente salvati dai vigili del fuoco ma vengono poi accusati di truffa nei confronti della compagnia assicurativa. Janet partorisce il bambino e Tommy lo accetta come suo. Sfortunatamente quando i capelli cominciano a crescere si accorgono che sono scuri e si rendono conto che il figlio \u00e8 di Johnny. Teddy esce di prigione ma immediatamente abbandona la sua nuova moglie in una caffetteria. Colleen, figlia di Tommy e Janet, va via di casa e si trasferisce con il suo ragazzo facendo infuriare i suoi genitori. Nel finale della stagione muore il padre di Tommy.\nQuinta Stagione.\nLo show \u00e8 stato rinnovato per una quinta stagione di 22 episodi. In un'intervista con il The Daily Show con Jon Stewart il Giovedi, 15 maggio 2008 Leary ha rivelato Stagione 5 era stato ritardato fino a marzo 2009 a causa dello sciopero dello scrittore, ma che tutti i 22 episodi sarebbe in onda su settimane consecutive. Michael J. Fox unito al cast, la riproduzione di nuovo interesse amoroso di Janet. Secondo il Los Angeles Weekly , il 1 \u00b0 dicembre 2008 durante un'apparizione al Book Soup a West Hollywood , Leary ha rivelato dettagli della trama per la stagione 5, in particolare una retrospettiva sugli eventi che portano fino al circostanti 9/11 da ciascuno dei personaggi. Successivamente, Tommy e Lou si contendono l'affetto della donna (Karina Lombard) che sta scrivendo una storia 9/11, che \u00e8 la trama nei primi 10 episodi della stagione 5, che ha debuttato il 7 aprile 2009.\nSilletti ottiene i soldi di assicurazione e una eredit\u00e0 dopo la morte di sua madre nella Stagione 4, ed \u00e8 convinto da Franco e Garrity di investire in un bar. Il bar diventa un luogo popolare dopo mezzanotte per l'equipaggio fuoco.\nPi\u00f9 tardi nella stagione 5, Garrity soffre il carcinoma renale e richiede un intervento chirurgico, costringendolo a riunirsi con la madre e il fratello estraniato. Damien (Michael Zegen), Sheila e il figlio di Jimmy, finisce la scuola pivello, e si unisce alla caserma dei pompieri come un pivello. Una donna di nome Kelly (Maura Tierney) precipita in un incendio che l'equipaggio sta combattendo, e recupera una valigia di metallo misterioso. Tommy sembra rifuggire sia Janet e Sheila di trascorrere del tempo con Kelly. Mentre ci sono alcune sfumature romantiche, Tommy \u00e8 pi\u00f9 interessato al perch\u00e9 la valigia era cos\u00ec importante per Kelly. Candy (Milena Govich), la prostituta che conned Lou nella Stagione 2, riappare dopo essere uscito di prigione, sostenendo che ha trasformato la sua vita intorno. Dopo i licenziamenti veementi di Lou, la lascia andare a vivere con lui. Dopo reclami Candy di aver ereditato una grossa somma di denaro, si sposano, unendo il loro patrimonio. Poco tempo dopo, Lou scopre che il vero nome di Candy \u00e8 Barbara Callahan e lei \u00e8 ricercato in Florida per frode. Si svuota il loro conto bancario comune, riprendendo il denaro che ha rubato da lui (pi\u00f9 gli interessi), poi la affronta. Quando lei nega le accuse, Lou le dice che ha chiamato la polizia, e se lei \u00e8 veramente innocente, lei aspettare per loro di arrivare. Lui le dice che se lei \u00e8 colpevole, lei gestito. Dopo continuando a dirgli che \u00e8 sbagliato, lei finisce in fuga.\nGran parte della Stagione 5 segue anche la famiglia allargata di Tommy - cugino Mickey (Robert John Burke), il cugino Eddie (Terry Serpico), Zio Teddy (Lenny Clarke) e la moglie di Teddy Ellie (Patti D'Arbanville) - come tutti ritorno a bere dopo aver trascorso diversi mesi senza successo in AA . Nel penultimo episodio, i quattro sono a bere con Tommy, quando un ubriaco, ovviamente, Ellie lascia per prendere un cane lei e Teddy aveva adottato. Poco dopo aver lasciato, Ellie gestisce una luce rossa e viene colpito da un 18 ruote, uccidendola all'istante. Nell'episodio finale, Janet e Sheila Kelly convincono a vedere non pi\u00f9 di Tommy, e mentirle di qualcosa Tommy non ha fatto. Di rabbia per aver perso un rapporto positivo con Kelly, Tommy minaccia Sheila e rompe con lei. Pi\u00f9 tardi, dopo Tommy e Lou \"rapire\" Katy da Janet per tornare con lei per l'incidente con Kelly, i due e l'equipaggio della Scala 62 vanno a loro bar. Pi\u00f9 tardi, Teddy arriva e d\u00e0 a tutti c'\u00e8 un ultimatum e cerca di Tommy per ucciderlo. In realt\u00e0, Teddy punta il dito di colpa per quello che \u00e8 successo a Ellie a Tommy. Il Cliffhanger per la prossima stagione \u00e8 impostata dopo Teddy spara Tommy due volte alla spalla, lasciando Tommy morire dissanguato. Teddy, con la sua Glock 17 pistola appoggiata sulla barra di fronte a lui, minaccia di uccidere chiunque tenti di uscire e andare per chiedere aiuto.\nSesta Stagione.\nIl 16 giugno 2009, il Los Angeles Times sito web confermato Rescue Me sarebbe tornato nel 2010 per una decina di episodi sesta stagione a causa di un aumento dei rating. [2] Stagione 6 in anteprima Marted\u00ec 29 giugno alle 10 di sera [3] A Stagione 6 rimorchio \u00e8 stato mostrato Marted\u00ec, 11 maggio, durante la messa in onda di FX di Justified .\nStagione 6 riguarda le conseguenze delle esperienze di pre-morte di Tommy e gli intrecci di letto tra lui e Janet e Sheila. Perch\u00e9 Tommy si rese conto che \u00e8 andato all'inferno quando mor\u00ec, lui giura di cambiare le sue vie, di smettere di bere, e di essere una persona migliore, vigile del fuoco, padre e marito. Janet lo avvisa di Colleen (figlia maggiore di Tommy, ora 21 anni) divenendo un ubriaco come suo padre, che porta Tommy a prendere misure drastiche nel tentativo di salvarla da diventare un alcolizzato come il resto della sua famiglia. Janet cerca anche di forzare Tommy di recidere definitivamente i legami con Sheila, come Sheila usa il suo figlio Damien e il suo equipaggio unirsi fuoco di Tommy come leva per continuare la loro relazione, anche se comincia a ex prete cugino data di Tommy Mickey. Tommy e Janet ricollegare anche se a un prezzo terribile, come la loro figlia Katy rischia di rinnegare loro dopo che \u00e8 stata accettata in una scuola privata lontano dalla citt\u00e0.\nAl motore 99 / Scala 62 Firehouse, la trama principale comporta la casa preso di mira per la chiusura a causa di tagli di bilancio a livello di citt\u00e0, che avrebbe lasciato la comunit\u00e0 che serve, senza alcun servizio di vigili del fuoco / emergenza. Questo fa s\u00ec che una grande lotta di potere per uscire tra capo battaglione \"aghi\" Nelson e il suo superiore, Battaglione (poi vice) capo Feinberg. Feinberg \u00e8 accusato da aghi di tradire i vigili del fuoco sotto di lui, cos\u00ec come appare Feinberg ha fatto un affare corrotto, dove sar\u00e0 dato il comando di un'altra casa esistente, nelle vicinanze del motore 333 / Scala 74 in cambio di permettere la sua stazione per essere spento (e i suoi uomini licenziati e / o trasferiti). Prendendo la faccenda nelle sue mani, aghi video-registrazioni Tommy e l'equipaggio correre in aiuto dei bambini sordi, quando scoppia un incendio presso la scuola di comunit\u00e0, mentre sono tutti fuori servizio. La prima azienda del fuoco arriva in ritardo alla scena, molto tempo dopo che l'equipaggio Aghi 'ha salvato i bambini della scuola di masterizzazione. Aghi utilizza tempestivamente il video per ricattare i suoi e Feinberg delle superiori nel salvare la casa da eventuali chiusure di bilancio, guadagnando aghi l'elogio dei suoi sottoposti e di esporre il disprezzo di Feinberg e odio per Tommy e il resto del rango e file vigili del fuoco. Egli \u00e8 chiaramente pi\u00f9 interessato con azioni Aghi 'che mettono in pericolo la sua posizione agli occhi dei suoi superiori.\nVerso la fine della stagione, Damien (che aveva iniziato ad avere dei dubbi di essere un vigile del fuoco, solo per essere convinto a continuare da Tommy) subisce un trauma cranico traumatico, mentre lotta contro gli incendi, che lo lascia gravemente cerebrolesi e incapaci di camminare o comunicare. Il ceppo di trattare con malattia incurabile di suo figlio rompe rapporto Sheila e Mickey. Mentre Tommy cerca di destreggiarsi sia Sheila e Janet sulla scia di questo, Janet, come al solito lo getta in faccia a Tommy, dandogli un ultimatum. Lei gli ricorda che Damien non \u00e8 la sua responsabilit\u00e0, e che dovrebbe essere pi\u00f9 interessato con i propri figli. Tommy si rende conto che ha bisogno di essere pi\u00f9 proattivi e impegnato, se ha intenzione di cambiare i suoi modi.\nSettima Stagione.\nLa settima e ultima stagione in anteprima il Mercoled\u00ec 13 luglio 2011. Tommy affronta Janet sulla sua gravidanza, e viene detto che l'unico modo che avr\u00e0 il bambino \u00e8 se Tommy si ritira dal FDNY e prende un posto di lavoro pi\u00f9 sicuro. Janet \u00e8 supportato da Sheila, i due dei quali hanno legato insieme sopra il loro dolore condiviso di perdere un figlio (nonostante Damien non essere morto). lo stress di Tommy circa il suo lavoro \u00e8 aggravata quando Black Shawn propone di Colleen, che dice \"s\u00ec\". frustrazioni di Tommy la meglio su di lui durante un'intervista sul 9/11 e Jimmy, che \u00e8 oggetto di un pezzo eroe. Il giornalista inizia appeso intorno all'edificio e scavare nel passato dei ragazzi su 62 camion per altre storie. I ragazzi decidono questo deve essere fermato a causa del volume di cattiva stampa questo genererebbe (vale a dire, che Franco \u00e8 essenzialmente essere un padre inadempiente, il fatto aghi sposato una sposa per corrispondenza che era un alieno illegale, il fatto che Mike \u00e8 bisessuale, e il fatto Tommy andava a letto con la moglie di suo cugino morto). Tommy si protende verso alcuni dei vecchi contatti di Johnny presso il dipartimento di polizia e riesce a ottenere un video del reporter del sesso orale su un altro ufficiale dopo essere stato arrestato con la cocaina, che Sheila usa per spaventare la sua via.\nDopo aver sentito parlare di altri vigili del fuoco a scrivere lettere ai loro familiari nel caso in cui sono morti nella linea del dovere, Tommy scrive lettere alla sua famiglia e ai ragazzi e li d\u00e0 a Lou a portata di mano fuori se muore. Lou legge il suo immediatamente e viene arrestato da Tommy, avendolo istituito per rubare una scatola di dolci sotto il suo castello che aveva messo da parte per Janet. A causa della crescente pressione da parte dei ragazzi (che hanno dovuto fisica falso di Lou per lui), Lou inizia un regime di perdita di peso e Tommy promette che se Lou perde peso lo far\u00e0 il padrino del loro nuovo bambino. Lou lotta con la sua dieta, e, infine, si scaglia contro Tommy che il cibo \u00e8 come se la cava con il buco che 9/11 creato in lui e che Tommy semplicemente riempito il suo buco con alcol, invece. Tommy scrive Lou un'altra, legittima, lettera e lo d\u00e0 a lui. Lou lo legge di nuovo, ed \u00e8 commosso fino alle lacrime dal suo amico. Lou d\u00e0 Sheila e Janet loro lettere, come lo erano arrabbiati con Tommy, al momento, ed entrambi iniziare a essere molto gentile con Tommy. Tuttavia la lettera Janet ricevuto \u00e8 stato scritto da Lou, che accidentalmente bruciato quella vera, e promette che Tommy avrebbe lasciato il FDNY per lei, all'insaputa di Tommy.\nAl penultimo episodio, Colleen e Black Shawn sono sposati. Durante il ricevimento di nozze, mentre tutti i presenti cerca di agire normale, una Sheila ubriaco suggerisce Tommy e Janet rinnovano i loro voti che Colleen e Katy secondo. Tommy \u00e8 accecato quando Janet aggiunge un nuovo voto di promettendogli di ritirarsi dal servizio attivo e prendere un lavoro amministrativo o di formazione. Tommy esita, ma dopo Katy rischia di iniziare a bere e diventare una prostituta, accetta di voto di Janet.\nPi\u00f9 tardi quella notte, durante uno degli ultimi tour di Tommy di dovere di vigile del fuoco, motore 99 e Scala 62 rispondere a un fuoco magazzino che cresce rapidamente fuori controllo. Sia Capo Feinberg e Chief Nelson prendono il comando e richiedono un 4 \u00b0 allarme. I ragazzi vedono appesi guanti in lattice e l'odore di gasolio, e rendersi conto che sono nel bel mezzo di un tentativo di incendio doloso. Dopo aver raggiunto una finestra per sfuggire, sentono voci di bambini ancora dentro. Essi individuano i bambini, ma non sono in grado di tornare alla scaletta, e cercare di fare per il tetto. Tuttavia la porta del tetto \u00e8 stato murate, intrappolando all'interno. Il Pompiere autista della Scala 62, Niels Jorgensen, comunica che non pu\u00f2 salvare gli uomini dal di fuori, e deve lasciare il tetto prima di crollare. Tommy \u00e8 in procinto di lasciare il gruppo e cercare un altro percorso fuori dopo Lou gli dice di andare, ovviamente, ha ricordato sul suo voto di Janet.Tommy chiede se Lou \u00e8 sicuro e lui dice \"che andr\u00e0 tutto bene, fidati di me.\" Pochi secondi dopo, una massiccia esplosione budella dell'edificio.\nIl finale della serie inizia con Lou elogiare Tommy, Franco, Sean, nero Shawn, e Mike durante un funerale congiunta con familiari, amici e molti altri vigili del fuoco. Tutto questo risulta essere il sogno di Tommy. Mentre Tommy (ora agire tenente, comando assumendo dopo la morte di Lou) \u00e8 la compilazione di un rapporto del Dipartimento per Aghi su quell'incidente finale, \u00e8 rivelato da flashback che era in realt\u00e0 solo Lou che \u00e8 morto, dopo aver il volto bruciato nel fuoco . L'equipaggio recuperare tutti contemplano il loro futuro nel lasciare Ladder Co. 62 e antincendio in generale. file di Tommy per la pensione, Franco, Mike, e Sean considerano il trasferimento, e Black Shawn reputa smettere per Colleen.\nPi\u00f9 tardi, Tommy scopre che Lou gli ha lasciato una lettera in caso di sua morte, da leggere alla dispersione delle sue ceneri. Tommy si legge la lettera di Lou che racconta ai ragazzi di stare insieme, poi si diffonde di Lou \"resti\". (Ceneri di Lou dovevano essere sostituiti con miscela di torta a secco, dopo che l'equipaggio ha avuto un incidente sulla strada.) Il servizio Subito dopo, Janet entra in travaglio a casa e Tommy offre suo figlio. Dopo qualche discussione su un nome e Tommy svenire, Janet decide di chiamare lo Shea Gavin in onore di Lou, dopo Tommy ha respinto tutti i nomi che ha preso e perch\u00e9 Tommy ha detto Lou dopo che il bambino \u00e8 nato; Tommy concordato con il nome perch\u00e9 ha onorato il suo migliore amico e ha pensato che sarebbe stato un grande nome per un quarterback. Dopo una lavata di capo in precedenza da Sheila e un incidente con Wyatt in un parco giochi, Janet si rende conto che Tommy, nonostante tutto, non \u00e8 ancora pronto ad andare in pensione.\nMomenti finali dello show ricordano il primo episodio, con Tommy parlando alla nuova classe dell'Accademia, ma questa volta con un po' 'pi\u00f9 di chiarezza e un avvertimento a non affogare i vostri dispiaceri con il sesso, la violenza, e alcol. Come recentemente nominato tenente Franco Rivera prende il sopravvento, Tommy torna al suo camion, questa volta a conversare non con il fantasma di Jimmy, ma con Lou, che tra le altre cose, commenta l'incidente con le sue ceneri. I due poi fanno la loro pace, come Tommy \u00e8 diventato una persona migliore. L'episodio si conclude con The Pogues ' \" Dirty Old Town \" giocando come la telecamera verso la skyline di Manhattan, dove avanzamento dei lavori del 1 World Trade Center pu\u00f2 essere visto.\nPersonaggi e interpreti.\nGuest star.\nTra le guest star della serie: Michael J. Fox, Artie Lange, Susan Sarandon, Marisa Tomei, Gina Gershon, Amy Sedaris e Jennifer Esposito.\nMusica.\nLa sigla di \"Rescue Me\" \u00e8 \"C'mon C'mon\" di The Von Bondies. La musica finale degli episodi \u00e8 stata composta da Christopher Tyng, il quale compose anche la colonna sonora del precedente show di Leary, The Job. \"Rescue Me\" finisce spesso con un montaggio musicale. La colonna sonora ufficiale usc\u00ec il 30 maggio del 2006 al Nettwerk records."}
{"id": "2163117", "revid": "292162", "url": "https://it.wikipedia.org/wiki?curid=2163117", "title": "Santa Filomena (Bivona)", "text": "Santa Filomena \u00e8 una localit\u00e0 abitata di 178 abitanti di Bivona, comune italiano della provincia di Agrigento in Sicilia.\nGeografia fisica.\nTerritorio.\nSanta Filomena \u00e8 posta a 449 , all'ingresso sud-occidentale di Bivona, lungo la Strada Statale 118 in direzione di Alessandria della Rocca. La localit\u00e0 \u00e8 di recente espansione e accanto a un'edilizia popolare in essa sono allocati alcuni servizi comunali (campo sportivo, scuole).\nStoria.\nEt\u00e0 contemporanea.\nSanta Filomena si sviluppa come localit\u00e0 abitata nel XX secolo costituendo una zona residenziale nella periferia di Bivona, posta ad ovest del centro: la denominazione deriva dal nome della contrada, in cui un tempo sorgeva la cappella di Santa Filomena. Il toponimo viene menzionato in un documento del 1871.\nMonumenti e luoghi d'interesse.\nArchitetture religiose.\nIl nome della localit\u00e0 abitata Santa Filomena deriva da quello dell'omonima contrada (il cui toponimo, come detto, viene menzionato per la prima volta in un documento del giugno 1871), in cui era situata una cappella rurale.\nIl piccolo edificio religioso era sito sulla destra dell'attuale strada nazionale (la strada statale 118 Corleonese Agrigentina), nel tratto che da Bivona conduce al comune limitrofo di Alessandria della Rocca. La cappella si trovava a poche decine di metri prima di arrivare nella zona attualmente occupata dalle case popolari, costruiti nella seconda met\u00e0 del Novecento nella parte sud-occidentale di Bivona: al nuovo quartiere, pertanto, venne dato il nome di Santa Filomena.\nFino ai primi decenni del XX secolo sull'altare della cappella c'era un piccolo quadro della santa titolare, santa Filomena; talvolta vi si celebrava la messa.\nInfrastrutture e trasporti.\nFerrovie.\nNella localit\u00e0 di Santa Filomena si trova la stazione ferroviaria dismessa di Bivona, sulla linea soppressa a scartamento ridotto Lercara-Filaga-Magazzolo. L'edificio della stazione ferroviaria \u00e8 in fase di recupero."}
{"id": "2163120", "revid": "254059", "url": "https://it.wikipedia.org/wiki?curid=2163120", "title": "Ministeriale", "text": "Ministeriale era nel medioevo (in particolare nei secoli XI-XIII), una persona che era stata investita da singole autorit\u00e0 (vescovi, conti, ecc.) di compiti di vario genere, sia civili che militari, come l'esecuzione di lavori diversi, l'amministrazione di beni o poderi, ma anche la custodia di terre, con il connesso possesso e guardia di castelli, portando ed esercitando il mestiere delle armi. Per il carattere fiduciario degli incarichi spesso erano preferite persone di condizione servile, cio\u00e8 legate con un vincolo molto forte, sostanzialmente di propriet\u00e0, con chi li incaricava, e quindi prive della libert\u00e0 personale.\nSi ottenne cos\u00ec, paradossalmente, che ruoli tipici di persone di rango nobiliare venissero ricoperti da persone di condizione servile. In diversi casi queste famiglie assunsero grande potere e influenza, alcuni membri furono perfino nominati conti o vescovi. In genere tali persone giungevano a questo punto a divenire liberi, ma era comunque necessaria la cerimonia formale della \"manumissio\"."}
{"id": "2163121", "revid": "599013", "url": "https://it.wikipedia.org/wiki?curid=2163121", "title": "Ralph Bundi", "text": "Carriera.\nRalph Bundi ha giocato nel corso della propria carriera per numerose formazioni svizzere come l'EHC Basel, il Rapperswil-Jona Lakers e l'HC Ambr\u00ec-Piotta.\nStatistiche.\n\"Statistiche aggiornate ad agosto 2011.\""}
{"id": "2163122", "revid": "287204", "url": "https://it.wikipedia.org/wiki?curid=2163122", "title": "Federazione cestistica della Cambogia", "text": "La Federazione cestistica della Cambogia \u00e8 l'ente che controlla e organizza la pallacanestro in Cambogia.\nLa federazione controlla inoltre la nazionale di pallacanestro della Cambogia e ha sede a Phnom Penh.\n\u00c8 affiliata alla FIBA dal 1958 e organizza il campionato di pallacanestro della Cambogia."}
{"id": "2163124", "revid": "123651521", "url": "https://it.wikipedia.org/wiki?curid=2163124", "title": "Giorgio Fontana", "text": "Biografia.\nCresce a Caronno Pertusella e studia Filosofia all'Universit\u00e0 Statale di Milano, laureandosi con una tesi sul realismo interno di Hilary Putnam.\nNel 2007 pubblica il romanzo d'esordio \"Buoni propositi per l'anno nuovo\" (Mondadori), cui segue \"Novalis\" (Marsilio 2008).\nCon il reportage narrativo sugli immigrati a Milano \"Babele 56. Otto fermate nella citt\u00e0 che cambia\" (Terre di Mezzo 2008 e 2014, in riedizione), \u00e8 finalista al Premio Tondelli 2009. Nel 2011 pubblica per Zona il saggio \"La velocit\u00e0 del buio\".\n\"Per legge superiore\", uscito a fine ottobre 2011 per Sellerio, ha vinto il Premio Racalmare - Leonardo Sciascia 2012, il Premio lo Straniero 2012 e la XXVI edizione del Premio Chianti. Il libro ha avuto sette ristampe ed \u00e8 stato tradotto in Francia (Seuil), Germania (Nagel&amp;Kimche) e Olanda (Wereldbibliotheek).\n\"Morte di un uomo felice \"(Sellerio 2014) chiude il dittico su magistratura e giustizia iniziato con \"Per legge superiore\". Il libro \u00e8 vincitore del Premio Campiello 2014 e del Premio Loria 2014 ed \u00e8 stato tradotto in otto paesi.\nDopo il romanzo \"Un solo paradiso\" (Sellerio 2016), pubblica un reportage a fumetti sullo slum Deep Sea di Nairobi, \"Lamiere\" (Feltrinelli 2019), scritto a sei mani con Danilo Deninotti e Lucio Ruvidotti.\nIl suo ultimo romanzo \u00e8 la vasta saga familiare \"Prima di noi\" (Sellerio 2020), con il quale si \u00e8 aggiudicato - oltre al Premio Mondello e al Premio Salgari - il Premio Bagutta l'anno successivo.\nFontana ha pubblicato articoli e saggi su diverse riviste - fra cui Tuttolibri e il domenicale del \"Sole 24 ore\" - e dal 2005 al 2010 \u00e8 stato condirettore del pamphlet letterario \"Eleanore Rigby\".\nVive e lavora a Milano. Per quattro anni \u00e8 stato docente di Scrittura creativa presso la NABA. Sceneggia storie per il settimanale \"Topolino\", e insegna scrittura creativa alla Scuola Holden e alla Scuola Belleville."}
{"id": "2163128", "revid": "287204", "url": "https://it.wikipedia.org/wiki?curid=2163128", "title": "Il mondo di Hercule Poirot", "text": "Il mondo di Hercule Poirot \u00e8 una raccolta di racconti gialli scritta da Agatha Christie, costituita da nove avventure che vedono come protagonista il celebre investigatore belga Hercule Poirot, apparse dal 1923 al 1926 su varie riviste inglesi."}
{"id": "2163129", "revid": "2194491", "url": "https://it.wikipedia.org/wiki?curid=2163129", "title": "Spyro (personaggio)", "text": "Spyro \u00e8 un drago immaginario, protagonista dell'omonima serie di videogiochi. Ha fatto la sua prima apparizione nel 1998 all'interno del titolo \"Spyro the Dragon\" prodotto dalla Insomniac Games ed \u00e8 il personaggio giocante di tutti i capitoli della saga videoludica.\nDescrizione.\nParticolarit\u00e0 del personaggio.\nSpyro \u00e8 un giovane draghetto viola particolarmente spavaldo e testardo. \u00c8 considerato il Prescelto dal suo villaggio di Draghi e combatte senza sosta per aiutare i suoi simili e i pi\u00f9 deboli di lui. Vive nel Regno dei Draghi insieme a Sparx la libellula, provenendo dal Mondo degli Artigiani.\nInizialmente il personaggio doveva essere di colore verde ma, a causa del contrasto poco marcato con gli ambienti dei livelli, ricchi di colori molto accesi e zone di vegetazione verdeggiante in cui il drago doveva muoversi, fu deciso di dargli il colore viola.\nIl nome del drago deriva dalla parola greca pyro che significa fuoco. Nei videogiochi doppiati in italiano ci si riferisce a lui sia con la pronuncia di \"Spyro\", prendendo come base la pronuncia greca di pyro, sia come \"Spairo\", secondo i canoni della lingua inglese in cui la Y si pronuncia A.\nLe movenze di Spyro si basano sui movimenti dei felini e inoltre pu\u00f2 respirare sott'acqua, di questo se ne accorger\u00e0 a partire per\u00f2 dal secondo episodio \"\" poich\u00e9 nel primo episodio non sapeva ancora come nuotare e come si respirava sott'acqua e perci\u00f2 annegava, a differenza sua, non solo gli altri protagonisti giocabili della serie non osano immergersi poich\u00e9 non possono respirare sott'acqua ma lo stesso vale per la libellula Sparx che ogni volta che il drago si immerge deve crearsi una bolla d'aria intorno per non venire a contatto con l'acqua e annegare.\nLa storia del personaggio.\nNel corso delle sue avventure avr\u00e0 a che fare con molti nemici, che in alcuni casi ritorneranno pi\u00f9 volte per vendicarsi, come nel caso di Ripto, che dopo la sua prima apparizione in ', sar\u00e0 presente anche in ', ', \"Spyro Adventure\", \"Spyro Fusion\" (dove stringer\u00e0 un'alleanza con il Dr. Neo Cortex, acerrimo nemico di Crash Bandicoot) e '. Il suo primo avversario sar\u00e0 per\u00f2 Nasty Norc (Gnasty Gnorc nella versione originale), una creatura malvagia che detesta i draghi pi\u00f9 di ogni altra cosa; in seguito, in ', il draghetto avr\u00e0 a che fare con la Maga e col suo esercito di rhynoc. In ', si scontrer\u00e0 nuovamente con Nasty Norc (qui chiamato Gnorco Gnorante), oltre che con Red, un drago rinnegato che vuole vendicarsi dei torti subiti dai suoi simili.\nPer affrontare i livelli di ogni gioco, Spyro dovr\u00e0 ricorrere a diverse abilit\u00e0, tra le quali volare, sputare fuoco e ghiaccio e ricorrere a poteri elettrici e al controllo della terra. Dovr\u00e0 inoltre essere capace di combattere corpo a corpo e di utilizzare veicoli ed armi diverse.\nLa trilogia di \"The Legend of Spyro\", invece, propone un'altra versione della storia del coraggioso draghetto viola, non sar\u00e0 spavaldo e testardo come la controparte originale; si ritrover\u00e0 invece contro il malvagio Maestro delle Ombre, ai suoi scagnozzi ed ai suoi utili servitori: Cinerea (Cynder nella versione originale) (in ') e il re delle scimmie Gaul (in ') nel corso dei tre capitoli della saga.\nSpyro \u00e8 entrato a fare parte degli \"Skylanders\". Fa anche da protagonista nella serie animata \"Skylanders Academy\" di Netflix, ma la sua storia \u00e8 del tutto differente. In questa serie animata avr\u00e0 a che fare con lo stregone Kaos (tra cui anche Malefor).\nInfine compare come personaggio giocabile in \"Crash Team Racing Nitro-Fueled\"."}
{"id": "2163131", "revid": "6923", "url": "https://it.wikipedia.org/wiki?curid=2163131", "title": "Khalji", "text": "I Khalj\u012b (, , urdu \u062e\u0644\u062c\u06cc \u062e\u0627\u0646\u062f\u0627\u0646, \"Khalj\u012b kh\u0101nd\u0101n\") furono una dinastia turco-islamica di breve durata che resse il sultanato di Delhi dopo il rovesciamento della dinastia mamelucca.\nFondata nel 1290 da Jal\u0101l al-D\u012bn F\u012br\u016bz Khalj\u012b, detto F\u012br\u016bz Sh\u0101h, la seconda dinastia di Delhi fu significativa per la storia indiana grazie all'azione di \u02bfAl\u0101\u02be al-D\u012bn Khalj\u012b, che succedette allo zio Jal\u0101l al-D\u012bn F\u012br\u016bz dopo averlo ucciso nel 1296.\nViene anche ricordata per la sua efficace resistenza alle invasioni mongole dell'India.\nStoria.\nI Khalj\u012b erano vassalli della dinastia mamelucca di Delhi ed erano stati al servizio del Sultano di Delhi Ghiy\u0101th al-D\u012bn Balban. I successori di Balban vennero assassinati tra il 1289 e il 1290 e la dinastia mamelucca cadde vittima dei conflitti tra le fazioni interne alla dinastia stessa e la nobilt\u00e0 islamica turca. Fu quella la cornice in cui ag\u00ec Jal\u0101l al-D\u012bn F\u012br\u016bz Khalj\u012b, che condusse a buon esito un colpo di Stato uccidendo il diciassettenne Mu\u02bfizz al-D\u012bn Kayqub\u0101d - l'ultimo regnante della dinastia mamelucca di Delhi.\nJal\u0101l al-D\u012bn F\u012br\u016bz Khalj\u012b, che aveva circa 70 anni al momento della sua ascesa al trono, era noto per la sua riflessivit\u00e0 e una certa qual moderazione. Era di carattere accomodante e attento alla cosa pubblica.\nJal\u0101l al-D\u012bn ebbe successo nel piegare l'opposizione dell'aristocrazia turca e sal\u00ec sul trono di Delhi nel gennaio del 1290. Tuttavia non fu unanimemente accettato: durante i suoi sei anni di potere (1290\u201396), il nipote di Balban si ribell\u00f2 a lui e di conseguenza brig\u00f2 con la nobilt\u00e0 e i comandanti dell'esercito che avevano servito in precedenza i Mamelucchi. Jal\u0101l al-D\u012bn represse tuttavia la rivolta e giustizi\u00f2 alcuni comandanti, per poi intraprendere una spedizione sfortunata contro Ranthambhore e respinse un attacco mongolo sulle rive del fiume Indo, nell'India centrale, grazie anche all'aiuto di suo nipote Jawna Kh\u0101n.\nIl suo successore, \u02bfAl\u0101\u02be al-D\u012bn Khalj\u012b, riform\u00f2 per parte sua il sistema economico di Delhi, assicurando cospicue entrate alle casse dello Stato tramite tassazioni fondiarie. Inoltre, il controllo sui prezzi e sui salari giov\u00f2 in modo non indifferente alla popolazione.\nDopo aver respinto le invasioni mongole che muovevano a nord a partire dal 1303, \u02bfAl\u0101\u02be al-D\u012bn Khalj\u012b si rivolse verso il meridione del subcontinente, riuscendo ad annettere al suo sultanato il regno di Kakatiya e raggiungendo il territorio Pandya nel Tamil Nadu.\nDopo la morte di questo sultano, avvenuta nel 1316, il potere dei Khalj\u012b declin\u00f2 velocemente per essere infine sostituito nel 1320 dalla dinastia \u1e6cughl\u0101q."}
{"id": "2163138", "revid": "1782831", "url": "https://it.wikipedia.org/wiki?curid=2163138", "title": "Ju.Vi. Cremona Basket 1952", "text": "La Ju.Vi. Cremona Basket 1952 \u00e8 una societ\u00e0 di pallacanestro maschile di Cremona.\nStoria.\nFondata nel 1952 (il nome \"Ju.Vi.\" deriva da \"Juventute et Viribus\"), da Mario Radi, pioniere della pallacanestro cremonese, cui \u00e8 dedicato il Palazzetto dello Sport della citt\u00e0 lombarda, la societ\u00e0 ha vissuto il suo miglior momento negli anni settanta, disputando l'allora secondo livello del campionato italiano, la Serie B, arrivando a sfiorare la promozione in serie A2 nel Campionato 1974-75, con il nome di JuVi CBM, con questa rosa: Giorgio Andrusiani, Stefano Andreani, Filippo Taccola, Mario Zorzenon, Angelo Crucitti, Mauro Colonnello, Luigi Longo, Raffaele Rastelli, Euclide Insogna, Angelo Baiguera, Tullio Magnani, Enrico Maccagni. Molti atleti di quella squadra militarono poi nella massima serie italiana. Allenatore era Mario De Sisti. Vice, Renzo Righi.\nNel 1996, dopo aver disputato alcune stagioni in Serie B d'Eccellenza, \u00e8 costretta a ripartire per problemi economici dalla Serie C2. Da l\u00ec in poi \u00e8 riuscita a risalire le varie categorie fino alla stagione 2007-08, quando \u00e8 stata promossa in Serie A Dilettanti.\nAlla fine della stagione 2008-09 mette in vendita il titolo di Serie A Dilettanti dopo la fusione con la Triboldi Soresina. A seguito della fusione la nuova societ\u00e0 ha scelto Cremona come sede.\nIl 2 luglio 2009 la Ju.vi. Cremona cede i diritti della Serie A Dilettanti alla neonata societ\u00e0 Brescia Basket Leonessa proseguendo la sua attivit\u00e0 a livello giovanile.\nNel settembre 2014 una nota famiglia di imprenditori cremonesi, il gruppo Ferraroni, ha rilevato il marchio Ju.Vi. dal precedente proprietario, con l'intenzione di riportare in alto la squadra che, nonostante la lunga pausa societaria, \u00e8 rimasta nel cuore di moltissimi tifosi della citt\u00e0 del Torrazzo. La squadra \u00e8 ripartita dal Campionato di Promozione Lombardo 2014-2015. Per proseguire nella tradizione societaria, sono stati adottati i colori originali della fondazione, cio\u00e8 amaranto e oro. Presidente \u00e8 Ettore Ferraroni, gi\u00e0 famoso calciatore della .\nAl termine del girone d'andata del Campionato di Promozione Lombardo Girone 2 Brescia, la JuVi guidava imbattuta la classifica. Nel girone di ritorno, nonostante tre sconfitte, il giorno 23 aprile battendo la JoKo Sport Izano per 74 a 51 in casa nell'ultima di campionato in una Palestra Spettacolo gremita di pubblico, si proclama campione e guadagna la promozione in Serie D regionale.\nNella Stagione 2015-16, inserita nel Girone F della Serie D regionale, stabilisce un record, restando imbattuta in tutti e 32 gli incontri: dopo aver dominato il Girone Eliminatorio, vincendo tutte le 26 partite, nei successivi incontri di play-off, elimina via via tutte le pretendenti alla promozione: San Pio X Mantova, Marnatese Basket ed infine l'ABC Lomazzo sempre in soli due incontri. In Finale, dopo aver vinto alla Palestra Spettacolo di Cremona sui comaschi per 68 a 44, conclude la propria stagione nel Palazzetto di Cermenate, pi\u00f9 capiente rispetto a Lomazzo, davanti a 200 tifosi cremonesi, vincendo per 53 a 76, venendo promossa cos\u00ec in Serie C reg. o Serie C Silver,centrando cos\u00ec la seconda promozione consecutiva, proseguendo il percorso di risalita verso categorie pi\u00f9 alte e degne del passato, come nei programmi della dirigenza.\nNella stagione 2016-17 \u00e8 stata inserita nel Girone C della Serie C Silver Regionale dove ha continuato a rimanere imbattuta per lunghi mesi, fino al 4 febbraio 2017 (sconfitta ad Asola per 63 a 68), portando il proprio record a quota 53 vittorie, secondo solo alla serie stabilita in passato dalla Bettinzoli Monticelli Brusati, con 76 incontri senza sconfitte. Al termine della stagione 2016-17, il 31 maggio 2017, vincendo ad Erba per 67 a 53, davanti ai soliti 200 tifosi cremonesi, la JuVi Ferraroni ha conquistato la terza promozione consecutiva, terminando al primo posto nel proprio girone la stagione regolare e vincendo poi tutti gli incontri di play off, contro Soul Basket Milano, Fluidotecnica Aironi Robbio e Casa della Giovent\u00f9 Le Bocce Erba, ottenendo cos\u00ec il diritto a disputare il Campionato di Serie C Gold Regionale per la stagione 2017-18.\nLa stagione 2017-18 si \u00e8 conclusa con la conquista della quarta promozione consecutiva, questa volta con il ritorno in Serie B. La squadra cremonese si \u00e8 classificata al primo posto, frutto di 20 vittorie e 4 sconfitte, nel Girone A di Serie C Gold Regionale ottenendo l'ammissione alla Seconda Fase (Poule Promozione) dove si \u00e8 classificata al secondo posto ed \u00e8 stata cos\u00ec ammessa, come migliore classificata, ai Playoff Promozione nel Gruppo B, dove in sole due partite ha superato, nei Quarti di Finale, la Verga Vini Virtus Cermenate (63-44; 63-46), in Semifinale la Expo Inox Battaglia Mortara (69-61; 75-62) ed in Finale ha battuto in Gara 1 a Cremona, in una Palestra Spettacolo stracolma di pubblico, l'Argomm Basket Iseo per 72 a 69; in Gara 2, il 6 giugno 2018, i ragazzi di Gigi Brotto hanno bissato il successo in riva al Sebino vincendo per 81 a 57, davanti ad oltre 200 tifosi cremonesi che alla fine della partita hanno festeggiato la promozione in Serie B Nazionale. \nCome primo acquisto per la stagione 2018-19 la Juvi Cremona ha annunciato l'arrivo dalla Pallacanestro Orzinuovi del forte centro/ala Rudy Valenti, ex-Nazionale. Secondo acquisto di rilievo \u00e8 il giovane , arrivato dalla Germani Brescia.\nAl termine della Stagione 2018-19, la JuVi Cremona si \u00e8 classificata al sesto posto assoluto nel Girone B di Serie B, qualificandosi ai Play Off, perdendo poi contro la Fiorentina Basket Firenze per 1 a 2.\nAl termine della Stagione 2019-20, Campionato Serie B Girone B, conclusasi anticipatamente a seguito della pandemia di COVID-19, dopo aver annunciato la separazione consensuale con il Coach Luigi Brotto (5 Campionati e 3 promozioni consecutive), la societ\u00e0 ha ribadito la propria partecipazione alla Serie B 2020-2021.\nSuccessivamente, la societ\u00e0 ha ingaggiato come allenatore per la Stagione 2020-21 in Serie B, Simone Lottici.\nTifoseria, Gemellaggi e Rivali.\nI tifosi juvini hanno stretti legami con quelli dell'Unione Sportiva Cremonese, con relativi rapporti di amicizia.\nForti le rivalit\u00e0 con Vanoli Cremona, Vigevano e Rimini."}
{"id": "2163142", "revid": "260215", "url": "https://it.wikipedia.org/wiki?curid=2163142", "title": "Sede titolare di Beverley", "text": ""}
{"id": "2163143", "revid": "124867039", "url": "https://it.wikipedia.org/wiki?curid=2163143", "title": "Faccia nascosta della Luna", "text": "La faccia nascosta della Luna \u00e8 l'emisfero del satellite naturale della Terra non osservabile dal nostro pianeta, in conseguenza della rotazione sincrona lunare.\nIn realt\u00e0, per il fenomeno detto librazione, la superficie nascosta non raggiunge la met\u00e0 di questo corpo celeste, ma \u00e8 solo del 41%, pari a 15,5 milioni di km\u00b2. Mai nessun essere umano pot\u00e9 ammirarne la vista fino al 10 ottobre 1959, quando la cosmonave sovietica Luna 3 la fotograf\u00f2 per la prima volta durante il suo passaggio.\nSe le prime foto furono ottenute dall'Unione Sovietica, fu grazie agli Stati Uniti d'America, con l'Apollo 8 e il suo equipaggio composto dagli astronauti Frank Borman, William Anders e Jim Lovell, che degli uomini poterono osservare direttamente la faccia nascosta, il 24 dicembre 1968. Nell'ipotesi di una futura colonizzazione stabile della Luna, si \u00e8 pensato di allestire sul lato nascosto una base che consentirebbe una migliore osservazione dell'universo senza l'influenza della Terra.\nIl 3 gennaio 2019 la missione cinese Chang'e 4 \u00e8 stata la prima a toccare il suolo sulla faccia nascosta con un lander in grado di comunicare con la base di controllo sulla Terra tramite un satellite posto in orbita esterna al sistema Terra-Luna.\nMorfologia.\nLa particolarit\u00e0 di questa faccia \u00e8 quella di avere una morfologia molto pi\u00f9 accidentata di quella rivolta verso il nostro pianeta: ricca di crateri e con molti meno mari lunari. Questo perch\u00e9 non essendo \"protetta\" dalla presenza del pianeta Terra, pu\u00f2 essere pi\u00f9 facilmente raggiunta da oggetti provenienti dallo spazio, in particolare i meteoriti. Tra i mari presenti (pi\u00f9 piccoli di quelli della faccia visibile), si segnalano il Mare Moscoviense, il Mare Ingenii, le parti nascoste del Mare Orientale e del Mare Australe. Per contro tra i numerosissimi crateri occorre segnalare l'Apollo che vanta ben 520\u00a0km di diametro. I mari lunari rappresentano solo il 2,5% della sua superficie rispetto al 31,2% della faccia visibile.\nUna spiegazione probabile \u00e8 che questo sia legato alla pi\u00f9 alta concentrazione di elementi che sviluppano calore sulla faccia rivolta verso la Terra, come dimostrato dalle mappe geochimiche ottenute dallo spettrometro a raggi gamma Lunar Prospector. Mentre altri fattori quali l'elevazione del suolo e lo spessore della crosta potrebbero aver influito sulla localizzazione delle eruzioni basaltiche, questo non spiega perch\u00e9 il Bacino Polo Sud-Aitken (caratterizzato da una crosta sottile e dove si trovano le pi\u00f9 basse altitudini lunari) non sia cos\u00ec vulcanicamente attivo come l'Oceanus Procellarum sulla faccia visibile.\nDato che sono stati i sovietici a fotografare per primi la faccia, molti luoghi portano nomi provenienti dalla cultura russa.\nStoria.\nLe forze di marea tra la Terra e la Luna hanno rallentato la rotazione della Luna in modo tale che sia sempre lo stesso lato ad essere rivolto verso la Terra. Questo effetto \u00e8 noto come rotazione sincrona, comune a quasi tutte le lune del nostro sistema solare.\nComunemente si utilizza l'espressione \"faccia oscura\" della Luna come sinonimo di faccia nascosta. Ci\u00f2 non deve trarre in inganno e portare a ritenere che la faccia nascosta non sia illuminata dal Sole. L'emisfero non illuminato, infatti, varia con la rotazione della Luna intorno al proprio asse e non in conseguenza della rotazione intorno alla Terra. Durante le fasi lunari noi vediamo la parte dell'emisfero illuminato appartenente alla faccia che la Luna rivolge verso la Terra. Entrambe le facce ricevono in media la stessa quantit\u00e0 di luce dal Sole, anche se a rigori il lato rivolto verso la Terra riceve in complesso un po' meno illuminazione a causa delle eclissi terrestri.\nEsplorazione.\nFino alla fine degli anni cinquanta dello scorso secolo, poco era noto delle propriet\u00e0 della faccia nascosta della Luna. Il fenomeno delle librazioni aveva permesso di osservare alcune caratteristiche morfologiche presenti in prossimit\u00e0 del \"limbo lunare\", ma da una prospettiva angolata che non permetteva utili osservazioni, (appariva difficile distinguere un cratere da una catena montuosa). L'82% della superficie della faccia nascosta rimaneva comunque sconosciuto e le sue propriet\u00e0 erano oggetto di numerose speculazioni.\nUn esempio di una caratteristica superficiale della faccia nascosta osservabile dalla Terra \u00e8 il Mare Orientale, un grande bacino da impatto di circa 1000\u00a0km di ampiezza. Ci\u00f2 nonostante, non aveva ricevuto un nome fino al 1906, quando l'astronomo tedesco Julius Franz lo catalog\u00f2 nel suo \"Der Mond\". La vera natura del bacino fu comunque identificata solo negli anni sessanta quando fu fotografato in dettaglio dal Lunar Orbiter 4 nel 1967.\nIl 7 ottobre 1959 la sonda sovietica Luna 3 ha ripreso le prime immagini della faccia nascosta della Luna, diciotto delle quali risolvibili e tali da coprire un terzo della superficie non visibile dalla Terra. Le immagini furono processate e permisero all'Accademia delle scienze dell'URSS di pubblicare il primo atlante della faccia nascosta della Luna il 6 novembre 1960, contenente un catalogo di 500 caratteristiche distinguibili sulla superficie. Un anno dopo fu prodotto e distribuito nell'Unione Sovietica il primo mappamondo lunare (con scala 1:13\u00a0600\u00a0000) basato sulle immagini di Luna 3 e contenente caratteristiche lunari non visibili dalla Terra.\nIl 20 luglio 1965 un'altra sonda sovietica, Zond 3, trasmise a Terra 25 immagini di buona qualit\u00e0 della faccia nascosta della Luna, con risoluzione migliore rispetto a quelle trasmesse dalla Luna 3. In particolare, rivelarono catene di crateri di centinaia di chilometri di lunghezza. Nel 1967 fu pubblicata a Mosca la seconda parte dell'\"Atlante dell'altra faccia della Luna\", basato sui dati della Zond 3 e contenente un catalogo di 4000 caratteristiche superficiali della faccia nascosta della Luna appena scoperte. Nello stesso anno fu distribuita nell'Unione Sovietica la prima \"Mappa completa della Luna\" (con scala 1:5\u00a0000\u00a0000) e fu aggiornato il mappamondo lunare (con scala 1:10\u00a0000\u00a0000), raffigurante il 95% della superficie lunare.\nPoich\u00e9 la maggior parte delle caratteristiche superficiali della faccia nascosta sono state scoperte da sonde spaziali sovietiche, molti loro nomi sono stati selezionati dagli scienziati sovietici. Ci\u00f2 ha comportato alcune controversie. L'Unione Astronomica Internazionale, che oggi ricopre il ruolo di nominare le nuove caratteristiche lunari scoperte, ha scelto di non modificare quei nomi.\nLa faccia nascosta \u00e8 stata osservata direttamente da occhi umani per la prima volta dall'equipaggio dell'Apollo 8, nel 1968. L'astronauta William Anders cos\u00ec descrisse la visuale:\nIn seguito, \u00e8 stata osservata dai membri degli equipaggi delle missioni Apollo dalla 10 alla 17 e fotografata da numerose sonde lunari.\nAi veicoli spaziali che passano dietro la Luna \u00e8 impedita la comunicazione diretta con la Terra finch\u00e9 la loro orbita non li riporta in zone dello spazio circumlunare da cui \u00e8 possibile la trasmissione. Durante le missioni Apollo, l'accensione del motore principale del Modulo di Servizio avveniva durante il sorvolo della faccia nascosta della Luna, producendo alcuni momenti di tensione al Centro di Controllo delle Missioni di Houston prima che la navicella riapparisse.\nA causa di tali difficolt\u00e0 di comunicazione, nessun veicolo era mai allunato sulla faccia nascosta della Luna. Per permettere uno studio pi\u00f9 accurato del campo gravitazionale anche del lato nascosto della Luna, la sonda giapponese Kaguya lanciata nel 2007, ha rilasciato in orbita lunare un piccolo satellite per le comunicazioni che le permette di mantenere costantemente il contatto con la base a Terra. Ci\u00f2 ha consentito di realizzare la migliore mappa attualmente disponibile delle anomalie gravitazionali della faccia nascosta della Luna, precedentemente note in modo soltanto approssimativo.\nIl 14 giugno 2018, in vista del lancio del lander Chang'e 4 dell'Agenzia spaziale cinese, che ha effettuato con successo l'allunaggio il 3 gennaio 2019, il satellite artificiale \u201cQuequiao\u201d \u00e8 stato posto in Orbita di Lissajous in prossimit\u00e0 del punto lagrangiano L2: il satellite, trovandosi ad una distanza dalla Terra superiore a quella della Luna (e pari a circa 455.000 chilometri), permette di stabilire un ponte radio tra la Terra e la faccia invisibile della Luna."}
{"id": "2163144", "revid": "1184093", "url": "https://it.wikipedia.org/wiki?curid=2163144", "title": "Federazione cestistica della Cina", "text": "La Federazione cestistica della Cina (\u4e2d\u56fd\u7bee\u7403\u534f\u4f1a) \u00e8 l'ente che controlla e organizza la pallacanestro in Cina.\nLa federazione controlla inoltre la nazionale di pallacanestro della Cina. Ha sede a Pechino e l'attuale presidente \u00e8 Faqiang Zhang.\n\u00c8 affiliata alla FIBA dal 1974 e organizza il campionato di pallacanestro della Cina."}
{"id": "2163146", "revid": "1444345", "url": "https://it.wikipedia.org/wiki?curid=2163146", "title": "Black Mirror (singolo)", "text": "Black Mirror \u00e8 un singolo del gruppo musicale canadese Arcade Fire, pubblicato il 22 gennaio 2007 come primo estratto dal secondo album in studio \"Neon Bible\".\nDescrizione.\nLa canzone parla di un film con il titolo omonimo."}
{"id": "2163147", "revid": "33689", "url": "https://it.wikipedia.org/wiki?curid=2163147", "title": "Flavio Lucio", "text": "Nel 408 era \"comes sacrarum largitionum\" della corte imperiale; nel 413 fu console assieme ad Eracliano, ma a suo nome ci sono solo iscrizioni orientali."}
{"id": "2163149", "revid": "124391768", "url": "https://it.wikipedia.org/wiki?curid=2163149", "title": "Simplicio, Costanzo e Vittoriano", "text": "Simplicio, Costanzo e Vittoriano sono venerati come martiri dalla Chiesa cattolica che ne fissa la memoria al 26 agosto. Secondo la tradizione, Simplicio era un cristiano della Borgogna che venne martirizzato insieme ai suoi due figli, Costanzo e Vittoriano, sotto il regno di Marco Aurelio (161-179).\nAgiografia.\nIl racconto della loro \"Passio\" \u00e8 di carattere favolistico ed \u00e8 perci\u00f2 privo di ogni valore storico; il testo \u00e8 riportato in un'iscrizione del 1406.\nSecondo questo resoconto, Simplicio era un nobile borgognone, sposato con Gaudenzia, la quale gli aveva dato due figli: Costanzo e Vittoriano. In un anno indeterminato dell'impero di Antonino Pio, l'intera famiglia si convert\u00ec al Cristianesimo, facendosi battezzare da San Gennaro (non il santo napoletano, bens\u00ec un francese); in seguito al sacramento, Gaudenzia part\u00ec con alcune donne verso un \"sacro ritiro\" (forse un monastero) dove mor\u00ec santamente.\nSimplicio, invece, dopo aver distribuito tutti i suoi beni tra i poveri, insieme ai due figli si mise in cammino verso la Dalmazia con lo scopo di diffondere il Vangelo nel territorio. Nel frattempo, in Borgogna venne inviato un prefetto dell'imperatore, Ponzio, affinch\u00e9 punisse i cristiani della zona con severe torture. \nArrestati, Simplicio e i suoi figli vennero condotti davanti al suo tribunale, dove rifiutarono di abiurare la loro religione ed esposero senza timore il dogma cristiano della Trinit\u00e0. I tre familiari vennero quindi frustati con verghe di ferro alla presenza del prefetto, ma, al termine della tortura, i carnefici che avevano applicato l'ordine caddero a terra, improvvisamente morti. Ponzio, scosso dall'episodio, ordin\u00f2 che i santi venissero rinchiusi in carcere, dove ricevettero la visione di un angelo, che mostr\u00f2 loro la gloria del Paradiso. \nIl giorno dopo, il prefetto, considerando l'alto livello sociale di Simplicio, decise di inviarlo con i figli a Roma, dove sarebbero stati giudicati dall'imperatore. Durante il viaggio verso la citt\u00e0, i tre compirono numerosi prodigi, tra i quali la guarigione di una nobile fanciulla cieca, abitante di Ravenna, malata da otto anni e figlia del patrizio Cornelio. Giunti in citt\u00e0 dopo un lungo e faticoso cammino, chiesero di poter visitare le tombe degli apostoli Pietro e Paolo ma le guardie che li custodivano rifiutarono; fu Dio ad esaudirli, liberandoli miracolosamente dalle catene senza che i soldati se ne accorgessero e permettendo di compiere l'agognato pellegrinaggio.\nFrattanto a Roma era scoppiata una crudele rissa tra pagani e cristiani, che vedeva questi ultimi prevalere sui primi; i pretoriani, intervenuti tempestivamente nella sommossa, arrestarono numerosi cristiani, tra i quali anche Simplicio, Costanzo e Vittoriano; i tre vennero condotti in catene in Marsica, dove soggiornava l'imperatore Lucio Vero (161-169; improvvisamente sostituito ad Antonino Pio), al riparo dalla calura estiva, mentre cercava di far guarire il mal d'occhio che lo tormentava.\nAl loro nuovo rifiuto di adorare gli d\u00e8i, i tre vennero rinchiusi in un'oscura prigione popolata da serpenti e scorpioni, uscendone indenni grazie all'aiuto di un angelo. A questo punto vennero condannati a morte: legati su un carro trainato da quattro giovenche imbizzarrite, in balia dei dirupi del monte Tino, sopravvissero miracolosamente dato che gli animali rifiutarono di muoversi. Infine, Lucio Vero eman\u00f2 la sua decisiva condanna: Simplicio, Costanzo e Vittoriano vennero decapitati in una localit\u00e0 nominata come \"Aureum fontanem\" , identificata oggi nella zona in cui sorge San Giovanni Vecchio a Celano, all'ora nona del 26 agosto del 171 (o nel 159, secondo altre versioni). La tradizione vuole che le teste decapitate dei santi, una volta cadute a terra, fecero schizzare zampilli di acqua cristallina.\nAlla loro morte avvenne un terremoto che port\u00f2 alla conversione un carnefice, chiamato Cesareo, il quale, recatosi dal diacono Florenzo, lo invit\u00f2 a scrivere gli \"Atti\" del martirio dei santi, raccontandogli tutti gli avvenimenti a cui aveva assistito direttamente.\nCulto.\nIl culto dei tre martiri in Marsica risale all'XI secolo, al tempo in cui il vescovo Pandolfo Berardi, discendente dell'omonima famiglia della Borgogna, fece analizzare le reliquie dei santi e poi riporre in un'arca marmorea, sotto l'altare maggiore della chiesa di San Giovanni Vecchio a Celano. In seguito alla distruzione della citt\u00e0 ad opera di Federico II nel 1222, la citt\u00e0 venne ricostruita su Colle Vittorino, mentre le reliquie traslate nella chiesa castrale di San Giovanni Battista in un'urna di marmo, opera di Giovanni da Parma, all'interno di una cappella, il 10 giugno del 1406.\nIl 24 agosto 1709, i resti dei martiri vennero trasferiti definitivamente: raccolti in tre teche d'argento, dorate e di cristallo, vennero posizionati sotto l'altare maggiore della chiesa.\nAncora oggi, nella citt\u00e0 abruzzese, i tre santi sono commemorati con solenni processioni; il 24 gennaio, le sei confraternite accompagnato le reliquie dei Santi Martiri per la citt\u00e0, in memoria del loro intervento prodigioso che plac\u00f2 un terremoto che colp\u00ec la Marsica nell'anno 1778. La solenne festa dei Santi Martiri viene celebrata ogni anno dal 24 al 26 di agosto con grandissima partecipazione di devoti e di emigranti che tornano a Celano proprio in occasione della festa patronale.\nGrande venerazione anche a Castelpoto, in provincia di Benevento, comune gemellato con lo stesso Celano, dove i tre Santi sono venerati il 14 maggio come santi patroni. Ogni anno molti abitanti di Celano vanno in visita a Castelpoto il 14 maggio, mentre i castelpotani si recano a Celano il 26 di agosto. A Castelpoto, ove si conserva un pezzo grande della scapola di San Costanzo incastonato nel petto del simulacro del Santo martire, vengono festeggiati il 14 maggio perch\u00e9 in tale data nel 1734 il paese fu liberato da un'epidemia mortale di febbri catarrose per intercessione di San Costanzo. \nI nomi di Simplicio, Costanzo e Vittoriano compaiono nel Martirologio Romano in data 26 agosto, conosciuto come loro \"dies natalis\", solo a partire dal 1630."}
{"id": "2163150", "revid": "212348", "url": "https://it.wikipedia.org/wiki?curid=2163150", "title": "Il processo (film)", "text": ""}
{"id": "2163151", "revid": "36426", "url": "https://it.wikipedia.org/wiki?curid=2163151", "title": "F for Fake", "text": ""}
{"id": "2163152", "revid": "767487", "url": "https://it.wikipedia.org/wiki?curid=2163152", "title": "Tempio della Sibilla", "text": "Il tempio della Sibilla \u00e8 un antico tempio romano situato sull'acropoli di Tivoli, vicino al celebre tempio di Vesta. Nonostante l'attribuzione del tempio alla sibilla Albunea non \u00e8 ben nota la divinit\u00e0 a cui esso era dedicato.\nStoria e struttura.\nVenne eretto nel II secolo a.C. su una sostruzione artificiale che ampliava il piano dell'acropoli. Tale sostruzione \u00e8 ancora visibile costeggiando le rovine del tempio per dirigersi verso villa Gregoriana. Orientamento est-ovest. Il tempio era uno pseudoperiptero tetrastilo; delle quattro colonne sul fronte principale se ne conservano due colonne, prive di capitello. Era di ordine corinzio, come testimoniato dall'abaco di una delle semicolonne (in totale 12, 5 lungo i fianchi e 2 nella parte posteriore) addossate alla cella. Il muro di ingresso della cella dal pronao \u00e8 andato perduto. All'interno del tempio si insedi\u00f2 infatti una chiesa dedicata a san Giorgio, attestata sin dal 978. L'interno era decorato con stucchi e dipinti, andati perduti. Anche i dipinti della chiesa, visibili sino agli inizi del XXI secolo, sono scomparsi."}
{"id": "2163155", "revid": "339392", "url": "https://it.wikipedia.org/wiki?curid=2163155", "title": "Ejzen\u0161tejn", "text": ""}
{"id": "2163156", "revid": "767487", "url": "https://it.wikipedia.org/wiki?curid=2163156", "title": "Marinho Peres", "text": "Carriera.\nGiocatore.\nInizi\u00f2 a giocare nel S\u00e3o Bento, e nel 1967 si trasfer\u00ec alla Portuguesa, con la quale gioc\u00f2 fino al 1972; trasferitosi al Santos, vinse il Campeonato Paulista nel 1973. Nel 1974 si trasfer\u00ec al , ma dopo una stagione nel campionato spagnolo di calcio torn\u00f2 in Brasile, stavolta all'Internacional, dove vinse nel 1976 il Campeonato Ga\u00facho 1976. Si ritir\u00f2 nel 1981 con la maglia dell'Am\u00e9rica di Rio de Janeiro.\nCon la nazionale brasiliana gioc\u00f2 11 partite, partecipando al da capitano.\nAllenatore.\nDopo il termine della carriera da giocatore, prese la guida della squadra con cui si era ritirato, l'Am\u00e9rica, fino al 1982. Nel 1986 guid\u00f2 il Vit\u00f3ria Guimar\u00e3es, nel 1987 il e nel 1988 il Santos; nel 1989 vinse la Coppa del Portogallo alla guida nuovamente del Belenenses, e nel 1996 vinse la Ta\u00e7a Guanabara con il Botafogo. Nel 2006 ha allenato il Paysandu, sua ultima squadra.\nHa allenato anche la nazionale salvadoregna tra il 1999 e il 2000."}
{"id": "2163159", "revid": "3115", "url": "https://it.wikipedia.org/wiki?curid=2163159", "title": "Tuskegee Institute", "text": ""}
{"id": "2163161", "revid": "3115", "url": "https://it.wikipedia.org/wiki?curid=2163161", "title": "Universit\u00e0 di Tuskegee", "text": ""}
{"id": "2163164", "revid": "339392", "url": "https://it.wikipedia.org/wiki?curid=2163164", "title": "Conquista britannica dell'Africa orientale italiana", "text": ""}
{"id": "2163179", "revid": "2150520", "url": "https://it.wikipedia.org/wiki?curid=2163179", "title": "Shirish Kunder", "text": "Biografia.\nHa raggiunto una certa fama a Bollywood per i suoi ottimi lavori di montaggio e coreografia, oltre all'aver sposato la regista Farah Khan.\nLa sua filmografia \u00e8 limitata a pochi titoli, ma di successo."}
{"id": "2163180", "revid": "767487", "url": "https://it.wikipedia.org/wiki?curid=2163180", "title": "Diocesi di Beverley", "text": "La diocesi di Beverley (in latino: \"Dioecesis Beverlacensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva la quasi totalit\u00e0 dello Yorkshire (\"Districtus Eboracensis\").\nSede vescovile era la citt\u00e0 di Beverley. La diocesi non ebbe mai una cattedrale, ma solo due procattedrali: San Giorgio (1850-1864) e San Vilfredo (1864-1878) a York.\nStoria.\nIl vicariato apostolico del Distretto dello Yorkshire fu eretto il 3 luglio 1840 con il breve \"Muneris apostolici\" di papa Gregorio XVI, ricavandone il territorio dal vicariato apostolico del Distretto settentrionale (oggi diocesi di Hexham e Newcastle).\nIl 29 settembre 1850 con il breve \"Universalis Ecclesiae\" di papa Pio IX, nell'ambito della restaurazione in Inghilterra della gerarchia cattolica, il vicariato apostolico fu elevato a diocesi di Beverley.\nLa diocesi fu poi smembrata il 20 dicembre 1878, con l'erezione della diocesi di Leeds e della diocesi di Middlesbrough, e contestualmente soppressa.\nDi questa citt\u00e0 era nativo san Giovanni Fisher.\nDal 1969 Beverley \u00e8 annoverata tra le sedi vescovili titolari della Chiesa cattolica; l'attuale vescovo titolare \u00e8 John Franklin Meldon Hine, gi\u00e0 vescovo ausiliare di Southwark."}
{"id": "2163188", "revid": "287204", "url": "https://it.wikipedia.org/wiki?curid=2163188", "title": "Debbio", "text": "Il debbio o addebbiatura \u00e8 una pratica rudimentale di fertilizzazione del terreno che consiste nell'incendio dei residui colturali o della vegetazione. Viene infatti pi\u00f9 spesso indicata con il termine di agricoltura taglia-e-brucia.\nScopi.\nGli scopi del debbio sono generalmente i seguenti:\nTali fini si verificano in contesti ambientali e sistemi agricoli differenti. La messa a coltivazione di un terreno naturale richiede la liberazione del terreno dal soprassuolo spontaneo. In regimi agricoli avanzati, la rimozione della vegetazione spontanea si esegue con i lavori straordinari di preparazione con l'uso di mezzi meccanici, generalmente impiegati nel movimento terra come gli apripista e escavatori. Il debbio rappresenta perci\u00f2 una pratica rudimentale, utile nei sistemi a bassa meccanizzazione, in cui i lavori di preparazione sono fondamentalmente di tipo manuale: l'incendio permette di snellire le operazioni fornendo, inoltre, dei vantaggi temporanei.\nLa riduzione del tenore in sostanza organica \u00e8 il fine principale del debbio propriamente detto, adottato in regioni a clima freddo-umido su terreni torbosi o eccessivamente ricchi di sostanza organica, come in alcune regioni dell'Europa settentrionale. In queste condizioni pedoclimatiche, il tasso di mineralizzazione della sostanza organica \u00e8 molto basso e gli elementi nutritivi tendono ad accumularsi nella sostanza organica indecomposta o umificata. Il vantaggio che si ottiene \u00e8 quello di ridurre gli effetti negativi di un eccesso di sostanza organica e, soprattutto, di mobilizzare gli elementi nutritivi rendendoli in una forma minerale prontamente disponibile per le piante.\nL'aumento del tenore in elementi nutritivi \u00e8 uno scopo prefissato anche in condizioni non necessariamente riconducibili a quelle del caso precedente. La tecnica \u00e8 in questo caso adottata in agricolture marginali o in regimi in cui la fertilizzazione vera e propria, con l'apporto di concimi \u00e8 una pratica insostenibile sotto l'aspetto economico. \u00c8 tradizionalmente adottata, pertanto, nei paesi in via di sviluppo, dove il tasso di investimento di capitale in mezzi tecnici \u00e8 piuttosto basso. La pratica \u00e8 ancora in uso presso, per esempio, alcune popolazioni indigene dell'Amazzonia come gli Yanomam\u00f6, ove viene applicata ogni 1-2 anni. Tuttavia \u00e8 spesso adottata nella selvicoltura, con l'incendio delle frasche e dei residui, dopo aver asportato gli assortimenti commerciali, allo scopo di reintegrare in forma minerale parte degli elementi nutritivi immobilizzati.\nL'incendio finalizzato a variare la composizione floristica \u00e8 una pratica rudimentale di miglioramento dei pascoli adottato in determinate aree. Ad esempio, in ambiente mediterraneo, l'incendio dei pascoli \u00e8 stato largamente adottato nella pratica tradizionale in Sardegna e in Grecia. Lo scopo \u00e8 quello di arricchire la percentuale di copertura in leguminose: le leguminose foragere spontanee, come ad esempio le mediche annuali e alcuni trifogli producono spesso un'elevata percentuale di semi duri, il cui fine biologico \u00e8 quello di garantire la sopravvivenza della specie e una pronta copertura dopo il passaggio di un incendio. Questi semi restano perci\u00f2 in dormienza per un numero indefinito di anni, finch\u00e9 non sono sottoposti all'azione dell'alta temperatura. Per contro, le leguminose soffrono la competizione da parte delle graminacee, i cui ritmi di accrescimento e di diffusione sono pi\u00f9 intensi in aree difficili come le steppe e le praterie delle regioni tropicali e subtropicali caratterizzate da una piovosit\u00e0 stagionale. Il passaggio di un incendio provoca un temporaneo vantaggio per le leguminose, in grado di esprimere il loro potenziale riproduttivo, a scapito delle graminacee; il vantaggio nella regimazione del pascolo consiste nell'arricchire la flora pabulare in essenze che sfruttano l'azotofissazione simbiontica e aumentare il tenore proteico dell'erba pascolata senza ricorrere alla concimazione. Dopo i primi anni, la competizione tende a riequilibrare la composizione floristica riducendo la percentuale di copertura a leguminose a favore delle graminacee e delle composite, perci\u00f2 si rende necessario il ritorno dell'incendio. Negli ambienti mediterranei i vantaggi dell'incendio del pascolo si possono sfruttare con cicli di quattro anni.\nL'incendio dei residui colturali ha uno scopo fertilizzante nei casi in cui la massa organica residua, dopo l'asportazione del prodotto, ha un rapporto carbonio azoto eccessivamente alto, come nel caso della paglia dei cereali, degli stocchi del mais, dei residui di potatura. Queste condizioni sono sfavorevoli all'umificazione perci\u00f2 la biomassa tende ad accumularsi nel terreno in forma indecomposta. Una parte del materiale organico viene tuttavia umificato sfruttando l'azoto minerale presente nel terreno e ci\u00f2 comporta una riduzione temporanea dell'azoto prontamente disponibile, a scapito della coltura in successione. L'inconveniente costituisce uno svantaggio in regimi estensivi o marginali in cui non si pratica la concimazione di anticipo e, sotto certi aspetti, giustifica la fama di \"coltura depauperante\" attribuita tradizionalmente ai cereali.\nIl debbio, come pratica fitoiatrica, \u00e8 adottato per l'eliminazione del potenziale riproduttivo di organismi dannosi alle colture, per lo pi\u00f9 funghi e insetti, presenti nei residui colturali o negli strati superficiali del terreno come forme quiescenti (spore, uova, pupe). Questa pratica rappresentava una delle forme principali di difesa delle colture, fino all'avvento dei fitofarmaci, nei confronti di quegli organismi che presentano cicli biologici sincronizzati e permettono perci\u00f2 di intervenire in una fase critica del ciclo, quando l'organismo dannoso \u00e8 particolarmente vulnerabile.\nAspetti critici del debbio.\nFatta eccezione per contesti specifici, come quelli dei terreni torbosi in ambienti freddi, il debbio \u00e8 una pratica sconsiderata che ha un forte impatto ambientale in condizioni ambientali sfavorevoli alla conservazione della sostanza organica del terreno.\nL'incendio della biomassa, infatti, offre un indubbio vantaggio in termini di fertilit\u00e0 del terreno, ma solo temporaneo, mentre nel lungo termine ha un effetto di progressivo impoverimento del suolo che spesso conduce alla desertificazione sia negli ambienti tropicali sia in quelli mediterranei.\nNegli ambienti tropicali soggetti ad elevata piovosit\u00e0, costante o stagionale, i suoli sono fondamentalmente sterili e la conservazione degli elementi nutritivi \u00e8 garantita dall'immobilizzazione, sotto forma organica, nella biomassa vivente. I resti degli animali e dei vegetali morti sono soggetti ad una rapida decomposizione e mineralizzazione e gli elementi nutritivi sono prontamente reintegrati dall'organicazione grazie all'azione della biocenosi autotrofa. L'incendio, tuttavia, \u00e8 un evento a forte impatto che agisce riducendo drasticamente soprattutto la popolazione degli organismi autotrofi, quelli in grado di assimilare e immobilizzare gli elementi nutritivi in forma minerale; nello stesso tempo altera i rapporti fra mineralizzazione e organicazione lasciando nel terreno una quantit\u00e0 eccessiva di elementi minerali. Il risultato che si ottiene \u00e8 un temporaneo innalzamento della fertilit\u00e0 chimica del suolo, ma il dilavamento prodotto dalle piogge tropicali, nel tempo, sottrae all'ecosistema una parte della materia riducendone la potenziale produttivit\u00e0.\nIn ambiente mediterraneo, si verificano processi di impoverimento dai ritmi meno intensi, ma che rendono pi\u00f9 subdolo il fenomeno della desertificazione, che si manifesta a mosaico in aree circoscritte, soprattutto nei suoli declivi facilmente soggetti all'erosione. Per questo motivo le istituzioni scientifiche e i regolamenti normativi si oppongono alla tradizionale pratica del debbio incentivando altre tecniche pi\u00f9 razionali di miglioramento dei pascoli.\nNel complesso, il debbio si presenta con i connotati di una pratica tipica dell'agricoltura di rapina o, presso alcune popolazioni, come pratica integrata in uno sfruttamento sostenibile delle risorse naturali. Ad esempio, le popolazioni maya dell'America centrale applicavano una forma di rotazione colturale che prevedeva la coltivazione degli appezzamenti sottratti alla foresta pluviale tropicale ad intervalli di pochi anni, al termine dei quale gli appezzamenti venivano restituiti alla foresta e spostati in altre aree. Questa tradizionale pratica, sostenibile sotto l'aspetto ecologico in condizioni di bassa densit\u00e0 di popolazione, permetteva di ridurre l'impatto del debbio sulla produttivit\u00e0 dell'ecosistema fornendo, nel contempo, terreni costantemente fertili per l'esercizio dell'agricoltura.\nIl debbio in Italia.\nNell'Italia Settentrionale si praticava, in passato, soprattutto su terreni investiti a prato costruendo cumuli di 80 cm, formati utilizzando lo stesso strato superficiale del terreno, all'interno dei quali si accendeva il fuoco; in altri contesti si praticava incendiando le stoppie o l'erba secca. Con scopi differenti si praticava in alcune regioni dell'Italia meridionale e Insulare nei terreni investiti a pascolo, incendiando le stoppie nel periodo estivo. Ancora oggi \u00e8 applicato in varie regioni, spesso in contravvenzione con i regolamenti normativi, per l'eliminazione delle stoppie di cereali dopo la mietitura, dei residui di potatura nei frutteti nei vigneti e negli oliveti e degli scarti non commerciali degli arboreti da legno."}
{"id": "2163192", "revid": "729019", "url": "https://it.wikipedia.org/wiki?curid=2163192", "title": "Kawasaki Type 92", "text": "Il , indicato in servizio in base alla convenzione di designazione adottata nel periodo, fu un aereo da caccia monomotore, monoposto e biplano, sviluppato dall'azienda aeronautica giapponese Kawasaki K\u014dk\u016bki Kogyo, divisione aeronautica della Kawasaki J\u016bk\u014dgy\u014d KK, nei tardi anni venti del XX secolo.\nEntrato in linea nei primi anni trenta nei reparti da caccia del Dai-Nippon Teikoku Rikugun K\u014dk\u016b Hombu, componente aerea del Dai-Nippon Teikoku Rikugun (esercito dell'Impero giapponese), rimase in servizio durante la seconda guerra sino-giapponese fino, seppur relegato a compiti di seconda linea, all'inizio della seconda guerra mondiale.\nStoria del progetto.\nNel 1927 l'Esercito imperiale giapponese nell'ambito dello sviluppo dell'arma aerea emise una specifica per la fornitura di un nuovo caccia di produzione nazionale. Al concorso partecip\u00f2 la Kawasaki proponendo il prototipo del suo KDA-3, un monoplano ad ala alta a parasole non ottenendo per\u00f2 alcun contratto di fornitura. La commissione esaminatrice respinse il modello in favore della proposta Nakajima, a causa della scarsa potenza disponibile. Tuttavia, dopo una serie di prove presso i propri stabilimenti, la Kawasaki ritenne di avere la capacit\u00e0 industriale di costruire un modello che potesse avere migliori caratteristiche complessive e decise di affidare il progetto di un nuovo modello al tedesco Richard Vogt.\nVogt impost\u00f2 un velivolo con configurazione alare biplana di costruzione interamente metallica ed equipaggiato con un motore raffreddato ad acqua al quale venne assegnato la designazione KDA-5.\nIl prototipo venne portato in volo nel 1930 seguito da altri quattro con i quali si prosegu\u00ec la fase di sviluppo. In quest'ambito il KDA-5 dimostr\u00f2 la validit\u00e0 del progetto riuscendo a raggiungere una velocit\u00e0 massima di 320 km/h ed un'altitudine di 10\u00a0000 m, superiore a qualsiasi altro velivolo operativo in Giappone in quel momento.\nI voli di prova si protrassero nei mesi successivi ma a causa delle tensioni provocate a seguito dell'incidente di Mukden del 1931, sfociato l'anno successivo nella creazione del nuovo stato del Manciuku\u00f2, l'esercito imperiale ne richiese un ulteriore sviluppo finalizzato ad una maggiore integrit\u00e0 strutturale ed affidabilit\u00e0 dell'apparato motore.\nFinalmente soddisfatte le autorit\u00e0 militari ne autorizzarono la produzione in serie con la designazione di caccia per l'esercito Tipo 92 Modello 1.\nDopo il primo lotto di 180 esemplari costruiti, venne introdotta una nuova versione con la designazione di caccia per l'esercito Tipo 92 Modello 2 che introduceva una serie di irrobustimenti strutturali ed una motorizzazione dalla maggior potenza disponibile. Il Modello 2 venne prodotto in 200 esemplari per una produzione complessiva, compresi i prototipi, di 385 esemplari."}
{"id": "2163194", "revid": "94939861", "url": "https://it.wikipedia.org/wiki?curid=2163194", "title": "Nazionale di pallacanestro del Portogallo", "text": "La nazionale di pallacanestro del Portogallo (Selec\u00e7\u00e3o Portuguesa de Basquetebol), selezione dei migliori giocatori di pallacanestro di nazionalit\u00e0 portoghese, rappresenta il Portogallo nelle competizioni internazionali di pallacanestro organizzate dalla FIBA ed \u00e8 gestita dalla Federazione cestistica del Portogallo.\nStoria.\nLa nazionale portoghese non ha mai avuto risultati di rilievo ma recentemente \u00e8 salita di livello qualificandosi per la fase finale dell'Europeo del 2007, la seconda partecipazione in assoluto dopo il debutto nell'edizione del 1951; in tale occasione riesce ad arrivare al secondo turno, finendo al nono posto. Un'altra presenza si ha nel 2011, quando si qualifica all'Europeo grazie a uno spareggio, ma conclude la competizione senza vittorie.\nNon ha mai partecipato ad Olimpiadi e Mondiali.\nRisultati importanti sono invece arrivati nelle competizioni internazionali minori, quali ad esempio i Giochi della Lusofonia, dove i lusitani sono saliti sul podio due volte su tre edizioni."}
{"id": "2163204", "revid": "115023915", "url": "https://it.wikipedia.org/wiki?curid=2163204", "title": "UltraVNC", "text": "UltraVNC \u00e8 una versione VNC scaricabile che comprende molte utili funzioni:"}
{"id": "2163205", "revid": "42337", "url": "https://it.wikipedia.org/wiki?curid=2163205", "title": "Rafael L\u00f3pez Exp\u00f3sito", "text": ""}
{"id": "2163206", "revid": "599013", "url": "https://it.wikipedia.org/wiki?curid=2163206", "title": "Duino Gorin", "text": "Anche suo fratello minore Fabrizio \u00e8 stato un calciatore.\nCarriera.\nCresciuto nel Real San Marco di Venezia, esord\u00ec con la maglia del nel campionato di Serie C 1968-1969. Pass\u00f2 al Varese nel 1969 in Serie B, campionato in cui disput\u00f2 solo una gara. Una presenza anche la stagione successiva in Serie A, in cui esord\u00ec il 24 gennaio 1971 in Foggia-Varese (2-2).\nDopo un campionato in B con il , ritorn\u00f2 a Varese, giocando da titolare due campionati in Serie B. Nel 1974 il passaggio al , con cui disput\u00f2 87 gare ufficiali tra campionato e Coppe, realizzando due reti. In una intervista nel 2013 ha svelato che dopo il famoso pugno sferratogli al volto dal calciatore della Juventus Silvio Longobucco in un Milan-Juventus del 1975 pochi giorni dopo ricevette una telefonata anonima di intimidazione che lo convinse a non adire le vie legali contro il giocatore.\nTrascorse in rossonero tre stagioni, fino al 1977, quando pass\u00f2 al ."}
{"id": "2163207", "revid": "42337", "url": "https://it.wikipedia.org/wiki?curid=2163207", "title": "Rafa L\u00f3pez", "text": ""}
{"id": "2163216", "revid": "232134", "url": "https://it.wikipedia.org/wiki?curid=2163216", "title": "Douglas Glenn Colvin", "text": ""}
{"id": "2163217", "revid": "42337", "url": "https://it.wikipedia.org/wiki?curid=2163217", "title": "Charlotte &quot;Charlie&quot; Ray Rosenberg", "text": ""}
{"id": "2163218", "revid": "42337", "url": "https://it.wikipedia.org/wiki?curid=2163218", "title": "Charlotte Ray Rosenberg", "text": ""}
{"id": "2163220", "revid": "2373", "url": "https://it.wikipedia.org/wiki?curid=2163220", "title": "Villa Isnard", "text": "Villa Isnard \u00e8 una villa situata in via Sant'Ilario a Cascina.\nFu costruita nei primi del Novecento per volere della ricca ed affascinante ereditiera francese Maria Isnard, che vi abit\u00f2 dopo aver sposato nel 1892 il valente medico fiorentino Aurelio Bianchi, di diversi anni pi\u00f9 vecchio della moglie.\nFu frequentata da molte famiglie nobili pisane ed anche dalla nobilt\u00e0 europea. \n\u00c8 noto che ebbe modo di frequentare la residenza anche il giovane pioniere dell'aviazione Giuseppe Cei, il quale fu avviato agli studi dalla famiglia Bianchi e da alcuni ritenuto l'amante della signora.\nLa villa \u00e8 oggi abbandonata e non visitabile; il proprietario Emilio Isnard vive a Nizza. \nMolti sono aneddoti e le leggende ispirate a fantasmi legate all'antico edificio. I coniugi Bianchi-Isnard avevano avuto una bambina, Anna, morta a soli cinque anni. Il suo fantasma ancora infesterebbe le sale della villa, preferendo per\u00f2 un castagno del giardino, da cui terrorizzerebbe i vicini.\nArchitettonicamente si presenta con un caratteristico tetto spiovente color ardesia ed \u00e8 costituita da finestre strette e lunghe con una torretta centrale. Il genere architettonico della villa \u00e8 tipico della Costa Azzurra e si differenzia in modo netto dagli edifici circostanti. All'interno era arredata in modo elegante: era presente un salotto giapponese, una camera egiziana ed una sala degli specchi."}
{"id": "2163224", "revid": "1573940", "url": "https://it.wikipedia.org/wiki?curid=2163224", "title": "Francesco Spezzano", "text": "Fu sindaco di Acri per molti anni e senatore della Repubblica per 4 legislature (1948-1968) per il PCI, oltre che questore del Senato e membro della Commissione antimafia.\nBiografia.\nIn Parlamento rivolse la sua attenzione in particolare ai problemi dell'agricoltura nel Mezzogiorno, dalla riforma fondiaria a quelli dell'incidenza della mafia. Appassionato studioso della storia e della linguistica calabresi, ha scritto diversi testi tuttora ritenuti attuali e interessanti."}
{"id": "2163235", "revid": "125019", "url": "https://it.wikipedia.org/wiki?curid=2163235", "title": "Eccezionalismo americano", "text": "L'espressione eccezionalismo americano (\"American exceptionalism\") si riferisce alla dottrina che ritiene gli Stati Uniti d'America differenti qualitativamente da ogni altra nazione sviluppata, grazie alle sue convinzioni nazionali, all'evoluzione storica, alle particolari istituzioni politiche e religiose, alle origini etniche e alla composizione popolare, o agli ideali nazionali.\nLe persone che scelgono di usare l'espressione \"eccezionalismo americano\" in senso peggiorativo sostengono che sia il prodotto di una forma mascherata di nazionalismo, sciovinismo o, addirittura, di gingoismo.\nOrigine ed evoluzione.\nL'espressione viene usata per la prima volta da Alexis de Tocqueville nel suo lavoro del 1831, \"La democrazia in America\":\nManifestazioni.\nDorothy Ross, in \"Origins of American Social Science\" (1991), argomenta che ci sono tre variet\u00e0 generiche di eccezionalismo americano:\nNota.\nIntorno al XX secolo la locuzione \u00e8 stata anche usata per descrivere un presunto fenomeno presente in alcune autorit\u00e0 politiche, tra cui l'amministrazione di George W. Bush, vicina al neoconservatorismo. Alcuni studiosi statunitensi vicini a tale posizione tendono a considerare gli Stati Uniti d'America come qualcosa che sia \"al di sopra\" o comunque una \"eccezione\" alla legge, specialmente al diritto internazionale. Questo fenomeno dovrebbe essere chiamato, pi\u00f9 specificatamente, eccezionalismo a priori o \"neo-eccezionalismo\". Il nuovo uso del termine, diffuso in alcuni circoli, crea confusione sull'argomento e intorbida le acque intorno all'uso tradizionale di questa espressione."}
{"id": "2163237", "revid": "56620", "url": "https://it.wikipedia.org/wiki?curid=2163237", "title": ".223 REM", "text": ""}
{"id": "2163239", "revid": "21201081", "url": "https://it.wikipedia.org/wiki?curid=2163239", "title": "Ting Tings", "text": ""}
{"id": "2163241", "revid": "767487", "url": "https://it.wikipedia.org/wiki?curid=2163241", "title": "Chris Kraus", "text": "Biografia.\nChris Kraus era un giornalista e illustratore prima di frequentare l'Accademia tedesca per Film e Televisione (\"German Academy for Film and Television\") a Berlino tra il 1991 e il 1998, dove ha studiato regia cinematografica. Iniziando nel 1994, ha lavorato come drammatico e sceneggiatore per il regista Volker Schl\u00f6ndorff, Rosa von Praunheim e Detlev Buck, fra gli altri.\nNel 2002 fu pubblicato il suo primo romanzo, intitolato \"Scherbentanz\". Inoltre gir\u00f2 un film basato su questo libro, con l'aiuto di Margit Carstensen e J\u00fcrgen Vogel. Nel 2006 fece il suo secondo film: \"Quattro minuti\" (\"Vier Minuten\").\nChris Kraus vive a Berlino e fa regolarmente lezioni accademiche sulla produzione cinematografica."}
{"id": "2163242", "revid": "767487", "url": "https://it.wikipedia.org/wiki?curid=2163242", "title": "Altri uomini", "text": "Altri uomini \u00e8 un film diretto dal regista Claudio Bonivento, ispirato al libro autobiografico \"Io, il Tebano\" scritto dal criminale Angelo Epaminonda.\nTrama.\nMichele Croce \u00e8 stato uno dei pi\u00f9 importanti esponenti della malavita milanese della fine degli anni '70. Nel 1985 si trova rinchiuso in una cella di sicurezza. Decide di collaborare con la giustizia e di raccontare al magistrato la sua storia: quella di ragazzo del sud che dal nulla riusc\u00ec a divenire il re della criminalit\u00e0 di Milano."}
{"id": "2163254", "revid": "6923", "url": "https://it.wikipedia.org/wiki?curid=2163254", "title": "Charlotte Grimaldi", "text": "Biografia.\nInfanzia.\nNata Charlotte Louise Juliette de Monaco a Costantina nell'Algeria francese, era figlia naturale di Marie-Juliette Louvet, una cantante di cabaret, e del principe ereditario di Monaco, Luigi. Non si sa molto di come s'incontrarono i suoi genitori; inizialmente fu registrata Charlotte de Monaco dal padre, all'indomani della nascita, poi verr\u00e0 riconosciuta come Charlotte Grimaldi de Monaco\nLegittimazione.\nAlla morte del principe regnante, l'anziano Alberto I, e di suo figlio Luigi, finora senza un erede legittimo, il trono di Monaco sarebbe dovuto passare al tedesco Guglielmo, II duca di Urach, figlio della principessa Florestina di Monaco e cugino di primo grado del principe Alberto I; per prevenire questo evento, il 15 maggio 1911 fu approvata una legge che riconosceva Charlotte come la figlia di Luigi, rendendola un membro della famiglia sovrana. Anche se fu successivamente ritenuta non valida con gli statuti del 1882, una ordinanza del 30 ottobre 1918 le permise di essere adottata.\nLuigi legittim\u00f2 e adott\u00f2 Charlotte a Parigi il 16 maggio 1919, e il nonno Alberto I le confer\u00ec il cognome Grimaldi e il titolo di \"Duchessa di Valentinois\" a vita; ella fu quindi erede presuntiva come principessa ereditaria dal 1922 fino al 30 maggio 1944.\nFu la 1.098\u00b0 dama del Reale ordine della regina Maria Luisa.\nLegalit\u00e0 dell'adozione.\nUn'ombra di dubbio esiste sulla legittimit\u00e0 di questa adozione. Il codice civile monegasco (articoli 240 e 243) richiedeva che la parte adottante dovesse avere almeno cinquanta anni e l'adottato ventuno. L'ordinanza del 1918 cambi\u00f2 il limite di et\u00e0 a diciotto (Charlotte aveva vent'anni all'epoca) ma non il limite di et\u00e0 e Luigi aveva appena 48 anni.\nMatrimonio.\nA Monaco civilmente il 18 marzo e religiosamente il 19 marzo 1920, Alberto I organizz\u00f2 il matrimonio della nipote Charlotte con il conte Pierre de Polignac, di Guidel nel dipartimento francese di Morbihan in Bretagna che, per decreto del principe, assunse il cognome Grimaldi e divent\u00f2 un membro della famiglia regnante. Tale circostanza, in passato, si era gi\u00e0 verificata con Claudina e Luisa Ippolita, unica principessa sovrana della storia monegasca.\nIl matrimonio non fu, tuttavia, felice; i due si separarono il 20 marzo 1930 quando Charlotte lasci\u00f2 il marito per vivere con il suo amante italiano, Del Masso. La coppia divorzi\u00f2 il 18 febbraio 1933 per ordinanza del principe Luigi II.\nUltimi anni e morte.\nIl 30 maggio 1944, il giorno prima del 21\u00ba compleanno di suo figlio e in pieno accordo con il padre, Charlotte rinunci\u00f2 e cedette i suoi diritti al trono a Ranieri, sempre che egli non le premorisse. Da questa data ella non fu pi\u00f9 la principessa ereditaria di Monaco, anche se mantenne il titolo di principessa di Monaco e duchessa di Valentinois.\nA tarda vita frequent\u00f2 l'universit\u00e0, conseguendo una laurea in assistenza sociale. Dopo che suo figlio sal\u00ec al trono, la principessa Charlotte si trasfer\u00ec al castello di Marchais, la tenuta dei Grimaldi sita nei dintorni di Parigi. Nonostante le obiezioni dei figli che temevano per la sua sicurezza, trasform\u00f2 la residenza in un centro di riabilitazione per ex detenuti. Visse a Marchais con il suo amante, un noto ex ladro di gioielli francese di nome Ren\u00e9 Girier (soprannominato \"Ren\u00e9 la Canne\").\nLa principessa Charlotte mor\u00ec a Parigi il 16 novembre 1977 e fu sepolta nella Cappella della Pace a Monaco.\nDiscendenza.\nCharlotte e il conte Pierre de Polignac ebbero due figli:\nEredit\u00e0.\nUno dei regali di nozze della principessa Charlotte da parte di suo marito fu un diadema di Cartier di diamanti e perle, che ora fa parte dei gioielli della collezione principesca monegasca ed \u00e8 stato indossato da sua nipote, la principessa Carolina di Monaco."}
{"id": "2163255", "revid": "599013", "url": "https://it.wikipedia.org/wiki?curid=2163255", "title": "Unio Filiarum Dei", "text": "L'Unio Filiarum Dei \u00e8 un istituto secolare femminile di diritto pontificio.\nStoria.\nL'istituto, concepito durante la seconda guerra mondiale, venne fondato nel 1924 a Treviso da Ippolita Teresa Eranci: venne canonicamente eretto dal vescovo di Treviso Andrea Giacinto Longhin il 25 dicembre 1948. Ricevette il pontificio decreto di lode il 16 luglio 1970.\nAttivit\u00e0 e diffusione.\nI membri dell'istituto partecipano alla missione della Chiesa vivendo una vita evangelica nelle normali condizioni di vita: convinti che l'efficacia di ogni azione dipenda da una profonda vita interiore, i membri tengono in grande considerazione anche la preghiera contemplativa.\nNel 2008 l'istituto contava 98 membri, presenti in Italia e Brasile."}
{"id": "2163256", "revid": "729019", "url": "https://it.wikipedia.org/wiki?curid=2163256", "title": "Sociologia economica", "text": "La sociologia economica, nata agli inizi del XX secolo, presenta due momenti di particolare importanza, uno nel trentennio 1890-1920, l'altro nel periodo contemporaneo dopo gli anni 70.\nScopo della sociologia economica \u00e8 combinare le analisi degli interessi economici e delle relazioni sociali.\nNegli anni ottanta la sociologia economica ebbe un sussulto con la pubblicazione dell'opera di Mark Granovetter \"The problem of embeddedness\" (1985).\nSecondo il pensiero di Granovetter, la sociologia economica deve trattare gli argomenti fondamentali dell'economia e non limitarsi agli aspetti marginali.\nIl paradigma della sociologia economica moderna (secondo Richard Svedeberg) \u00e8 la teoria dell'embeddedness, il quale enuncia che tutte le economie sono embedded (incorporate) nelle relazioni sociali, si parler\u00e0 quindi di embeddedness forte.\nFondamentale \u00e8 anche il distinguo fra embeddedness relazionale (i legami vicini all'attore sociale) ed embeddedness strutturale (i legami lontani).\nIl concetto di interesse inteso come perseguimento dei propri obiettivi valoriali, esistenziali, economici e di sopravvivenza, rappresenta una precisa chiave di lettura della sociologia economica. Viene analizzato in versione macro, cio\u00e8 come le istituzioni rappresentano gli interessi di reti relazionali \"congelate\" e in versione micro, cio\u00e8 come gli interessi individuali si possono orientare e soddisfare attraverso l'economia intargrata nella societ\u00e0.\nEssendo una scienza sociale di recente formazione, la sociologia economica pu\u00f2 attingere da diversi campi di studio quali"}
{"id": "2163267", "revid": "42337", "url": "https://it.wikipedia.org/wiki?curid=2163267", "title": "Charlotte Louise Juliette Louvet", "text": ""}
{"id": "2163270", "revid": "6923", "url": "https://it.wikipedia.org/wiki?curid=2163270", "title": "Isole Ascrib", "text": "Le Isole Ascrib (in inglese Ascrib Islands) sono un piccolo gruppo di isole situato nel Loch Snizort, un tratto di mare compreso fra le due penisole di Waternish e Trotternish al largo della costa nord-ovest di Skye, nell'Highland, Scozia.\nLe sette isole, tutte disabitate, sono le seguenti (da nord a sud):\nAttualmente, insieme ad Isay e Loch Dunvegan, sono considerate una Zona speciale di conservazione per la presenza di colonie di riproduzione della foca comune.\nEsiste solamente un'abitazione situata sull'isola di maggiore superficie chiamata South Ascrib.\nLe isole vennero messe in vendita alla fine degli anni novanta venendo successivamente acquistate da Lord Peter Garth Palumbo."}
{"id": "2163272", "revid": "114448019", "url": "https://it.wikipedia.org/wiki?curid=2163272", "title": "Prima ascensione", "text": "Nell'alpinismo o nell'arrampicata si indica con prima ascensione la prima spedizione che raggiunge la vetta di una montagna oppure che descrive una via nuova di salita. In quest'ultimo caso si parla di \"apertura\" di una via.\nStoria.\nNella storia dell'alpinismo, a partire dalla prima ascensione alla vetta del monte Bianco avvenuta l'8 agosto 1786, hanno avuto particolare importanza le prime ascensioni delle principali vette delle Alpi. Queste prime ascensioni avvennero principalmente dall'inizio del XIX secolo e fino alla storica prima ascensione del Cervino avvenuta il 14 luglio 1865. Particolare importanza ebbero anche le prime ascensioni dei 14 ottomila, effettuate tra gli anni cinquanta e sessanta del XX secolo.\nDescrizione.\nVengono recensite le prime ascensioni delle varie montagne perch\u00e9 esse sono assimilate a delle vere esplorazioni, perch\u00e9 sovente comportano dei rischi e perch\u00e9 rappresentano un contributo importante per l'alpinista, o gli alpinisti che la effettuano. Si parla anche di prima ascensione quando viene aperta una via nuova per raggiungere la vetta.\nLa prima ascensione \u00e8 generalmente ricordata nella descrizione di una montagna o di un sito di arrampicata. Vengono generalmente distinte le prime ascensioni in solitaria, le prime ascensioni invernali, le prime ascensioni invernali in solitaria, le prime ascensioni femminili, le prime ascensioni femminili in solitaria e le prime ascensioni femminili invernali in solitaria. Inoltre, per gli ottomila o comunque le vette himalayane, si parla anche sovente di \"prima ascensione senza ossigeno\" e di \"prima ascensione in stile alpino\"."}
{"id": "2163273", "revid": "633110", "url": "https://it.wikipedia.org/wiki?curid=2163273", "title": "Vineta", "text": "Vineta (anche Jumme o Jumneta) \u00e8 una citt\u00e0 leggendaria. \u00c8 descritta come la citt\u00e0 commerciale pi\u00f9 potente della costa baltica dal X al XII secolo.\nSecondo la leggenda fu fondata nel 500 dai vichinghi norvegesi o dagli slavi.\n. Il commercio era la principale fonte di reddito, ma i guerrieri della citt\u00e0 erano mercenari e si mettevano al servizio di chiunque li pagasse per combattere per lui.\nLa storia \u00e8 raccontata in un testo del 1240 circa, la \"J\u00f3msv\u00edkinga saga\". Vineta combatt\u00e9 duramente contro il re di Svezia, Norvegia e Danimarca tra il 980 e il 1150, ritardando cos\u00ec la cristianizzazione della Scandinavia.\nLa leggenda vuole Vineta sprofondata nel mare in seguito ad un uragano, provocato, secondo testi cristiani, dalla credenza nell'immoralit\u00e0 del popolo della citt\u00e0.\nPossibile ubicazione.\nSecondo la \"J\u00f3msv\u00edkinga saga\" la citt\u00e0 si troverebbe tra la Germania e la Polonia.\nVi sono numerose ipotesi sull'ubicazione della citt\u00e0 sommersa:\nLe ricerche della citt\u00e0 sommersa sono in corso.\nIl retroterra storico e leggendario.\nVineta deve essere stata una citt\u00e0 commerciale degli slavi occidentali dell'etn\u00eca dei Wendi.\nKoserow.\nSecondo la leggenda Vineta \u00e8 sprofondata in mare di fronte a Koserow (isola di Usedom). Lo storico W. F. Gadebusch di Swinem\u00fcnde ha tratto la sua tesi sull'ubicazione di Vineta da numerose osservazioni. Gadebusch \u00e8 dell'opinione che una citt\u00e0 come Vineta, sita nella piana di Dievenow, presso un ramo della foce del fiume Oder, non avrebbe potuto accogliere nel suo porto grosse imbarcazioni, che non avrebbero avuto possibilit\u00e0 di manovra. Egli ha cercato, su queste basi, anche in altre localit\u00e0.\nDamerow.\nLo storico David Chytr\u00e4us colloca Vineta, nella sua cinquecentesca \"Chronicon Saxoniae\", al di l\u00e0 del fiume Peene, presso la localit\u00e0 di Damerow, una fortificazione di fronte a Koserow. Per Chytr\u00e4us era la terra dei Venedi che abitavano Usedom, mentre Julin su Wollin, quella dei Pomerani.\nRuden.\nUna dozzina di carte geografiche, stampate fra il 1633 ed il 1700, indicano che la sommersa Vineta si trovava ad est dell'Isola di Ruden, di fronte alla foce del Peene.\nIl teologo Bernhard Walther Marperger la descrive, verso il 1700, nel medesimo luogo. Il numero delle carte \u00e8 tuttavia privo di forza probatoria, poich\u00e9 allora erano in gran parte copiate l'una dall'altra. L'origine di questa ipotesi potrebbe trovarsi nell'alluvione del 1304, che devast\u00f2 gran parte di Ruden e del collegamento di allora con la penisola di M\u00f6nchgut a R\u00fcgen. Intanno si seppe che la parte nordoccidentale di Usedom non fu mai sede di slavi, cosicch\u00e9 questa teoria oggi \u00e8 priva di fondamento.\nJomsburg/Jumne.\nEssa coincideva forse con Jomsborg ai tempi di Aroldo I e di Sweyn I di Danimarca. La localit\u00e0 era divenuta ricca con i commerci, soprattutto con quello dell'ambra baltica.\nVerso il 970 l'inviato del Califfato di Cordova, Ibrahim ibn Yaqub, riferisce che in Pomerania vi era una grande citt\u00e0 portuale \"con dodici porte\", la cui forza militare \"sovrasta tutti i popoli nordici\". Adamo da Brema la descrive nell'XI secolo come una delle pi\u00f9 grandi e ricche citt\u00e0 d'Europa e la chiama \"citt\u00e0 di Jumne\". La definisce inoltre un punto d'incontro fra greci e barbari molto frequentato.\nPresumibilmente Vineta fu distrutta da una grossa flotta danese durante il periodo della cristianizzazione dei Venedi.\nWolin.\nSecondo il pomerano Rudolf Virchow la citt\u00e0 di Wolin era stata mille anni prima una citt\u00e0 ricca e potente, popolata da diecimila abitanti. Virchow era convinto che Vineta fosse Wolin. Pare che gli scavi condotti da archeologi tedeschi e polacchi fin dagli anni trenta nella citt\u00e0 e dagli anni cinquanta nelle tombe ad essa connesse confermino questa tesi.\nEssi provano, che in prossimit\u00e0 della citt\u00e0 di Wolin, dal X fino al XII secolo si trovava col\u00e0 un'importante piazza per commerci navali con un corrispondente, grosso insediamento abitativo.\nBarth.\nSecondo una tesi moderna, Vineta si trovava presso Barth (Goldmann e Wermusch). In base a questa teoria, il fiume Peene prima non sfociava nello Stettiner Haff. Un ramo della foce dell'Oder doveva sfociare fra Anklam e Demmin. Questo ramo, oggi non pi\u00f9 esistente, avrebbe potuto scorrere dal ramo principale dell'Oder oltre la Welse, il bassopiano della Uecker e della Randow, i Friedl\u00e4nder Gro\u00dfe Wiese, attraverso la valle del Gro\u00dfer Landgraben e del Tollense, nei pressi di Friedland e Demmin (Demmin era una citt\u00e0 anseatica) e, oltre al Peene, formare un fiume navigabile. Un grossolano esame dei rapporti dei livelli confermerebbe questa ipotesi, secondo la quale Barth coinciderebbe con l'antica Vineta. Tuttavia non ne sono state fino ad ora fornite prove archeologiche. Notizie del XVI e XVII secolo non possono essere viste come conferme assolute."}
{"id": "2163279", "revid": "1305772", "url": "https://it.wikipedia.org/wiki?curid=2163279", "title": "Exaile", "text": "Exaile \u00e8 un lettore multimediale libero per GNU/Linux e sistemi operativi Unix-like e basato sulle librerie GTK+.\n\u00c8 scritto usando PyGTK, un insieme di comandi per Python del toolkit GTK+ e trae ispirazione da Amarok 1.4, famoso lettore multimediale per KDE.\n\u00c8 un'applicazione estremamente leggera e comoda, che permette di ascoltare la musica dal proprio hard disk o in streaming via internet.\nAnche se il \"port\" ufficiale su Windows \u00e8 al momento in fase di sviluppo, si pu\u00f2 usare Exaile anche su altri ambienti (Microsoft Windows e macOS).\nFunzioni.\nExaile include molte delle funzioni che ha anche Amarok:\nPlugin e temi.\nLe funzionalit\u00e0 di Exaile possono essere estese, attraverso l'installazione di molti plugin; anche l'aspetto del lettore \u00e8 configurabile aggiungendo temi."}
{"id": "2163284", "revid": "287204", "url": "https://it.wikipedia.org/wiki?curid=2163284", "title": "Episodi di Dirty Sexy Money (seconda stagione)", "text": "La seconda stagione della serie televisiva Dirty Sexy Money \u00e8 stata trasmessa negli Stati Uniti per la prima volta dall'emittente ABC dal 1\u00ba ottobre 2008 all'8 agosto 2009.\nIn Italia, \u00e8 stata trasmessa in prima visione sul canale satellitare Fox dal 27 febbraio al 10 aprile 2009.\nL'episodio numero sette era stato in un primo momento cancellato durante la messa in onda negli USA. In seguito, \u00e8 stata presa la decisione di trasmetterlo tra il numero 10 e il numero 11. Anche in Italia \u00e8 stato trasmesso nella stessa posizione degli USA. Tuttavia, la sua posizione cronologicamente ideale rimane essere quella originale di settimo episodio."}
{"id": "2163287", "revid": "287204", "url": "https://it.wikipedia.org/wiki?curid=2163287", "title": "Senario giambico", "text": "Il senario giambico \u00e8 un verso della poesia latina formato da sei \"metra\" giambici, ciascuno formato a sua volta da un piede giambico. Derivato dal trimetro giambico greco, fu in prevalenza utilizzato nel teatro latino arcaico tragico e comico (Terenzio e Plauto), dove fu poi sostituito dal trimetro giambico latino. In epoca classica fu adoperato da Fedro nella stesura delle sue \"Fabulae\", per poi scomparire quasi definitivamente; \u00e8 infatti attestato solo in un passo di Apuleio e nel \"Ludus septem sapientium\" di Decimo Magno Ausonio. Lo schema metrico \u00e8 il seguente:\nx \u2014 | x \u2014 | x \u2014 | x \u2014 | x \u2014 | \u222a x\nA differenza del trimetro giambico, il senario \u00e8 formato da sei \"metra\" costituiti da un unico piede giambico, ed \u00e8 dunque definibile come un verso costruito \"\" (\"kat\u00e0 p\u00f2da\").\nNei primi cinque piedi la sillaba breve del giambo ovvero l'elemento dispari, \u00e8 ancipite, rappresentata dal simbolo X, e pertanto pu\u00f2 essere sostituita da una lunga \"irrazionale\" o da due brevi; la lunga del giambo (elemento pari) invece pu\u00f2 essere risolta solo dalle due brevi equivalenti (sostituzione razionale). Gli elementi pari guidano il ritmo del verso \"di tipo ascendente\", e corrispondono ai cosiddetti tempi forti.\nPertanto ognuno dei primi cinque piedi del senario pu\u00f2 assumere uno di questi aspetti:\nParticolarmente rigide sono le regole metriche adottate, nell'utilizzo del senario giambico, da Fedro, che si rifece alle regole della versificazione giambico-trocaica cui aggiunse alcune particolari restrizioni supplementari e l'uso diffuso della cesura semiquinaria, raramente sostituita dalla semisettenaria."}
{"id": "2163288", "revid": "33689", "url": "https://it.wikipedia.org/wiki?curid=2163288", "title": "Flavio Siagrio", "text": "Biografia.\nSiagrio era cognato di Teodosio I, probabilmente in quanto fratello di Elia Flaccilla. Appartenente alla famiglia dei Syagrii, ebbe un parente che fece carriera in contemporanea con lui, Flavio Afranio Siagrio.\nFu proconsole d'Africa nel 379 e console per il 381, anno in cui fu anche prefetto del pretorio d'Italia."}
{"id": "2163304", "revid": "767487", "url": "https://it.wikipedia.org/wiki?curid=2163304", "title": "Ernst Fabricius", "text": "Biografia.\nErnst Fabricius fece i suoi studi universitari a Strasburgo, laureandosi nel 1881; ottenne un dottorato sull'architettura greca all'universit\u00e0 di Bonn. Fra i suoi insegnanti si ricordano Adolf Michaelis, Rudolf Sch\u00f6ll, Heinrich Nissen e Hermann Usener. Come borsista dell'Istituto archeologico germanico ebbe la possibilit\u00e0 di visitare, assieme al geografo Heinrich Kiepert, numerosi paesi del Mediterraneo, soprattutto Italia, Grecia e Asia Minore. Nel 1886 divenne \"Privatdozent\" di filologia classica, archeologia e storia antica all'universit\u00e0 di Berlino. Aument\u00f2 da allora i lavori all'estero con soggiorni pi\u00f9 lunghi in Grecia e Asia Minore in campagne di scavo a Pergamo, Lesbo, Samo e Creta.\nDa 1888 fino al suo pensionamento (1926) \u00e8 stato professore di storia antica alla \"Albert-Ludwigs-Universit\u00e4t Freiburg\", l'universit\u00e0 di Friburgo in Brisgovia. Dell'universit\u00e0 della Friburgo tedesca Fabricius fu preside di facolt\u00e0, rettore (1810-11) e presidente della commissione per la costruzione della nuova universit\u00e0. Nel 1902 ricevette la nomina a presidente della \"Reichslimeskommission\", la Commissione per il Limes germanico-retico.\nErnst Fabricius svolse anche una intensa attivit\u00e0 politica. Fece parte dal 1913 a 1918 del \"Badische St\u00e4ndeversammlung\", il parlamento del Baden. Ernst Fabricius era un sostenitore del colonialismo tedesco e del Pangermanismo. Per molti anni fu ell'associazione pangermanista \"Volksbund f\u00fcr das Deutschtum im Ausland\" (Lega popolare per il germanismo all'estero), di cui divenne presidente nel 1920.\nFabricius collabor\u00f2 con Federico Halbherr della \"Missione archeologica italiana\" a Creta, nell'interpretazione della grande iscrizione contenente le \"Leggi di Gortina\" sul diritto di famiglia."}
{"id": "2163305", "revid": "330270", "url": "https://it.wikipedia.org/wiki?curid=2163305", "title": "Darryl Zanuck", "text": ""}
{"id": "2163310", "revid": "2044019", "url": "https://it.wikipedia.org/wiki?curid=2163310", "title": "Mike Judge", "text": "Inoltre ha scritto e diretto le pellicole \"Beavis &amp; Butt-Head alla conquista dell'America\", \"Impiegati... Male!\" e \"Idiocracy\", ed ha anche in mente di fare un film animato su \"King of the Hill\". \u00c8 anche il creatore della serie tv \"Silicon Valley\".\nDoppiatori italiani.\nNelle versioni in italiano dei suoi lavori, Mike Judge \u00e8 stato doppiato da:\nDa doppiatore \u00e8 sostituito da:"}
{"id": "2163315", "revid": "115751", "url": "https://it.wikipedia.org/wiki?curid=2163315", "title": "I Giochi olimpici", "text": ""}
{"id": "2163316", "revid": "115751", "url": "https://it.wikipedia.org/wiki?curid=2163316", "title": "Giochi olimpici 1896", "text": ""}
{"id": "2163317", "revid": "115751", "url": "https://it.wikipedia.org/wiki?curid=2163317", "title": "Giochi olimpici 1900", "text": ""}
{"id": "2163318", "revid": "115751", "url": "https://it.wikipedia.org/wiki?curid=2163318", "title": "II Giochi olimpici", "text": ""}
{"id": "2163319", "revid": "115751", "url": "https://it.wikipedia.org/wiki?curid=2163319", "title": "Giochi olimpici 1904", "text": ""}
{"id": "2163320", "revid": "115751", "url": "https://it.wikipedia.org/wiki?curid=2163320", "title": "III Giochi olimpici", "text": ""}
{"id": "2163322", "revid": "115751", "url": "https://it.wikipedia.org/wiki?curid=2163322", "title": "IV Giochi olimpici", "text": ""}
{"id": "2163323", "revid": "115751", "url": "https://it.wikipedia.org/wiki?curid=2163323", "title": "Giochi olimpici 1908", "text": ""}
{"id": "2163326", "revid": "115751", "url": "https://it.wikipedia.org/wiki?curid=2163326", "title": "V Giochi olimpici", "text": ""}
{"id": "2163327", "revid": "115751", "url": "https://it.wikipedia.org/wiki?curid=2163327", "title": "Giochi olimpici 1912", "text": ""}
{"id": "2163328", "revid": "115751", "url": "https://it.wikipedia.org/wiki?curid=2163328", "title": "Olimpiadi 1916", "text": ""}
{"id": "2163329", "revid": "115751", "url": "https://it.wikipedia.org/wiki?curid=2163329", "title": "Giochi olimpici 1916", "text": ""}
{"id": "2163330", "revid": "115751", "url": "https://it.wikipedia.org/wiki?curid=2163330", "title": "VI Giochi olimpici", "text": ""}
{"id": "2163331", "revid": "115751", "url": "https://it.wikipedia.org/wiki?curid=2163331", "title": "VII Giochi olimpici", "text": ""}
{"id": "2163332", "revid": "115751", "url": "https://it.wikipedia.org/wiki?curid=2163332", "title": "Giochi olimpici 1920", "text": ""}
{"id": "2163333", "revid": "115751", "url": "https://it.wikipedia.org/wiki?curid=2163333", "title": "VIII Giochi olimpici", "text": ""}
{"id": "2163334", "revid": "115751", "url": "https://it.wikipedia.org/wiki?curid=2163334", "title": "Giochi olimpici 1924", "text": ""}
{"id": "2163335", "revid": "1543377", "url": "https://it.wikipedia.org/wiki?curid=2163335", "title": "Donn Cambern", "text": "Ottenne una laurea in musica all'Universit\u00e0 della California, Los Angeles. Attualmente ha la sua residenza presso l'American Film Institute. I suoi migliori montaggi furono in \"Easy Rider\" nel 1969 e in \"All'inseguimento della pietra verde\" nel 1984, per il quale fu nominato per un Oscar al miglior montaggio. Fece anche \"L'ultimo spettacolo\" nel 1971. Dopo essere stato informato del fatto che al \"Motion Picture Editors Guild\" era necessario un editore, si sugger\u00ec Cambern. Cambern \u00e8 spesso ricordato per la sequenza finale del film di Robert Wise Hindenburg, in cui Cambern riesce a tenere il soffiaggio di Hindenburg per quasi 10 minuti quando l'effettivo evento sarebbe durato poco pi\u00f9 di 37 secondi. Cambern fu eletto come membro dell'American Cinema Editors. Inoltre fu 2 volte (1990-1994, 1997-1999) come vicepresidente del Consiglio dei Governatori per l'Academy of Motion Picture Arts and Sciences. "}
{"id": "2163339", "revid": "115751", "url": "https://it.wikipedia.org/wiki?curid=2163339", "title": "IX Giochi olimpici", "text": ""}
{"id": "2163340", "revid": "115751", "url": "https://it.wikipedia.org/wiki?curid=2163340", "title": "Giochi olimpici 1928", "text": ""}
{"id": "2163342", "revid": "115751", "url": "https://it.wikipedia.org/wiki?curid=2163342", "title": "Giochi olimpici 1932", "text": ""}
{"id": "2163343", "revid": "115751", "url": "https://it.wikipedia.org/wiki?curid=2163343", "title": "X Giochi olimpici", "text": ""}
{"id": "2163344", "revid": "115751", "url": "https://it.wikipedia.org/wiki?curid=2163344", "title": "XI Giochi olimpici", "text": ""}
{"id": "2163345", "revid": "115751", "url": "https://it.wikipedia.org/wiki?curid=2163345", "title": "Giochi olimpici 1936", "text": ""}
{"id": "2163346", "revid": "115751", "url": "https://it.wikipedia.org/wiki?curid=2163346", "title": "Giochi olimpici 1940", "text": ""}
{"id": "2163347", "revid": "115751", "url": "https://it.wikipedia.org/wiki?curid=2163347", "title": "XII Giochi olimpici", "text": ""}
{"id": "2163348", "revid": "115751", "url": "https://it.wikipedia.org/wiki?curid=2163348", "title": "Olimpiadi 1940", "text": ""}
{"id": "2163349", "revid": "115751", "url": "https://it.wikipedia.org/wiki?curid=2163349", "title": "XIII Giochi olimpici", "text": ""}
{"id": "2163350", "revid": "115751", "url": "https://it.wikipedia.org/wiki?curid=2163350", "title": "Olimpiadi 1944", "text": ""}
{"id": "2163351", "revid": "115751", "url": "https://it.wikipedia.org/wiki?curid=2163351", "title": "Giochi olimpici 1944", "text": ""}
{"id": "2163352", "revid": "115751", "url": "https://it.wikipedia.org/wiki?curid=2163352", "title": "XIV Giochi olimpici", "text": ""}
{"id": "2163353", "revid": "115751", "url": "https://it.wikipedia.org/wiki?curid=2163353", "title": "Giochi olimpici 1948", "text": ""}
{"id": "2163354", "revid": "115751", "url": "https://it.wikipedia.org/wiki?curid=2163354", "title": "XV Giochi olimpici", "text": ""}
{"id": "2163355", "revid": "115751", "url": "https://it.wikipedia.org/wiki?curid=2163355", "title": "Giochi olimpici 1952", "text": ""}
{"id": "2163356", "revid": "115751", "url": "https://it.wikipedia.org/wiki?curid=2163356", "title": "XVI Giochi olimpici", "text": ""}
{"id": "2163357", "revid": "115751", "url": "https://it.wikipedia.org/wiki?curid=2163357", "title": "Giochi olimpici 1956", "text": ""}
{"id": "2163358", "revid": "115751", "url": "https://it.wikipedia.org/wiki?curid=2163358", "title": "XVII Giochi olimpici", "text": ""}
{"id": "2163359", "revid": "115751", "url": "https://it.wikipedia.org/wiki?curid=2163359", "title": "Giochi olimpici 1960", "text": ""}
{"id": "2163360", "revid": "115751", "url": "https://it.wikipedia.org/wiki?curid=2163360", "title": "Giochi olimpici 1964", "text": ""}
{"id": "2163361", "revid": "115751", "url": "https://it.wikipedia.org/wiki?curid=2163361", "title": "XVIII Giochi olimpici", "text": ""}
{"id": "2163362", "revid": "115751", "url": "https://it.wikipedia.org/wiki?curid=2163362", "title": "Giochi olimpici 1968", "text": ""}
{"id": "2163363", "revid": "115751", "url": "https://it.wikipedia.org/wiki?curid=2163363", "title": "XIX Giochi olimpici", "text": ""}
{"id": "2163364", "revid": "115751", "url": "https://it.wikipedia.org/wiki?curid=2163364", "title": "XX Giochi olimpici", "text": ""}
{"id": "2163365", "revid": "115751", "url": "https://it.wikipedia.org/wiki?curid=2163365", "title": "Giochi olimpici 1972", "text": ""}
{"id": "2163367", "revid": "115751", "url": "https://it.wikipedia.org/wiki?curid=2163367", "title": "XXI Giochi olimpici", "text": ""}
{"id": "2163368", "revid": "115751", "url": "https://it.wikipedia.org/wiki?curid=2163368", "title": "Giochi olimpici 1976", "text": ""}
{"id": "2163369", "revid": "115751", "url": "https://it.wikipedia.org/wiki?curid=2163369", "title": "Giochi olimpici 1980", "text": ""}
{"id": "2163370", "revid": "115751", "url": "https://it.wikipedia.org/wiki?curid=2163370", "title": "XXII Giochi olimpici", "text": ""}
{"id": "2163374", "revid": "115751", "url": "https://it.wikipedia.org/wiki?curid=2163374", "title": "XXIII Giochi olimpici", "text": ""}
{"id": "2163375", "revid": "115751", "url": "https://it.wikipedia.org/wiki?curid=2163375", "title": "Giochi olimpici 1984", "text": ""}
{"id": "2163376", "revid": "115751", "url": "https://it.wikipedia.org/wiki?curid=2163376", "title": "XXIV Giochi olimpici", "text": ""}
{"id": "2163377", "revid": "115751", "url": "https://it.wikipedia.org/wiki?curid=2163377", "title": "Giochi olimpici 1988", "text": ""}
{"id": "2163378", "revid": "115751", "url": "https://it.wikipedia.org/wiki?curid=2163378", "title": "XXV Giochi olimpici", "text": ""}
{"id": "2163379", "revid": "115751", "url": "https://it.wikipedia.org/wiki?curid=2163379", "title": "Giochi olimpici 1992", "text": ""}
{"id": "2163380", "revid": "115751", "url": "https://it.wikipedia.org/wiki?curid=2163380", "title": "XXVI Giochi olimpici", "text": ""}
{"id": "2163381", "revid": "115751", "url": "https://it.wikipedia.org/wiki?curid=2163381", "title": "Giochi olimpici 1996", "text": ""}
{"id": "2163382", "revid": "115751", "url": "https://it.wikipedia.org/wiki?curid=2163382", "title": "XXVII Giochi olimpici", "text": ""}
{"id": "2163383", "revid": "115751", "url": "https://it.wikipedia.org/wiki?curid=2163383", "title": "Giochi olimpici 2000", "text": ""}
{"id": "2163384", "revid": "115751", "url": "https://it.wikipedia.org/wiki?curid=2163384", "title": "XXVIII Giochi olimpici", "text": ""}
{"id": "2163385", "revid": "115751", "url": "https://it.wikipedia.org/wiki?curid=2163385", "title": "Giochi olimpici 2004", "text": ""}
{"id": "2163388", "revid": "115751", "url": "https://it.wikipedia.org/wiki?curid=2163388", "title": "XXIX Giochi olimpici", "text": ""}
{"id": "2163391", "revid": "115751", "url": "https://it.wikipedia.org/wiki?curid=2163391", "title": "XXX Giochi olimpici", "text": ""}
{"id": "2163393", "revid": "135224", "url": "https://it.wikipedia.org/wiki?curid=2163393", "title": "Grande gluteo", "text": ""}
{"id": "2163394", "revid": "115751", "url": "https://it.wikipedia.org/wiki?curid=2163394", "title": "Giochi olimpici di Albertville", "text": ""}
{"id": "2163396", "revid": "115751", "url": "https://it.wikipedia.org/wiki?curid=2163396", "title": "Olimpiadi di Calgary", "text": ""}
{"id": "2163397", "revid": "115751", "url": "https://it.wikipedia.org/wiki?curid=2163397", "title": "Giochi olimpici di Calgary", "text": ""}
{"id": "2163398", "revid": "767487", "url": "https://it.wikipedia.org/wiki?curid=2163398", "title": "Pictures Live! - Live at Christmas Time Brighton 12th December 2008", "text": "Pictures Live! - Live at Christmas Time Brighton 12th December 2008 \u00e8 un album dal vivo della rock band inglese Status Quo, pubblicato nel dicembre del 2008.\nIl disco.\nQuesto CD \u00e8 stato messo in vendita sul posto a partire da 10 minuti dalla fine del concerto, oppure su prenotazione e spedizione per posta.\nTracce.\nDisco 1\nDisco 2"}
{"id": "2163399", "revid": "115751", "url": "https://it.wikipedia.org/wiki?curid=2163399", "title": "Olimpiadi di Chamonix-Mont-Blanc", "text": ""}
{"id": "2163400", "revid": "115751", "url": "https://it.wikipedia.org/wiki?curid=2163400", "title": "Giochi olimpici di Chamonix-Mont-Blanc", "text": ""}
{"id": "2163401", "revid": "115751", "url": "https://it.wikipedia.org/wiki?curid=2163401", "title": "Chamonix-Mont-Blanc 1924", "text": ""}
{"id": "2163402", "revid": "135224", "url": "https://it.wikipedia.org/wiki?curid=2163402", "title": "Tricipite della sura", "text": ""}
{"id": "2163403", "revid": "115751", "url": "https://it.wikipedia.org/wiki?curid=2163403", "title": "Olimpiadi di Garmisch-Partenkirchen", "text": ""}
{"id": "2163404", "revid": "1305772", "url": "https://it.wikipedia.org/wiki?curid=2163404", "title": "Giochi olimpici di Garmisch-Partenkirchen", "text": "L'espressione Giochi olimpici di Garmisch-Partenkirchen pu\u00f2 essere riferita a quattro diverse edizioni dei Giochi olimpici estivi ospitate dalla citt\u00e0 di Garmisch-Partenkirchen, in Germania:"}
{"id": "2163405", "revid": "115751", "url": "https://it.wikipedia.org/wiki?curid=2163405", "title": "Garmisch-Partenkirchen 1936", "text": ""}
{"id": "2163406", "revid": "115751", "url": "https://it.wikipedia.org/wiki?curid=2163406", "title": "Olimpiadi di Grenoble", "text": ""}
{"id": "2163407", "revid": "115751", "url": "https://it.wikipedia.org/wiki?curid=2163407", "title": "Giochi olimpici di Grenoble", "text": ""}
{"id": "2163408", "revid": "115751", "url": "https://it.wikipedia.org/wiki?curid=2163408", "title": "Olimpiadi di Lillehammer", "text": ""}
{"id": "2163409", "revid": "115751", "url": "https://it.wikipedia.org/wiki?curid=2163409", "title": "Giochi olimpici di Lillehammer", "text": ""}
{"id": "2163410", "revid": "767487", "url": "https://it.wikipedia.org/wiki?curid=2163410", "title": "Pictures Live! - Live at Christmas Time Birmingham NEC 22nd December 2008", "text": "Pictures Live! - Live at Christmas Time Birmingham NEC 22nd December 2008 \u00e8 un album dal vivo della rock band inglese Status Quo, pubblicato nel dicembre del 2008.\nIl disco.\nQuesto CD \u00e8 stato messo in vendita sul posto a partire da 10 minuti dalla fine del concerto, oppure su prenotazione e spedizione per posta.\nTracce.\nDisco 1\nDisco 2"}
{"id": "2163411", "revid": "115751", "url": "https://it.wikipedia.org/wiki?curid=2163411", "title": "Giochi olimpici 1994", "text": ""}
{"id": "2163412", "revid": "115751", "url": "https://it.wikipedia.org/wiki?curid=2163412", "title": "Olimpiadi 1994", "text": ""}
{"id": "2163413", "revid": "767487", "url": "https://it.wikipedia.org/wiki?curid=2163413", "title": "Glory Times", "text": "Glory Times \u00e8 una compilation prodotta dalla band trip hop inglese Portishead ed uscita nel 1995.\nIl disco.\nIl disco contiene una serie di remix di brani del loro primo album \"Dummy\" come \"Sour times\" e \"Glory box\", e alcuni pezzi utilizzati per il cortometraggio da loro prodotto \"To Kill a Dead Man\"."}
{"id": "2163414", "revid": "135224", "url": "https://it.wikipedia.org/wiki?curid=2163414", "title": "Gastrocnemio", "text": ""}
{"id": "2163416", "revid": "115751", "url": "https://it.wikipedia.org/wiki?curid=2163416", "title": "Olimpiadi di Vancouver", "text": ""}
{"id": "2163417", "revid": "115751", "url": "https://it.wikipedia.org/wiki?curid=2163417", "title": "Giochi olimpici di Vancouver", "text": ""}
{"id": "2163418", "revid": "115751", "url": "https://it.wikipedia.org/wiki?curid=2163418", "title": "Giochi olimpici 2010", "text": ""}
{"id": "2163422", "revid": "115751", "url": "https://it.wikipedia.org/wiki?curid=2163422", "title": "Olimpiadi di Torino", "text": ""}
{"id": "2163423", "revid": "115751", "url": "https://it.wikipedia.org/wiki?curid=2163423", "title": "Giochi olimpici di Torino", "text": ""}
{"id": "2163424", "revid": "115751", "url": "https://it.wikipedia.org/wiki?curid=2163424", "title": "Giochi olimpici 2006", "text": ""}
{"id": "2163425", "revid": "115751", "url": "https://it.wikipedia.org/wiki?curid=2163425", "title": "Olimpiadi 2006", "text": ""}
{"id": "2163427", "revid": "115751", "url": "https://it.wikipedia.org/wiki?curid=2163427", "title": "Olimpiadi di Squaw Valley", "text": ""}
{"id": "2163428", "revid": "115751", "url": "https://it.wikipedia.org/wiki?curid=2163428", "title": "Giochi olimpici di Squaw Valley", "text": ""}
{"id": "2163429", "revid": "115751", "url": "https://it.wikipedia.org/wiki?curid=2163429", "title": "Giochi olimpici 2014", "text": ""}
{"id": "2163430", "revid": "115751", "url": "https://it.wikipedia.org/wiki?curid=2163430", "title": "Olimpiadi 2014", "text": ""}
{"id": "2163431", "revid": "1522738", "url": "https://it.wikipedia.org/wiki?curid=2163431", "title": "Scoutball", "text": ""}
{"id": "2163432", "revid": "115751", "url": "https://it.wikipedia.org/wiki?curid=2163432", "title": "Olimpiadi di Sarajevo", "text": ""}
{"id": "2163433", "revid": "115751", "url": "https://it.wikipedia.org/wiki?curid=2163433", "title": "Giochi olimpici di Sarajevo", "text": ""}
{"id": "2163435", "revid": "115751", "url": "https://it.wikipedia.org/wiki?curid=2163435", "title": "Sankt Moritz 1928", "text": ""}
{"id": "2163437", "revid": "115751", "url": "https://it.wikipedia.org/wiki?curid=2163437", "title": "Olimpiadi di Salt Lake City", "text": ""}
{"id": "2163438", "revid": "115751", "url": "https://it.wikipedia.org/wiki?curid=2163438", "title": "Giochi olimpici di Salt Lake City", "text": ""}
{"id": "2163439", "revid": "115751", "url": "https://it.wikipedia.org/wiki?curid=2163439", "title": "Giochi olimpici 2002", "text": ""}
{"id": "2163440", "revid": "115751", "url": "https://it.wikipedia.org/wiki?curid=2163440", "title": "Olimpiadi 2002", "text": ""}
{"id": "2163441", "revid": "15756", "url": "https://it.wikipedia.org/wiki?curid=2163441", "title": "Pietro Navarro", "text": "In cambio dei suoi servigi militari per la conquista del Regno di Napoli, il re Ferdinando \"Il Cattolico\" gli concesse, nel 1507, il titolo di conte di Alvito, capoluogo della relativa Contea, che tuttavia gli venne revocata, dallo stesso sovrano, nel 1515, per tradimento, essendo passato tra le file di Francesco I di Francia. Il suo nome \u00e8 legato, in particolar modo, al perfezionamento e all'utilizzazione di speciali mine di polvere esplosiva, con le quali espugn\u00f2, tra le altre fortezze, il Castel Nuovo e il Castel dell'Ovo di Napoli.\nBiografia.\nI primi quarant'anni.\nIl suo cognome deriva dalla Navarra (in Spagna), ove si trova il comune di Garde, suo probabile luogo di nascita. Di umili origini, fino ai primi anni Ottanta del XV secolo non si hanno notizie certe della sua attivit\u00e0, ma sembra che, dopo aver praticato la pastorizia transumante, si fosse imbarcato come marinaio.\nSecondo il profilo delineatone da Benedetto Croce, Navarro arriv\u00f2 in Italia trovando impiego come staffiere del cardinale Giovanni d'Aragona, quartogenito di Ferrante I e di Isabella di Chiaromonte, che dal 1472 godette dei privilegi legati al monastero di Huesca. Successivamente, egli si arruol\u00f2 nell'esercito fiorentino comandato da Pietro del Monte. Tra le file medicee partecip\u00f2, il 14 aprile 1487, alla battaglia della Lunigiana, contro Genova, per il predominio sulla citt\u00e0 di Sarzana. \u00c8 in questo frangente che il militare spagnolo avrebbe utilizzato, per la prima volta, le mine. Per\u00f2, secondo Giovanni Targioni Tozzetti ed altri autori, italiani e spagnoli, che si sono rifatti in particolare a Paolo Giovio e alla \"Historia d'Italia\" del Guicciardini, i primi ad averle utilizzate sarebbero stati invece i genovesi, nelle cui fila avrebbe inizialmente militato lo stesso Navarro, per tentare di espugnare la Fortezza di Sarzanello; in seguito, impadronendosi dell'invenzione, il condottiero ne avrebbe studiato le caratteristiche e perfezionato l'effetto, questa volta sul fronte opposto, cio\u00e8 con i fiorentini, nell'ambito della ricordata \"guerra di \"Serrezzana\"\". Da segnalare anche che nello stesso periodo alcune fonti spagnole ne registrerebbero le gesta in Spagna, dove Navarro avrebbe ugualmente mostrato la sua arte delle mine nella presa di V\u00e9lez-M\u00e1laga, di cui, peraltro, sarebbe stato nominato Governatore.\nDopo gli scontri di Sarzana, comunque, egli torn\u00f2 a veleggiare in mare, per difendere le coste siciliane dai pirati barbareschi, finendo per diventare lui stesso una sorta di corsaro. In tal senso alcuni autori, fra cui - soprattutto - Pietro Bembo, che fu in corrispondenza con Navarro, lo vorrebbero intorno al 1497 al servizio del famigerato marchese di Crotone Antonio Centelles, con assalti in particolare alle imbarcazioni veneziane, tanto che il Senato della \"Serenissima\" sarebbe stato costretto ad inviargli contro una flotta, che lo avrebbe costretto alla ritirata presso Roccella Jonica. Tuttavia, le notizie circa i rapporti tra Navarro e il Centelles, messe in dubbio anche dalle fonti spagnole, apparirebbero in contrasto con la biografia del marchese di Crotone, che in quel periodo era gi\u00e0 stato \"esiliato\" a Napoli, se non addirittura morto. Oltretutto, poco pi\u00f9 tardi, com'\u00e8 noto, Navarro sar\u00e0 d'aiuto alla stessa Venezia nelle isole ioniche.\nLe fortezze minate.\nLe sue tracce ricomparvero, infatti, ai prodomi della seconda guerra d'Italia, al fianco di Consalvo di Cordova, per la difesa delle isole dell'arcipelago greco, quali Corf\u00f9, Zante e Cefalonia, dagli assalti dei turchi. Proprio a Cefalonia, alla fine dell'anno 1500, Navarro utilizza le sue mine per attaccare, ed espugnare, la fortezza di San Giorgio. Questa sua specialit\u00e0 \u00e8 stata messa in rilievo anche da Massimo D'Azeglio, che, a proposito della Disfida di Barletta, lo ricordava nei termini seguenti: \u00abNella turba che seguiva si notava dall'aspetto accigliato e robusto Pedro Navarro, inventore delle mine, usate con tanta fortuna all'espugnazione di Castel dell'Uovo\u00bb. All'inizio del Cinquecento sempre al seguito del \"Gran Capitano\", infatti, dal mare alla terra ferma senza soluzione di continuit\u00e0, volse alla conquista del Regno di Napoli.\nIl nuovo conflitto era conseguenza della sottoscrizione del trattato segreto di Granada (1500), in base al quale Luigi XII e Ferdinando \"Il Cattolico\" si erano spartiti il dominio, rispettivamente, su Campania e Abruzzo e su Puglia e Calabria, ma non avevano tenuto conto della Capitanata e della Basilicata (che erano state smembrate da Puglia e Calabria), province che, quindi, divennero il campo delle rivendicazioni di entrambi i contendenti. La spedizione degli spagnoli part\u00ec dalla Puglia, coinvolgendo per prima Manfredonia all'inizio del marzo 1502. Dopodich\u00e9, mentre Consalvo si diresse a Barletta, Navarro, ormai capitano di fanteria, accorse alla difesa di Canosa, dove fu assediato dai francesi guidati dal duca di Nemours. Uscitone illeso, sconfitto ma non vinto, si ricongiunse con il \"Gran Capitano\" a Barletta, ove il 13 febbraio 1503 si tenne la celebre disfida, per partecipare il successivo 28 aprile alla battaglia di Cerignola (in cui mor\u00ec il comandante francese), che di fatto spian\u00f2 la strada all'avanzata spagnola verso Napoli: l'entrata nella citt\u00e0 partenopea si verific\u00f2, infatti, il 28 maggio dello stesso 1503. Qui Navarro, grazie all'uso della sua invenzione, riusc\u00ec a farsi breccia prima alla Torre di San Vincenzo e poi a Castel Nuovo, che fu minato fra l'11 e il 12 giugno. Stessa sorte tocc\u00f2 il 2 luglio a Castel dell'Ovo. Ma ecco come Cantalicio narra l'impresa:\nPoco pi\u00f9 tardi, nell'alveo della decisiva battaglia del Garigliano (1503), il condottiero espugner\u00e0 anche le fortezze di Roccaguglielma, di Montecassino, di Roccasecca e, infine, di Gaeta, che capitol\u00f2 il 1\u00ba gennaio 1504, chiudendo la seconda campagna italiana.\nLa parentesi comitale.\nGrazie ai meriti acquisiti combattendo per la conquista del Regno di Napoli, Navarro fu fatto nobile. Infatti, con privilegio del 25 maggio 1507, Ferdinando II d'Aragona gli concesse la Contea di Alvito. Secondo la ricostruzione di Domenico Santoro, Navarro, impegnato contro i mori nella costa maghrebina, non pot\u00e9 curarsi direttamente del territorio alvitano, lasciandolo nelle mani di un governatore e di un giudice, i quali, per\u00f2, si sarebbero resi interpreti di numerosi soprusi ai danni della popolazione, tanto che nel 1510 un gruppo di atinati dovette chiedere udienza al condottiero spagnolo, recandosi sino a Tripoli.\nNavarro, infatti, dopo aver espugnato le fortezze napoletane, era tornato in Spagna: nominato generale, fu messo a capo di una flotta che aveva il compito di difendere le coste dagli attacchi dei pirati, spingendosi anche in Africa, dove nel 1505 espugn\u00f2 Mers-el-K\u00e9bir, che per gli spagnoli era strategica per i collegamenti con Orano, e nel giugno 1508 il \"Pignon\" di Velez, un isolotto roccioso, oggi unito alla costa marocchina, che poteva costituire un'ottima base logistica, oltre che di rinforzo a Melilla. Nell'autunno del 1509, partito da Cartagena al comando della spedizione organizzata in Africa dal celebre cardinale Jim\u00e9nez de Cisneros, il condottiero riusc\u00ec a espugnare nell'ordine Orano (di cui venne fatto governatore) il 17 maggio, Bugia il 6 gennaio 1510 e, infine, nel luglio seguente, anche Tripoli: \u00abera un eroe anfibio - ha scritto lo storico Domenico Perrero - con uguali disposizioni per comandare una squadra in un combattimento, come per guidare un esercito alla battaglia\u00bb.\nLa conquista spagnola di Tripoli, culminata il 25 luglio, aveva determinato circa 5000 vittime fra i musulmani. Nell'agosto successivo, Navarro tent\u00f2 di levare ai corsari barbareschi anche l'isola tunisina di Gerbi, ma la fortuna non gli arrise, per cui torn\u00f2 a Tripoli, facendo avanti e indietro con la Sicilia, cui era stata strettamente legata l'amministrazione e il mantenimento della roccaforte maghrebina.\nSta di fatto che, a distanza di otto anni dall'investitura del titolo comitale, e pi\u00f9 precisamente il 22 dicembre 1515, Ferdinando \"Il Cattolico\" revoc\u00f2 la concessione, ponendo la Contea di Alvito nei domini di Raimondo de Cardona. Tale revoca fu determinata dall'infedelt\u00e0 di Navarro. In effetti, a seguito dell'adesione alla Lega Santa, e dopo aver combattuto nel maggio 1511 a Bologna, dove per\u00f2 le mine non sarebbero riuscite a provocare gli effetti sperati a causa dell'umidit\u00e0 del terreno, il condottiero era caduto prigioniero dell'esercito francese comandato da Gastone de Foix-Nemours durante la nota battaglia di Ravenna dell'11 aprile 1512. Ma, a differenza di altri compagni catturati, fra i quali Fabrizio Colonna ed Fernando Francesco d'Avalos, Navarro - su cui \u00abpesava una taglia di ventimila ducati\u00bb - non venne riscattato dal sovrano spagnolo. Questa decisione lo port\u00f2 a giurare fedelt\u00e0 al re di Francia, che gli concesse la libert\u00e0 nel 1515.\nSul fronte opposto.\nSul fronte opposto, con l'esercito di Francesco I di Francia impegnato nella Guerra della Lega di Cambrai, nel 1515 scese in Italia, segnalandosi il 13 e il 14 settembre nella battaglia di Marignano e nel novembre successivo, su richiesta dell'alleata Venezia, nell'assedio di Brescia. Qui, al comando di uno dei due corpi d'armata, fece scavare e minare una galleria che portava all'interno della citt\u00e0, ma gli assediati, scoperte le operazioni di Navarro, controminarono, uccidendo gli scavatori.\nPrese parte, successivamente, anche alle incursioni francesi contrapposte agli imperiali di Carlo V, per il predominio sul Ducato di Milano, in particolare nelle incursioni al Castello Sforzesco del 1521 e, come attesta - tra gli altri - Pietro Verri, nella dura sconfitta maturata nella battaglia della Bicocca del 27 aprile 1522. Rientrato in Francia, fu richiamato alle armi dal sovrano francese nella ridiscesa a Milano del 1524, che sfocer\u00e0 nella decisiva sconfitta della battaglia di Pavia del 24 febbraio 1525. Catturato dagli spagnoli, la prigionia dur\u00f2 poco, stante gli effetti del Trattato di Madrid del 14 gennaio 1526, tant'\u00e8 che nell'estate successiva, partito da Marsiglia - peraltro forte del breve di Clemente VII del 3 luglio con il quale era stato \u00abprosciolto dal voto di non combattere che contro gl'infedeli\u00bb -, prese Vado e Savona e fece rotta, insieme ad Andrea D'Oria, verso Genova.\nLe successive vicende di Navarro erano legate, infatti, ancora una volta, alle scelte di Francesco I, il quale, nel frattempo, non avendo mai accettato l'accordo siglato a Madrid, ader\u00ec alla Lega di Cognac del 22 maggio 1526, che ebbe termine, di fatto, con il Sacco di Roma. Ne deriv\u00f2 la nuova campagna francese volta alla conquista di Napoli: il condottiero spagnolo si aggreg\u00f2, quindi, all'ennesima azione comandata da Lautrec, segnalandosi nell'assedio di Melfi del 22 e 23 marzo 1528. Ne seguirono una serie di vittorie francesi che, come ricorda il Muratori negli \"Annali\", interessarono molte citt\u00e0 pugliesi (Barletta, Trani, Ascoli Satriano, Manfredonia e Troia) e campane, fra le quali Capua, Nola, Acerra e Aversa, utili per andare ad accerchiare Napoli. Ma qui l'esercito spagnolo riusc\u00ec a far indietreggiare i francesi, che si rifugiarono nei pressi di Aversa, dove Navarro venne catturato. Fu rinchiuso a Castel Nuovo (non a caso nella fortezza che, cinque lustri prima, aveva minato), dove verr\u00e0 ucciso nell'agosto del 1528, strangolato o impiccato.\nAll'inizio del XVII secolo, il III Duca di Sessa, nipote del \"Gran Capitano\", fece traslare la salma di Navarro \u00abdalla chiesa del castello, dove giaceva senza onore, alla sua cappella in Santa Maria la Nuova, alla cappella del Gran Capitano, insieme col corpo del Lautrec [...] e li fece collocare in due tombe, scolpite da Annibale Caccavello, con le iscrizioni composte da Paolo Giovio\u00bb. L'architetto Luigi Catalani, nel descrivere la cappella nella predetta Chiesa, ne riporta l'epigrafe:"}
{"id": "2163444", "revid": "115751", "url": "https://it.wikipedia.org/wiki?curid=2163444", "title": "Olimpiadi di Oslo", "text": ""}
{"id": "2163445", "revid": "115751", "url": "https://it.wikipedia.org/wiki?curid=2163445", "title": "Giochi olimpici di Oslo", "text": ""}
{"id": "2163448", "revid": "115751", "url": "https://it.wikipedia.org/wiki?curid=2163448", "title": "Olimpiadi di Nagano", "text": ""}
{"id": "2163449", "revid": "115751", "url": "https://it.wikipedia.org/wiki?curid=2163449", "title": "Giochi olimpici di Nagano", "text": ""}
{"id": "2163450", "revid": "115751", "url": "https://it.wikipedia.org/wiki?curid=2163450", "title": "Giochi olimpici 1998", "text": ""}
{"id": "2163451", "revid": "115751", "url": "https://it.wikipedia.org/wiki?curid=2163451", "title": "Olimpiadi 1998", "text": ""}
{"id": "2163453", "revid": "767487", "url": "https://it.wikipedia.org/wiki?curid=2163453", "title": "Inner City (gruppo musicale)", "text": "Inner City \u00e8 stato il nome di un duo statunitense nato nel 1987 a Detroit e composto dal dj Kevin Saunderson e dalla cantante Paris Grey.\nIl gruppo \u00e8 conosciuto soprattutto per i successi \"Good Life\" e \"Big Fun\", contenuti nel loro album di debutto \"Paradise\" e caratterizzati da un crossover tra musica techno-house e pop.\nNei lavori successivi Saunderson e Grey si orientarono verso canzoni pi\u00f9 soul con elementi Jazz e Downtempo seguendo le orme di Massive Attack e Soul II Soul."}
{"id": "2163456", "revid": "1305772", "url": "https://it.wikipedia.org/wiki?curid=2163456", "title": "Giochi olimpici di Innsbruck", "text": "L'espressione Giochi olimpici di Innsbruck pu\u00f2 essere riferita a due diverse edizioni dei Giochi olimpici invernali ospitate dalla citt\u00e0 di Innsbruck, in Austria:"}
{"id": "2163457", "revid": "984922", "url": "https://it.wikipedia.org/wiki?curid=2163457", "title": "Les myst\u00e8res de Loudun", "text": "Les myst\u00e8res de Loudun \u00e8 un film per la televisione del 1976 diretto dal regista G\u00e9rard Vergez, stessa storia ripresa in un altro film, \"I diavoli\" (1971).\nTrama.\nRacconta di una storia realmente accaduta: la storia del prete Urbain Grandier ambientata nella Francia del 1634, che nella difesa della sua citt\u00e0 viene coinvolto dalla suor Jeanne Degli Angeli e da altri loschi personaggi in un processo per possessione diabolica. L'accusa infondata era per eliminare l'ostacolo, alla fine il prete morir\u00e0."}
{"id": "2163458", "revid": "1305772", "url": "https://it.wikipedia.org/wiki?curid=2163458", "title": "Giochi olimpici di Lake Placid", "text": "L'espressione Giochi olimpici di Lake Placid pu\u00f2 essere riferita a due diverse edizioni dei Giochi olimpici invernali ospitate dalla citt\u00e0 di Lake Placid, negli Stati Uniti d'America:"}
{"id": "2163461", "revid": "1305772", "url": "https://it.wikipedia.org/wiki?curid=2163461", "title": "Giochi olimpici di Sankt Moritz", "text": "L'espressione Giochi olimpici di Sankt Moritz pu\u00f2 essere riferita a due diverse edizioni dei Giochi olimpici invernali ospitate dalla citt\u00e0 di Sankt Moritz, in Svizzera:"}
{"id": "2163463", "revid": "115751", "url": "https://it.wikipedia.org/wiki?curid=2163463", "title": "Olimpiadi di Sankt Moritz", "text": ""}
{"id": "2163464", "revid": "1258", "url": "https://it.wikipedia.org/wiki?curid=2163464", "title": "Zuzzu", "text": ""}
{"id": "2163465", "revid": "115751", "url": "https://it.wikipedia.org/wiki?curid=2163465", "title": "Olimpiadi di Innsbruck", "text": ""}
{"id": "2163467", "revid": "115751", "url": "https://it.wikipedia.org/wiki?curid=2163467", "title": "Olimpiadi di Lake Placid", "text": ""}
{"id": "2163471", "revid": "767487", "url": "https://it.wikipedia.org/wiki?curid=2163471", "title": "La porta sbarrata", "text": "La porta sbarrata (\"The Shuttered Room\") \u00e8 un film del 1967 diretto da David Greene.\nLa storia \u00e8 ripresa dal romanzo \"La porta sbarrata\" di August Derleth e Howard Phillips Lovecraft.\nTrama.\nDue sposi, Mike e Susanna Kelton, in vacanza decidono di visitare un vecchio mulino abbandonato ritenuto maledetto.\nI due, scettici, entreranno nell'edificio scoprendo che le voci sul mulino sono vere."}
{"id": "2163473", "revid": "110157", "url": "https://it.wikipedia.org/wiki?curid=2163473", "title": "Roseland NYC Live", "text": "Roseland NYC Live \u00e8 un album live della band trip hop inglese Portishead uscito nel 1998.\nIl disco.\nTutti i brani dell'album sono stati registrati dal vivo al Roseland Ballroom di New York il 24 luglio 1997, ad eccezione di \"Sour Times\", registrata dal vivo al Warfield di San Francisco il 1\u00ba aprile 1998, e di \"Roads\", registrata durante il Quart Festival di Kristiansand il 3 luglio 1998."}
{"id": "2163474", "revid": "213136", "url": "https://it.wikipedia.org/wiki?curid=2163474", "title": "Pedro Navarro", "text": ""}
{"id": "2163475", "revid": "1050742", "url": "https://it.wikipedia.org/wiki?curid=2163475", "title": "La lama scarlatta", "text": ""}
{"id": "2163477", "revid": "767487", "url": "https://it.wikipedia.org/wiki?curid=2163477", "title": "I diavoli n. 2", "text": "I diavoli n. 2 (\"Blue Blood\") \u00e8 un film del 1974 diretto da Andrew Sinclair.\nIl soggetto \u00e8 tratto dal romanzo \"The Carry-Cot\" di Alexander Thynne.\nTrama.\nLa giovane tedesca Beate Krug, reduce da cure psichiatriche, giunge al castello di Lord Gregory Landsbury per fare da governante ai suoi due figli.\nNel palazzo la Krug trova una strana situazione: Lady Lily, famosa cantante, \u00e8 sempre assente a causa delle sue tourn\u00e9e; Lord Gregory trascorre il suo tempo con l'amante Carlotta e la cura della casa \u00e8 affidata al maggiordomo Tom che, in realt\u00e0, sembra essere il padrone di tutto e di tutti.\nRientrata da una tourn\u00e9e, Lily scopre con orrore dei segni di sevizie sui corpicini dei figli Edgar e Katia. Beate tende ad accusare Tom, il quale scarica ogni responsabilit\u00e0 sulla governante che viene licenziata.\nLa tedesca, dopo una serie di incubi demoniaci, si allontana lasciando il campo completamente sgombro al maggiordomo Tom.\nDistribuzione.\nGirato nel 1973, il film non usc\u00ec nei cinema della Gran Bretagna fino al 1975.\nI distributori italiani diedero al film il titolo \"I diavoli n. 2\" nella speranza di sfruttare il grande successo del film \"I diavoli\" sempre interpretato da Oliver Reed.\nIn Italia il film \u00e8 uscito in VHS e DVD con il titolo \"I diavoli n. 2 - Aristocrazia immorale\".\nCuriosit\u00e0.\nLongleat House, il luogo dove il film \u00e8 stato girato, \u00e8 la dimora del marchese di Bath, il quale \u00e8 l'autore, dietro lo pseudonimo di Alexander Thynne, del romanzo da cui \u00e8 tratto il film."}
{"id": "2163478", "revid": "21203232", "url": "https://it.wikipedia.org/wiki?curid=2163478", "title": "Astri", "text": ""}
{"id": "2163489", "revid": "767487", "url": "https://it.wikipedia.org/wiki?curid=2163489", "title": "Paris Grey", "text": "Fece parte del duo Inner City con Kevin Saunderson.\nIl gruppo conquist\u00f2 successo internazionale sul finire degli anni ottanta con i singoli \"Good Life\", \"Big Fun\" e \"Ain't Nobody Better\"."}
{"id": "2163500", "revid": "767487", "url": "https://it.wikipedia.org/wiki?curid=2163500", "title": "Infanzia, vocazione e prime esperienze di Giacomo Casanova, veneziano", "text": "Infanzia, vocazione e prime esperienze di Giacomo Casanova, veneziano \u00e8 un film del 1969, diretto dal regista Luigi Comencini.\nTrama.\nLa storia racconta della giovinezza di Giacomo Casanova, che dopo un'infanzia infelice e l'inizio di attivit\u00e0 ecclesiastica a Venezia, diventato abate, abbandona la vocazione per l'amore di una contessina. I suoi sogni di fuggire con lei si infrangono quando comprende che non desidera avere legami e inizia la sua vita di vagabondo dell'amore."}
{"id": "2163501", "revid": "287204", "url": "https://it.wikipedia.org/wiki?curid=2163501", "title": "Classe Marconi (sottomarino)", "text": "La classe Marconi della Marina Militare italiana doveva essere composta da due unit\u00e0 sottomarine d'attacco a propulsione nucleare (la prima delle quali battezzata \"\"Guglielmo Marconi\" mentre la seconda \"Enrico Toti\", anche se il nome della seconda unit\u00e0 non venne stabilito in maniera definitiva, con proposte alternative quali \"Galileo Galilei\", \"Alessandro Volta\", \"Archimede\", \"Leonardo da Vinci\" ed \"Enrico Fermi\", nome, quest'ultimo, proposto anche per un rifornitore di squadra a propulsione nucleare) costruite presso Italcantieri (il nome dell'epoca di Fincantieri) alla fine degli anni cinquanta.\nIl progetto.\nAvvalendosi anche delle esperienze compiute dagli statunitensi con il sottomarino sperimentale \"Albacore\"\", era stato progettato un sottomarino d'attacco a propulsione nucleare che avrebbe dovuto chiamarsi \"Guglielmo Marconi\" a cui avrebbe dovuto far seguito un'unit\u00e0 gemella. Il battello, simile allo \"\"Skipjack\"\" statunitense, avrebbe dovuto avere un dislocamento in immersione di 3\u00a0400 tonnellate e una velocit\u00e0 massima in immersione di 30 nodi.\nLa realizzazione del progetto, come gi\u00e0 detto, necessitava della collaborazione degli Stati Uniti d'America ma il successivo rifiuto da parte di questi ultimi di proseguire la collaborazione (sulla base di una legge che vietava il trasferimento all'estero di conoscenze e tecnologie nucleari utilizzabili a fini militari) e altri impedimenti di carattere politico impedirono che l'impresa avesse seguito provocando l'abbandono del progetto.\nTra i timori degli statunitensi vi era anche quello che della tecnologia strategica venisse trasferita all'Unione Sovietica.\nLa costruzione.\nDiversamente da quanto fino ad allora noto, il 18 gennaio 2015 \u00e8 comparsa una fotografia dalla Rassegna e Bollettino di Statistica del Comune di Taranto di Novembre-Dicembre 1957, che testimonia l'avvenuta impostazione, il 16 giugno 1957, del primo anello di scafo del sommergibile \"Guglielmo Marconi\", presso i Cantieri Navali di Taranto, quale costruzione n. 170.\nNel mese di Luglio 1959 (due anni dopo) il Ministro della Difesa Giulio Andreotti annuncia l'approvazione del governo per il progetto dell'S-521 \u201cGuglielmo Marconi\u201d, un sommergibile nucleare da attacco (SSN), quindi senza missili balistici, ma passo indispensabile per la successiva costruzione di veri SSBN. \u201cLa propulsione doveva essere affidata ad un impianto nucleare ad acqua pressurizzata da 30 MW di potenza termica, derivato dal modello S5W della Westinghouse e studiato dal CAMEN, che alimentava due turbine (alta e bassa pressione) accoppiate ad un riduttore. La potenza massima erogata sull'unico asse con elica a 5 pale era di 15.000 cavalli, cui doveva corrispondere una velocit\u00e0 massima continuativa di 30 nodi\u201d.\nNel luglio 1963 gli Stati Uniti rifiutano di soddisfare le richieste italiane di fornire uranio ed assistenza tecnica per realizzare il sottomarino nucleare \u201cGuglielmo Marconi\u201d ed il progetto viene annullato e, in sua vece, lanciato il programma per la nave da trasporto logistico \"Enrico Fermi\"."}
{"id": "2163502", "revid": "110157", "url": "https://it.wikipedia.org/wiki?curid=2163502", "title": "Klein Schierstedt", "text": "Klein Schierstedt \u00e8 una frazione della citt\u00e0 tedesca di Aschersleben, nella Sassonia-Anhalt.\nConta (2003) 615 abitanti.\nStoria.\nKlein Schierstedt fu nominata per la prima volta nel 1010.\nCostitu\u00ec un comune autonomo fino al 4 marzo 2005."}
{"id": "2163504", "revid": "88740", "url": "https://it.wikipedia.org/wiki?curid=2163504", "title": "Wilsleben", "text": "Wilsleben \u00e8 una frazione della citt\u00e0 tedesca di Aschersleben, nella Sassonia-Anhalt.\nConta (2005) 529 abitanti.\nStoria.\nWilsleben fu nominata per la prima volta nel 983.\nCostitu\u00ec un comune autonomo fino al 24 febbraio 2006."}
{"id": "2163506", "revid": "114729375", "url": "https://it.wikipedia.org/wiki?curid=2163506", "title": "Winningen", "text": "Winningen \u00e8 un comune di 2.432 abitanti della Renania-Palatinato, in Germania.\nAppartiene al circondario (\"Landkreis\") di Mayen-Coblenza (targa MYK) ed \u00e8 parte della comunit\u00e0 amministrativa (\"Verbandsgemeinde\") dell'Untermosel."}
{"id": "2163507", "revid": "767487", "url": "https://it.wikipedia.org/wiki?curid=2163507", "title": "La grande strage dell'impero del sole", "text": "La grande strage dell'impero del sole \u00e8 un film del 1969 diretto da Irving Lerner, ispirato ad un lavoro teatrale \"The Royal Hunt of the Sun\" di Peter Shaffer, che tratta la conquista dell'impero Inca nel XVI secolo, da parte degli Spagnoli.\nTrama.\nRacconta della conquista spagnola del Per\u00f9 alla ricerca di favolosi tesori grazie al benestare del re di Spagna, Carlo V. &lt;br&gt; \nFrancisco Pizarro arrivato nella terra dominata dagli Incas chiede all'imperatore Atahualpa, dopo averlo imprigionato, di convertirsi e fornire alla Spagna oro ed argento con i quali avrebbe abbellito le citt\u00e0 spagnole, in cambio avrebbe risparmiato il popolo Incas. L'imperatore acconsent\u00ec e in Spagna ne arrivarono immense quantit\u00e0. Pizarro per\u00f2 non mantenne la sua promessa e Atahualpa fu giustiziato mediante garrota."}
{"id": "2163508", "revid": "1305772", "url": "https://it.wikipedia.org/wiki?curid=2163508", "title": "Say Say Say", "text": "Say Say Say \u00e8 una canzone del cantante britannico Paul McCartney cantata in duetto con Michael Jackson, estratta come primo singolo dall'album di McCartney, \"Pipes of Peace\" il 3 ottobre 1983 e prodotta da George Martin. \u00c8 il secondo duetto di successo McCartney-Jackson dopo \"The Girl Is Mine\", quest'ultimo contenuto nell'album \"Thriller\" di Jackson. \nIl singolo rimase sei settimane in cima alla classifica generale di \"Billboard\" tra la fine del 1983 e l'inizio del 1984 preceduto da \"All Night Long\" di Lionel Richie e seguito da \"Owner of A Lonely Heart\" degli Yes.\nUn remix in versione dance degli Hi Tack chiamato \"Say Say Say (Waiting 4 U)\", che presenta campionamenti del ritornello originale, \u00e8 uscito nel 2005. \nNel 2015 \u00e8 uscito un nuovo remix della canzone chiamato semplicemente \"Say Say Say (2015 Remix)\" contenente nuove parti vocali di Michael Jackson.\nDescrizione.\nRegistrazione.\nIl brano venne composto da McCartney alla chitarra acustica, mentre Jackson contribu\u00ec con buona parte del testo. I due ne fecero una demo e la base strumentale della canzone venne incisa nella primavera 1982 ai Cherokee Studios: Nathan Watts suon\u00f2 il basso.\nSignificato.\nLa canzone parla di un ragazzo innamorato che supplica una ragazza e la disprezza allo stesso tempo per aver spezzato il suo cuore. La natura bipolare della canzone si presta al formato del duetto, con i versi di McCartney che sembrano abbastanza ragionevoli (\u00abNon giocare con il mio affetto ...\u00bb) mentre Jackson \u00e8 la voce della disperazione (\u00abSono fermo qui, battezzato nelle mie stesse lacrime...\u00bb).\nVideo musicale.\nIl videoclip del brano fu girato a Los Alamos, in California, a soli 13 minuti di macchina dal Neverland Valley Ranch, che all'epoca ancora non esisteva con questo nome. Jackson proprio durante le riprese di questo video si innamor\u00f2 di quella valle che qualche anno dopo divenne la sua residenza personale. Fu girato all'Union Hotel e alla Victorian Mansion di Los Alamos, costruiti entrambi nel 1880. Fu diretto da Bob Giraldi, che aveva gi\u00e0 realizzato lo stesso anno il video musicale di Jackson per \"Beat It\". Nella clip vi sono dei cammei dell'allora moglie di McCartney, Linda, della sorella di Jackson, La Toya e dello stesso regista nella parte di un uomo che gioca coi due protagonisti a biliardo. Il video cost\u00f2 circa 500.000 dollari, un record per l'epoca, che verr\u00e0 eguagliato due mesi dopo dal video di \"Thriller\" dello stesso Jackson.\nLa trama del video venne da un'idea di Giraldi, che immagin\u00f2 i due protagonisti, Mac e Jack, come dei truffatori dell'Old West che vendevano dei finti toccasana a degli ignari campagnoli e che, tra una truffa e l'altra, eseguivano spettacoli di vaudeville. Alla fine del video, per\u00f2, Jackson e McCartney si rivelavano essere in realt\u00e0 delle specie di Robin Hood, portando i soldi guadagnati ad un orfanotrofio dove intrattenevano anche i bambini.\nIl regista raccont\u00f2: \u00abPaul era terribilmente insicuro nell'apparire accanto a Michael in termini di danza. E chi non lo sarebbe se dovesse salire sul palco ed essere coreografato accanto a Michael Jackson?\u00bb. Riguardo ai due artisti ha aggiunto inoltre: \u00abIn tutti i miei anni di lavoro nel cinema e nelle pubblicit\u00e0 ho lavorato con alcune delle peggiori prime donne e superstar di tutti i tempi ma Paul e Michael non erano cos\u00ec\u00bb.\nVersione remix e nuovo video del 2015.\nNel 2015, in occasione della riedizione dell'album \"Pipes of Peace\" di McCartney, venne resa disponibile per il download digitale la nuova versione remixata del pezzo, con le strofe di Jackson e McCartney con un'alternanza invertita rispetto alla versione originale e con l\u2019incisione di nuove parti strumentali, accompagnata da un nuovo video in bianco e nero diretto e coreografato da Ryan Heffington, coreografo e regista per Lady Gaga e famoso per i video \"Elastic Heart\" e 'Chandelier' di Sia. Il video aggiornato evita la trama a favore della danza e vede come protagonisti una compagnia di ragazzi che ballano tra le strade di una citt\u00e0."}
{"id": "2163510", "revid": "436907", "url": "https://it.wikipedia.org/wiki?curid=2163510", "title": "Beth Gibbons", "text": "Biografia.\nGibbons \u00e8 cresciuta in una piccola fattoria distante 20 miglia dalla citt\u00e0 di Exeter. Sia lei che le tre sorelle hanno vissuto solo con la madre, poich\u00e9 il padre le ha abbandonate quando Beth era ancora bambina. All'et\u00e0 di 22 anni si \u00e8 trasferita a Bristol per seguire la sua carriera di cantante, e ha iniziato ad esibirsi nei pub. Mentre attendeva in coda in un'agenzia per il lavoro, ha incontrato Geoff Barrow, con il quale successivamente former\u00e0 la band Portishead."}
{"id": "2163514", "revid": "1099545", "url": "https://it.wikipedia.org/wiki?curid=2163514", "title": "Cipollina", "text": "La cipollina \u00e8 una delle specialit\u00e0 della cucina catanese.\nSi tratta di pasta sfoglia farcita con un composto di cipolla, salsa di pomodoro, mozzarella e prosciutto cotto.\nPreparazione.\nTagliare a striscioline le cipolle e cuocerle in una padella con un po' d'olio.\nFatte appassire a fuoco basso, aggiungere un pomodoro e uno spicchio d'aglio, qualche foglia di basilico e un cucchiaino di zucchero. Fare cuocere qualche minuto.\nDopodich\u00e9 prendere la pasta sfoglia e tagliarla in forma rettangolare, dopo aver inserito centralmente la salsa appena composta e un po' di mozzarella, richiudere la sfoglia congiungendo i vertici del rettangolo verso il centro.A questo punto basta infornare."}
{"id": "2163518", "revid": "120983801", "url": "https://it.wikipedia.org/wiki?curid=2163518", "title": "Edward Hooper", "text": "La controversa teoria propone che il progenitore del virus HIV (SIV), responsabile nell'uomo della Sindrome di Immunodeficienza Acquisita, sia stato trasmesso dagli scimpanz\u00e9 all'uomo attraverso i vaccini antipolio sperimentali testati fra il 1957 e il 1960 nella regione dell'allora Congo Belga e Ruanda-Urundi (attuale Rep. Dem. del Congo, Ruanda e Burundi).\nRicerche sull'origine dell'AIDS.\nDopo la pubblicazione del suo primo libro sull'AIDS, Hooper si dedica alla ricerca sull'origine di questa nuova e inspiegabile epidemia. Hooper inizia ad interessarsi alla teoria del vaccino orale antipolio leggendo l'articolo di Tom Curtis su Rolling Stone del marzo 1992 che ipotizzava che i vaccini orali antipolio testati alla fine degli anni Cinquanta dal Dottor Hilary Koprowski nelle colonie belga, potessero essere contaminati con un virus dell'immunodeficienza delle scimmie (SIV). Nel suo articolo Curtis spiegava che i vaccini antipolio venivano prodotti utilizzando reni di scimmia e che gi\u00e0 un altro virus era stato trasmesso dalle scimmie all'uomo attraverso i vaccini antipolio: l'SV40.\nLe ricerche di Hooper si sviluppano in diverse direzioni: intervista i maggiori ricercatori nel campo della microbiologia, dell'epidemiologia, della virologia, i testimoni dell'epoca delle colonie, raccoglie migliaia di documenti in decine di archivi sparsi in tutto il mondo. Determinante \u00e8 il suo ruolo, insieme al biologo evoluzionista W. D. Hamilton nel rivalutare il caso del Marinaio di Manchester come il primo caso confermato di AIDS\nNel dicembre del 1997 il British Medical Journal pubblica una lettera di Hooper in cui viene descritto il caso di Arvid Noe, un marinaio di origine norvegese morto nel 1976 di AIDS. Nel 1998 viene accreditato fra gli autori di una lettera a Nature in cui si illustrano i risultati dell'amplificazione genetica mediante PCR delle tracce di HIV ritrovate in un campione di sangue prelevato a Kinshasa (allora Leopoldville, Congo belga), nel 1959 e ritenuto ancora oggi la prima traccia di HIV nell'uomo.\nThe River.\nDopo 7 anni di ricerca fra Africa, Europa e Stati Uniti, nel 1999 pubblica il libro \"The River: A journey back to the source of HIV and AIDS\".. Hooper sostiene nel suo libro che nella produzione del vaccino di Koprowski siano stati utilizzati reni di scimpanz\u00e9 e che questi fossero contaminati con uno o pi\u00f9 ceppi di SIVcpz, il virus ritenuto progenitore dell'HIV-1.\nCon il supporto di William Donald Hamilton, Hooper viene invitato a presentare i suoi risultati ad un meeting di discussione presso la Royal Society di Londra, la prima volta che un non-scienziato viene invitato come relatore in una simile conferenza. Il meeting slitta da maggio al settembre 2000, anche a causa della scomparsa di Hamilton. Alla conferenza, la presentazione e i dati di Hooper vengono pesantemente criticati.\nUn anno dopo (settembre 2001) si tiene un'altra conferenza, all'Accademia Nazionale dei Lincei a Roma, ma le posizioni di Hooper vengono quasi completamente ignorate dalla stampa scientifica e non. Dal 2003, diversi articoli apparsi su prestigiose riviste scientifiche hanno attaccato la teoria del vaccino orale antipolio, definendola \"definitivamente confutata\". Hooper continua a tutt'oggi la sua ricerca e pubblica gli aggiornamenti attraverso il suo sito."}
{"id": "2163524", "revid": "174925", "url": "https://it.wikipedia.org/wiki?curid=2163524", "title": "Lo strano caso del dottor Jekyll e del signor Hyde", "text": "Lo strano caso del dottor Jekyll e del signor Hyde (\"Strange Case of Dr Jekyll and Mr Hyde\", 1886) \u00e8 un racconto gotico dello scrittore Robert Louis Stevenson. Un avvocato londinese, Gabriel John Utterson, investiga i singolari episodi tra il suo vecchio amico, il dottor Jekyll, e il malvagio signor Hyde. L'impatto della storia \u00e8 stato universale, facendo entrare l'espressione \"dottor Jekyll e mister Hyde\" nel linguaggio comune, ad indicare una persona che sembra avere due distinte personalit\u00e0, una buona e l'altra malvagia, o la natura normalmente buona ma talvolta totalmente imprevedibile di un individuo; in senso psicologico, \u00e8 diventata la metafora dell'ambivalenza del comportamento umano, e anche del dilemma di una mente scissa tra l'Io e le sue pulsioni irrazionali.\nGi\u00e0 nella lingua inglese la storia ebbe titoli leggermente modificati, conoscendo una messe di versioni nelle varie lingue, dall'italiano al francese, cinese e spagnolo, a partire dal 1905.\nStoria editoriale.\nNel 1885 Stevenson viveva con la moglie Fanny Osbourne e il figliastro a Bournemouth, in una casa che era stata donata sei anni prima a Fanny, in occasione del matrimonio, da Thomas Stevenson, padre di Robert. La casa era stata battezzata \"Skerryvore House\", in ricordo di Skerryvore, la remota scogliera nella costa occidentale di Scozia dove il padre di Thomas, l'ingegnere Alan Stevenson, una ventina di anni prima aveva fatto costruire un faro.\nAll'epoca, Robert Louis Stevenson si era gi\u00e0 affermato come scrittore con dei saggi su vari periodici, in particolare su \"The Cornhill Magazine\", e soprattutto con il celebre libro \"L'isola del tesoro\" (1883), che aveva rappresentato un ottimo successo editoriale. Le finanze della famiglia non erano per\u00f2 in buono stato. In un periodo di grave indisposizione fisica e costretto a casa, Stevenson sogn\u00f2 una notte parte delle vicende poi raccontate nel romanzo. Scrisse tutto in tre giorni e, come era sua abitudine, sottopose il testo al giudizio della moglie. Questa gli fece osservare che la storia era raccontata come un semplice \"thriller\" e che invece meritava una riscrittura che ne evidenziasse la portata allegorica. Stevenson non fu felice di questo responso e giunse a bruciare il manoscritto, con l'intenzione di riscrivere completamente il romanzo. Gli ci vollero altri tre giorni: il romanzo fu pubblicato inizialmente nel dicembre del 1885 in una collana economica di racconti \"thriller\" e poi nel gennaio del 1886 in volume. Il successo fu strepitoso: solo nel Regno Unito furono vendute circa quarantamila copie.\nTrama.\nLa storia si svolge a Londra nel XIX secolo (la data esatta non \u00e8 mai definita nel romanzo).\nL'avvocato Utterson e suo cugino Enfield, due rispettabili gentiluomini londinesi, sono soliti compiere insieme ogni domenica una passeggiata, finendo spesso per camminare per molto tempo senza dire una parola; durante una di queste uscite, si ritrovano vicino alla porta di un edificio dall'aria abbandonata nonostante si trovi vicino ad un vicolo in un popoloso quartiere della citt\u00e0, ricco di negozi e vetrine. Enfield racconta dunque a Utterson una storia di cui si \u00e8 ricordato vedendo tale luogo: tempo prima, mentre stava rincasando a tarda notte, vide una bambina che correva lungo la strada e che si scontr\u00f2 con uno strano signore; nonostante la bambina fosse caduta per terra, egli la calpest\u00f2 per poi continuare tranquillamente per la sua strada. Enfield inizi\u00f2 allora a rincorrere quell'individuo, lo prese e si rese conto che possedeva un qualcosa di terribile e ripugnante. La bambina non si era ferita, ma i genitori esigerono comunque un risarcimento in denaro dal misterioso uomo per chiudere lo spiacevole episodio. Poich\u00e9 il signore non disponeva di denaro in contanti con s\u00e9, si fece accompagnare da Enfield verso casa sua. Giunto presso la porta dell'edificio dove i due si trovano al momento, l'uomo, presentatosi come Edward Hyde, ritorn\u00f2 con un assegno firmato a nome di un'altra persona, il dottor Henry Jekyll. Enfield credette che si trattasse di un falso, ma successivamente l'assegno risult\u00f2 autentico.\nUtterson \u00e8 il custode del testamento del dottor Jekyll, il cui contenuto sancisce che, in caso di morte o scomparsa dello stesso, l'amico Mr. Hyde erediter\u00e0 tutti i suoi averi. Decide di contattare il dottor Hastie Lanyon per chiedere informazioni su questo misterioso Mr. Hyde, ma non riesce a ottenere nessuna notizia utile da parte di Lanyon, quindi decide di appostarsi davanti alla porta per incontrare il signor Hyde. La pazienza di Utterson viene premiata solo dopo diversi giorni di attesa: Utterson riesce infatti a fermare Hyde e a parlargli vedendolo chiaramente in volto, anche se un uomo di carnagione pallida, tozzo, piccolo di statura e con voce roca risulta estremamente ripugnante anche a Utterson. Terminata la conversazione, l'avvocato si dirige subito all'angolo della strada, suona il campanello e chiede al domestico Poole di vedere Jekyll; Poole gli riferisce che il dottore \u00e8 momentaneamente uscito e che non sa quando torner\u00e0, ma Utterson riesce comunque sapere che Mr. Hyde ha la possibilit\u00e0 di entrare nel laboratorio annesso alla casa del dottor Jekyll da una porta secondaria e che la servit\u00f9 ha precise istruzioni di soddisfare tutte le sue richieste; dunque, incomincia a sospettare che Mr. Hyde ricatti il suo illustre amico Jekyll.\nDue settimane pi\u00f9 tardi, dopo una cena con amici, Jekyll e Utterson rimangono da soli e iniziano a parlare dello strano testamento. Seppur sminuendo la cosa, il primo afferma di potersi liberare di Hyde in qualsiasi momento lo desideri, ma che non pu\u00f2 rivelare assolutamente nulla di pi\u00f9 dettagliato. Circa un anno dopo, a Londra, viene brutalmente ucciso Danvers Carew; ne \u00e8 testimone una cameriera, la quale accusa Mr. Hyde dell'omicidio. Il morto aveva inoltre con s\u00e9 una lettera per il notaio Utterson, il quale conduce la polizia a casa di Mr. Hyde, dove viene trovata l'altra met\u00e0 del bastone utilizzato per l'omicidio; il colpevole non si trova per\u00f2 in casa. Il pomeriggio stesso, il notaio va a scambiare due parole con Jekyll e lo trova con il morale a pezzi; egli afferma di non voler rivedere mai pi\u00f9 l'amico Hyde e dichiara di aver ricevuto una lettera da quest'ultimo portata a mano da un uomo.\nQuando il notaio esce di casa, chiede al domestico una descrizione della persona che ha consegnato la missiva, ma Poole dichiara che l'unica posta ricevuta consiste in circolari, e che nessuno si \u00e8 recato di persona per consegnare una lettera. Quando Utterson rientra in ufficio, il suo segretario Guest riconosce la calligrafia di Jekyll nella lettera spedita dall'omicida. Il notaio si domanda allora il senso della menzogna narrata dal dott. Jekyll e che cosa lo spinga a difendere Mr. Hyde.\nLa polizia mette una taglia sull'assassino di Carew, ma Mr. Hyde risulta essere svanito nel nulla, dato che non si ha pi\u00f9 traccia di lui da nessuna parte. Intanto, il dottor Jekyll riprende le vecchie abitudini e ricomincia per circa due mesi a frequentare gli amici. Ma l'8 gennaio, proprio due giorni dopo una rimpatriata a cui avevano partecipato anche Utterson e Lanyon, si chiude nuovamente in casa, tornando pi\u00f9 solitario che mai. Ci\u00f2 infastidisce Utterson tanto da spingerlo a chiedere informazioni all'amico comune Lanyon, che pochi giorni prima era in perfetta salute ed ora appare mortalmente malato; questi si comporta molto vagamente ed alla fine lo congeda affermando, molto enigmaticamente, che un giorno dopo la sua morte il notaio verr\u00e0 a conoscenza di tutta la verit\u00e0. Utterson si insospettisce ancora di pi\u00f9 e invia invano una lettera a Jekyll per chiedere spiegazioni.\nLanyon muore dopo quindici giorni. Dopo il funerale, il notaio inizia a frugare nello studio del malcapitato fino a trovare una busta con su scritto \"da consegnare ad Utterson e da distruggere nel caso che lui muoia prima di me\". Dentro la busta ne trova un'altra con scritto \"da aprirsi esclusivamente dopo la morte o la scomparsa di Henry Jekyll\". Egli nota che anche in questo caso, come nel testamento, compare la misteriosa eventualit\u00e0 della scomparsa del dott. Jekyll. Con grande professionalit\u00e0 Utterson prende la busta e la ripone nella propria cassaforte, deciso a non aprirla prima del tempo dovuto.\nUna domenica, mentre Utterson ed Enfield sono intenti nella loro solita passeggiata, scorgono il dott. Jekyll alla finestra della sua abitazione. I tre iniziano a conversare, ma sul volto di Jekyll compare un'espressione tanto inquietante da terrorizzare il notaio ed il cugino. Poi, il dott. Jekyll si chiude dentro improvvisamente. Alcune sere dopo lo strano episodio, Utterson riceve una visita da Poole, il quale lo implora di andare con lui a casa del principale. Egli racconta che da diversi giorni la porta del laboratorio, dove si \u00e8 insediato uno sconosciuto, risulta essere chiusa a chiave. Lo sconosciuto (una persona piuttosto bassa e che sembra ricordare Mr. Hyde) ha fatto continua richiesta ai domestici di comprare uno strano prodotto in farmacia, ed ogni volta si \u00e8 lamentato del fatto che quello che gli veniva portato non andasse bene. Arrivati all'abitazione, i due si avviano verso il laboratorio, ma la porta \u00e8 chiusa a chiave; dagli strani rumori provenienti dall'interno, segno della presenza di un estraneo, il notaio avanza l'ipotesi che il dott. Jekyll sia stato rinchiuso e ucciso nella stanza dalla misteriosa persona che deve trovarsi ancora l\u00ec dentro; i due sfondano allora la porta a colpi d'ascia, e trovano il cadavere di Hyde che risulta essersi appena suicidato con dell'acido prussico.\nMentre rovistano il laboratorio, i due trovano una busta con un messaggio per Utterson che gli consiglia di leggere prima la busta che Lanyon gli aveva lasciato e poi, qualora volesse saperne di pi\u00f9, di leggere la sua confessione integrale. Il notaio va quindi a casa e inizia a leggere la lettera di Lanyon, che racconta molto dettagliatamente di una sera in cui Mr. Hyde and\u00f2 a trovarlo su presunto ordine di Jekyll per recuperare un particolare cassetto, contenente la polvere e le componenti utili alla creazione della pozione per la reversione da Mr. Hyde al dott. Jekyll, e che doveva essere recuperato direttamente dalla casa del dottore; avendo ormai Hyde preso fisicamente e mentalmente il sopravvento su di lui, non poteva farsi vedere in giro, poich\u00e9 ricercato per l'assassinio di Carew (ma Jekyll aveva un disperato bisogno della pozione per poter reprimere Mr. Hyde). Ottenuto l'ingrediente desiderato, egli prepar\u00f2 una mistura e chiese all'amico se fosse interessato ad essere spettatore di un fatto molto strano. Il Dottor Lanyon rispose che, arrivati a quel punto, desiderava far luce fino in fondo sulla faccenda. Cos\u00ec Mr. Hyde bevve la pozione e, sotto gli occhi di Lanyon, si trasform\u00f2 nel Dottor Jekyll.\nDopo aver letto il racconto di Lanyon, Utterson si accinge sconvolto a leggere la lunga confessione che ha trovato a casa del dottor Jekyll, la quale svela con ogni dettaglio la doppia personalit\u00e0 dell'amico. Durante i suoi studi sulla psiche umana e le riflessioni morali sulla propria condotta, il dottor Henry Jekyll giunse ad una conclusione:\nPassando non senza esitazioni dalla teoria alla pratica, Jekyll miscel\u00f2 varie sostanze e ottiene una pozione dagli effetti straordinari che destrutturava l'unit\u00e0 dell'essere umano e conferiva esistenza propria e distinta alle inclinazioni nascoste ma presenti nell'animo:\nSperimentando la pozione su di s\u00e9, il dottor Jekyll sub\u00ec una trasformazione tale da far emergere la sua seconda natura, quella delle sue inclinazioni attratte dal male, soppiantando completamente la propria identit\u00e0 personale. Finch\u00e9 ne durava l'effetto, diventava un altro essere con diverso corpo e diversa psiche: Mister Edward Hyde (che in inglese suona come \"to hide\", nascondere). Assumere una seconda volta la pozione nascondeva di nuovo la natura malvagia e consentiva il restaurarsi dell'identit\u00e0 precedente. Le due identit\u00e0 erano quindi separate sia nell'aspetto fisico come nelle dinamiche psichiche: la prima identit\u00e0 restava il dottor Jekyll, alto, educato, di buoni principi morali e solidale con i suoi concittadini; la seconda, quella che era sempre rimasta nascosta e che perci\u00f2 fino ad allora non aveva mai potuto crescere, era Mister Hyde, basso, pi\u00f9 giovane, gobbo, con braccia corte, mani pelose e tozze, e con i propri istinti l'intelligenza e tutte le energie inclinati gioiosamente al male e alla propria soddisfazione sadica, egoistica, sfrenata, selvaggia e asociale.\nLa riflessione di Stevenson sulla natura umana va per\u00f2 oltre questa semplice scissione, dal momento che sia Jekyll sia Hyde avevano memoria dell'alter ego. Jekyll narra poi di come col tempo avesse perso il controllo della situazione, non riuscendo pi\u00f9 a resistere alla tentazione di bere la pozione e trasformarsi in Mister Hyde, che si era fatto nel frattempo sempre pi\u00f9 forte. Anche dopo essersi imposto di non farlo pi\u00f9, a seguito dell'omicidio di Carew egli inizi\u00f2 a trasformarsi in Hyde senza bisogno della mistura, perch\u00e9 ormai la sua parte dominante era diventata questa. Jekyll fu quindi costretto a bere sempre pi\u00f9 frequentemente la pozione per riprendere il suo normale aspetto. Quando infine la provvista del particolare sale che Jekyll usava per dare efficacia alla pozione iniziava ad esaurirsi, egli ne ordin\u00f2 quindi altre partite, che per\u00f2 si rivelarono inefficienti. Fu allora che comprese che la sua provvista originale doveva essere contaminata e che fu proprio questa ignota impurit\u00e0 a conferirle la sua efficacia. Realizzando che sarebbe rimasto Hyde per sempre, scrisse una confessione spiegando la cronologia degli eventi sotto l'effetto dell'ultima dose originale di sale e si chiuse a chiave nel suo laboratorio con l'intento di imprigionare il signor Hyde; appena Poole e Utterson sfondano la porta, si avvelen\u00f2 suicidandosi.\nInterpretazioni.\nCome il coevo Oscar Wilde, anche Stevenson appare, in quest'opera, affascinato dall'analisi del male e delle ambiguit\u00e0 dell'animo umano. Nel racconto, che colpisce innanzitutto per la trama avvincente e per un genere misto fra giallo, noir, thriller d'azione e racconto del mistero e del terrore, viene evidenziato in maniera molto significativa quel naturale \"sdoppiamento\" che caratterizza ed \u00e8 presente in ogni essere umano e che si configura come una rottura dell'integrit\u00e0 della persona, come la scissione del Bene dal Male e, in definitiva, come lo \"sdoppiamento\" della stessa coscienza umana. Jekyll infatti cos\u00ec si confessa:\nL'analisi stevensoniana parte infatti dalla constatazione di \"una diuturna conflittualit\u00e0 fra due dimensioni [...] che riconosce come l'uomo non sia unico bens\u00ec duplice.\" Il racconto \u00e8 una parabola del Male, ci\u00f2 che emerge \u00e8 che nell'essere umano vi sono due differenti nature, due tendenze comportamentali (o semplicemente personalit\u00e0), una volta al Bene, l'altra al Male assoluto, che continuamente in contrasto fra di loro in questa tentano di prendere il dominio dell'individuo. Bench\u00e9 queste personalit\u00e0, sempre in contrasto tra loro, sono per natura contrapposte, lo stesso Jekyll ammette che nell'animo umano possano esserci infinite sfaccettature delle stesse e che la manifestazione era condizionata sia dalla potenza del filtro utilizzato sia dallo stile di vita condotto dalla persona. La netta divisione tra se stesso e Mr. Hyde, spiega ancora Jekyll, \u00e8 stata soprattutto influenzata dallo stesso stile di vita che rigido come era non dava abbastanza sfogo a quello che poi diventer\u00e0 Hyde.\nJekyll isola la parte cattiva (Hyde) da quella buona (Jekyll), permettendo in tal modo che una sola persona potesse seguire due strade completamente opposte, e realizzarsi in entrambe, che ambedue le parti che sentiva ambivalentemente sue potessero esprimersi. La storia narra infatti delle nequizie, delle infamie e dei delitti commessi dall'alter ego dello stimatissimo dottor Jekyll, uomo rispettato all'interno della moralissima societ\u00e0 vittoriana sia per il suo nobile lavoro sia per la sua invidiabile condotta morale, che, osando faustianamente e inavvertitamente sfidare la natura e le sue leggi, ha sentenziato e deciso la propria condanna e la propria fine. Mr. Hyde si configura come un essere spietato, primordiale, a tratti quasi meccanico, emblema del demonio e della scelleratezza umana, colui e il solo che, \"nel novero degli umani, era il male allo stato puro\", come appare chiaro da questo estratto (che riporta i pensieri del notaio Utterson dopo l'inquietante incontro con Hyde):\nUna sfida contro la natura, quindi, quella di Jekyll (fermamente convinto della sua capacit\u00e0 di gestirne gli effetti), ma anche un peso troppo grande, che n\u00e9 la sua anima n\u00e9 il suo corpo, entrambi vittime di continui e incontrollabili mutamenti (e trasformazioni), riusciranno pi\u00f9 a sopportare.\nL'intrinseco e primordiale dualismo presente in Jekyll era per\u00f2 stato esasperato e portato alle estreme conseguenze, e ora il dottore si trovava a voler mettere una volta per tutte la parola fine alla sua maledizione, a volersi disfare cio\u00e8 di Hyde, avendo oramai perso il controllo delle proprie metamorfosi e rintanatosi per questo motivo nel laboratorio. E, pensando alla scissione e allo scioglimento di questo dualismo, ovvero alla definitiva separazione del Male dal Bene, Jekyll non riesce a darsi pace e, prima di venire definitivamente sorpreso sotto le temibili fattezze del suo doppio (che esercitava oramai il quasi completo potere su di lui), si toglie la vita, mettendo cos\u00ec fine alla turpe esistenza di Mr. Hyde ma anche alla propria.\nL'aspetto fisico di Hyde.\nNel romanzo di Stevenson, il personaggio di Edward Hyde viene descritto da chi l'ha visto in maniera confusa; tuttavia, tutti i testimoni sono concordi sull'impressione di angoscia e di malvagit\u00e0 che Mr. Hyde trasmette. Un altro particolare notato da coloro che l'hanno visto \u00e8 un'impressione di deformit\u00e0 fisica, sebbene il malvagio personaggio non fosse realmente storpio. Fisicamente, Mr. Hyde viene descritto come agile ma \"piccolo di statura\"; \u00e8 inoltre particolarmente villoso.\nQuesto contraddice in parte l'immagine popolare di Mr. Hyde come una sorta di scimmione, che ricorre specialmente nelle parodie e nei fumetti: ad esempio, nel film Van Helsing e nei fumetti della Marvel Comics (dove esiste un supercriminale omonimo), Hyde appare come un gigante con tratti scimmieschi e forza erculea.\nLa figura di Mr. Hyde-scimmione viene anche ripresa nel fumetto \"La Lega degli Straordinari Gentlemen\" di Alan Moore, in cui il personaggio \u00e8 gigantesco; tuttavia Jekyll afferma in un colloquio che inizialmente Hyde era pi\u00f9 piccolo di lui e, nel secondo volume, Mr. Hyde stesso dichiara di essere stato, all'inizio, quasi un nano, e di essere cresciuto con il tempo.\nNel film \"La leggenda degli uomini straordinari\", liberamente tratto dal fumetto di Moore, Mr. Hyde presenta un aspetto piuttosto particolare: busto e braccia incredibilmente sviluppato, alta statura (probabilmente sopra i due metri), testa glabra e piccola e gambe esili rispetto al corpo. Tuttavia nel film il carattere di Hyde si dimostra piuttosto servizievole e leale con i compagni, specialmente con il capitano Nemo.\nAdattamenti.\nIl racconto ha avuto innumerevoli versioni teatrali, cinematografiche e a fumetti, oltre a numerose parodie.\nFilmografia.\nIl racconto \u00e8 stato ripreso molte volte e rappresentato sotto le pi\u00f9 svariate forme, in decine di versioni cinematografiche di vari paesi.\nAltre apparizioni.\nTra le apparizioni pi\u00f9 recenti dei personaggi del romanzo di Stevenson vi \u00e8 il film \"La leggenda degli uomini straordinari\" del 2003 (tratto dal fumetto \"La lega degli straordinari gentlemen\"), nel quale il personaggio di Henry Jekyll si unisce ad altri famosi personaggi del romanzo d'avventura e del fantastico dell'Otto-Novecento, come Allan Quatermain, il capitano Nemo con tanto di Nautilus, l'uomo invisibile, Tom Sawyer, Dorian Gray, Mina Murray (una maestra di scuola vampirizzata da Dracula) e persino il mozzo del Pequod, Ismaele di \"Moby Dick\", per combattere contro il nemico giurato di Sherlock Holmes, il professor Moriarty. In questa opera il protagonista impara a convivere con la sua parte malvagia sfruttandone l'incredibile forza (che ne fa una specie di Hulk, personaggio che a sua volta si rifaceva a Jekyll e Hyde) e salvando pi\u00f9 volte la situazione.\nJekyll ha anche un cameo nel prologo del film \"Van Helsing\", del 2004 nel quale viene cacciato dal \"cacciatore di mostri\" Gabriel Van Helsing (interpretato da Hugh Jackman).\nVersioni a fumetti e illustrazioni.\nIl romanzo ha avuto anche numerose trasposizioni a fumetti, tra le quali:\nMusical.\nAnaloga operazione \u00e8 stata compiuta in epoca recente dalla Premiata Ditta.\nNel 2011 Dottor Jekyll &amp; Mr. Hyde Ideato e diretto da Giancarlo Sepe. Con Alessandro Benvenuti, Rosalinda Celentano e con la straordinaria partecipazione di Alice e Hellen Kessler."}
{"id": "2163525", "revid": "1829344", "url": "https://it.wikipedia.org/wiki?curid=2163525", "title": "Lega Musulmana Panindiana", "text": "La Lega Musulmana Panindiana (in inglese: \"All India Muslim League\") \u00e8 stato un partito politico fondato nel 1906 nell'allora Impero anglo-indiano allo scopo di tutelare i diritti della comunit\u00e0 musulmana indiana, principale minoranza presente nel subcontinente.\nPartito elitario, spos\u00f2 la causa nazionalista del Congresso Nazionale Indiano per divenirne successivamente la pi\u00f9 seria minaccia: mentre il Congresso si batteva per un'India unita e libera, la Lega Musulmana, temendo che la fine dell'egemonia britannica sancisse la perdita del proprio potere a favore del Congresso, si fece promotrice di una politica secessionista che port\u00f2 alla creazione dello Stato del Pakistan.\nUno dei maggiori esponenti del partito fu Mohammad Ali Jinnah\nSi dissolse nel 1947, dopo la divisione tra India e Pakistan."}
{"id": "2163526", "revid": "1305772", "url": "https://it.wikipedia.org/wiki?curid=2163526", "title": "Brivio (disambigua)", "text": "Toponimi"}
{"id": "2163527", "revid": "1842072", "url": "https://it.wikipedia.org/wiki?curid=2163527", "title": "File (Unix)", "text": "file \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che cerca di determinare il tipo di uno o pi\u00f9 file a partire dal loro contenuto.\nPer ciascuno dei file specificati come parametri viene visualizzata sullo \"standard output\" una linea che indica il nome del file seguito da una descrizione testuale dei dati che esso contiene.\nIl tipo di file viene determinato esaminando la parte iniziale del contenuto del file, alla ricerca di particolari sequenze di byte che ne rivelino il tipo.\nSintassi.\nLa sintassi generale di \"file\" \u00e8 la seguente:\n file [\"opzioni\"] [--] \"file1\" [\"file2\" \u2026]\nI parametri \"file\" specificano i nomi dei file da analizzare. Alcune implementazioni permettono di specificare un trattino per indicare lo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nL'unica opzione di rilievo \u00e8 -h, che indica di segnalare i collegamenti simbolici semplicemente come tali, anzich\u00e9 analizzare il contenuto della loro destinazione.\nEsempi.\nVisualizza sullo \"standard output\" il tipo del file prova.txt:\n $ file prova.txt\n prova.txt: ASCII text\nVisualizza sullo \"standard output\" i tipi dei file prova.txt e /bin/ls:\n $ file prova.txt /bin/ls\n prova.txt: ASCII text\n /bin/ls: ELF 32-bit LSB executable, Intel 80386, version 1 (SYSV), dynamically linked (uses shared libs), for GNU/Linux 2.6.8, stripped"}
{"id": "2163528", "revid": "118312386", "url": "https://it.wikipedia.org/wiki?curid=2163528", "title": "Ullambana", "text": "La festa buddhista di Ullambana (dal \"sanscrito\": \u0909\u0932\u094d\u0932\u092e\u094d\u092c\u0928 \"appeso a testa in gi\u00f9\"; \"cinese\": \"coreano\": ; \"giapponese\": \u304a\u76c6, Obon, abbreviazione di \u76c2\u862d\u76c6\u6703, urabon'e; \"vietnamita\": Vu Lan; \"cambogiano\": Pchum Ben) cade annualmente alla fine della stagione dedicata al ritiro meditativo del Sangha, (detta in \"sanscrito\" var\u1e61\u0101; \"cinese\": \u5b89\u5c45 anju) ed \u00e8 dedicata ai morti, agli antenati, agli esseri negli inferni Naraka e ai \"Preta\".\nAttualmente la festa viene celebrata in tutta l'Asia Orientale e nel Sud-Est asiatico il quindicesimo giorno del settimo mese del calendario buddhista, nella seconda met\u00e0 di agosto.\nL'origine e le fonti.\nL'origine della festa deriva dal \"Ullambanas\u016btra\", dove Maudgaly\u0101yana (\"p\u0101li\": Moggall\u0101na; \"cinese\": ; \"coreano\": ; \"giapponese\": \u76ee\u728d\u9023, Mokuren), uno dei pi\u00f9 importanti discepoli del Buddha Gautama Siddhartha, messosi alla ricerca della madre morta la trova, grazie ai poteri meditativi, rinata come \"Preta\", dotata cio\u00e8 di una bocca e un collo strettissimi e tormentata da una fame insaziabile. Inoltre, ogni qual volta portava un boccone alla bocca, questo si trasformava in fiamme ardenti.\nChiestone il motivo al Buddha, questi spieg\u00f2 che la causa era dovuta al fatto che in una precedente vita non aveva dato cibo in elemosina a dei monaci, accumulando cos\u00ec karma negativo.\nInterrogato su come salvare la madre, il Buddha rispose che sarebbe stato opportuno stabilire una festa in cui accumulare meriti positivi e devolverli agli spiriti degli inferni, sprofondati l\u00e0 proprio per aver accumulato demeriti nelle loro vite precedenti.\nOltre all\"'Ullambanas\u016btra\" (cinese: \u76c2\u862d\u76c6\u7d93 Y\u00fal\u00e1np\u00e9nj\u00ecng, traduzione in cinese di Dharmarak\u1e63a, tra il 265 e il 313), altro testo canonico sullo stesso argomento \u00e8 il \"Sutra sull'offerta delle ciotole (di cibo) per ringraziare del bene ricevuto\" (cinese: \u5831\u6069\u5949\u76c6\u7d93 baoen fengpen jing, tradotto in cinese tra il 317 e il 420).\nTra i commentari a questi sutra spicca quello di Zong Mi intitolato \u76c2\u862d\u76c6\u7d93\u758f Y\u00fal\u00e1np\u00e9nj\u00ecngsh\u016b (830 circa).\nTra la letteratura non religiosa spicca il \"Da Mujianlian mingqian jiu mu bianwen\" \u5927\u76ee\u728d\u9023\u51a5\u9593\u6551\u6bcd\u8b8a\u6587, \"Mahamaudgalyay\u0101na salva sua madre\", testo scritto nella redazione finale verso l'800, ma risalente sicuramente a qualche secolo precedente. Si tratta di letteratura in lingua quasi vernacolare, molto vicina ai canovacci dei cantastorie itineranti o gruppi teatrali. Si sofferma particolarmente sulle sofferenze nell'inferno Av\u012bci e sull'avventura di Maudgalyay\u0101na nel regno dei morti.\nI riti.\nSu queste basi scritturali si basano quelli che sono le tradizioni e i riti della festa di Ullambana: ci si reca nei monasteri buddhisti, si fanno donazioni al Sangha (nel buddhismo fare doni \u00e8 atto meritorio \"per s\u00e9\" e ancor pi\u00f9 se il ricevente \u00e8 degno moralmente), si imbandiscono pranzi vegetariani e si liberano animali. \nIn varie localit\u00e0 si fanno sfilare statue del bodhisattva K\u1e63itigarbha e i monaci recitano l\"'Ullambanas\u016btra\". In varie tradizioni si imbandiscono tavolate fuori dalle case per gli spiriti sconosciuti, attirandoli la sera con lumini, mentre si fanno offerte in casa all'altarino dei propri antenati. Altri lumini galleggianti si liberano lungo i corsi dei fiumi per ingraziarsi quanti sono morti per annegamento.\nLa festa \u00e8 buddhista in quanto basata sulla legge karmica, ma non \u00e8 rivolta all'ottenimento per s\u00e9 o per gli altri di una immediata liberazione nel Nirvana, piuttosto in un alleviamento delle pene e nella speranza di una rinascita pi\u00f9 favorevole per un futuro cammino che porti alla liberazione con i propri sforzi. Nello stesso tempo \u00e8 una festa in onore e a favore dei propri familiari deceduti, cosa che la rese automaticamente bene accetta anche in ambienti confuciani.\nIn Cina dalla dinastia Tang in poi si cominci\u00f2 a celebrare anche, nella stessa data, una festa taoista in onore dei morti, nota come \u4e2d\u5143\u7bc0 zh\u014dngyu\u00e1nji\u00e9(Festival di Zhongyuan)\nA differenza della festa di Qingming (\u6e05\u660e\u7bc0 Q\u012bngm\u00edngji\u00e9) - quando si venerano solo i propri antenati e sono i vivi a presentarsi nei cimiteri e nei templi ai morti - si considera che nella notte della festa di Ullambana siano i morti, non solo i propri antenati, a far visita ai vivi."}
{"id": "2163530", "revid": "1311866", "url": "https://it.wikipedia.org/wiki?curid=2163530", "title": "Spaghetti alla carrettiera", "text": "Gli spaghetti alla carrettiera, tipica ricetta della Sicilia orientale e dell'area della Valle del platani, sono degli spaghetti conditi con olio, aglio crudo, pepe e pecorino grattugiato. Nella versione dei paesini di collina situati a ridosso della Valle del Platani la ricetta prevede l'aggiunta di pomodoro pelato.\nPrendono il nome dagli antichi carrettieri, che volendo assaporare la pasta anche in viaggio, cucinavano questo piatto con prodotti dalla facile conservazione.\nCuriosamente questo piatto viene anche recensito nei ricettari della cucina romana con l'aggiunta di funghi."}
{"id": "2163531", "revid": "729019", "url": "https://it.wikipedia.org/wiki?curid=2163531", "title": "Henry Ireton", "text": "Era genero di Oliver Cromwell. Partecip\u00f2 ai dibattiti di Reading, di Putney e di Whitehall. Nel 1650 subentr\u00f2 al suocero nel comando dell'esercito parlamentare inglese in Irlanda, volto alla riconquista dell'Irlanda nel corso delle guerre confederate irlandesi.\nNel 1661, per ordine del nuovo re Carlo II, il suo corpo venne riesumato e sottoposto al macabro rituale dell'esecuzione postuma sul cosiddetto \"Albero di Tyburn\", a Tyburn, insieme allo stesso Cromwell, all'ammiraglio Robert Blake e al giudice John Bradshaw."}
{"id": "2163533", "revid": "287204", "url": "https://it.wikipedia.org/wiki?curid=2163533", "title": "Vanellus albiceps", "text": "La pavoncella corona bianca (Vanellus albiceps, Gould 1834), \u00e8 un uccello della famiglia dei Charadriidae.\nSistematica.\n\"Vanellus albiceps\" non ha sottospecie, \u00e8 monotipico.\nDistribuzione e habitat.\nQuesto uccello vive in Africa, dalla Mauritania al Sudan e a sud fino al Sudafrica, con l'esclusione di Eritrea, Etiopia, Somalia, Gibuti, Kenya, Burundi e Uganda."}
{"id": "2163540", "revid": "22356", "url": "https://it.wikipedia.org/wiki?curid=2163540", "title": "Halkieride", "text": ""}
{"id": "2163541", "revid": "767487", "url": "https://it.wikipedia.org/wiki?curid=2163541", "title": "Lady Frankenstein", "text": "Lady Frankenstein, sottotitolato La figlia di Frankenstein, \u00e8 un film horror del 1971 diretto da Mel Welles (con lo pseudonimo di Ernst R. von Theumer), liberamente ispirato al romanzo di Mary Shelley \"Frankenstein, o il moderno Prometeo\" (1816).\nTrama.\nIl Barone Frankenstein coadiuvato dal dottor Marshall crea un mostro utilizzando il corpo di un uomo qualunque il cervello e il cuore di un assassino morto per impiccagione. Irriconoscente, il mostro uccide il suo creatore e chiunque gli si ponga davanti.\nTania, la figlia del Barone ucciso dal mostro, chiede ed ottiene che il dott. Marshall, innamorato di lei, faccia trapiantare il proprio cuore ed il proprio cervello nel corpo di Thomas, un giovane mezzadro a servizio nel castello, mentalmente ritardato, ma bello e prestante e che probabilmente possiede una forza sufficiente per fronteggiare la furia omicida della prima creatura. Sapientemente guidato dalla ragazza, Marshall/Thomas sconfigge il rivale ma alla fine uccide, strangolandola, la sua amata che le si era abbandonata tra le braccia.\nProduzione.\nIl film fu una coproduzione italo-statunitense della Condor International Productions. I membri del cast compaiono con pseudonimi anglosassoni.\nIl film fu girato in inglese e italiano, presso gli studi INCIR De Paolis in Via Tiburtina a Roma.\nDistribuzione.\nLa pellicola \u00e8 stata distribuita nei cinema italiani a partire dal mese di ottobre del 1971.\nData di uscita.\nAlcune date di uscita internazionali nel corso degli anni sono state:\nDivieti.\nNella sua prima distribuzione cinematografica la visione della pellicola \u00e8 stata vietata ad un pubblico di et\u00e0 inferiore ai 18 anni.\nNegli Stati Uniti, dove fu distribuita con lo stesso titolo italiano, la pellicola \u00e8 entrata nel pubblico dominio.\nAlcune scene che accentuano violenza ed erotismo sono state tagliate in alcune versioni.\nCritica.\nScott Aaron Stine ha scritto che \"La figlia di Frankenstein\" non \u00e8 cos\u00ec insipido come potrebbe essere una videoregistrazione amatoriale e che se questa pellicola fosse stata ancora pi\u00f9 banale sarebbe stata divertente. Il film segue la formula stilistica in voga negli anni \u201970, del decennio degli eccessi. In linea con ci\u00f2 diverse le scene gratuite di sesso e violenza, in ogni caso tagliate nella versione americana dando luogo cos\u00ec a problemi riguardo alle differenti versioni nei vari stati."}
{"id": "2163542", "revid": "112472563", "url": "https://it.wikipedia.org/wiki?curid=2163542", "title": "Alfredo Mazzotta", "text": "Biografia.\nNel 1968 consegue il diploma di Maestro d'arte presso l'Istituto Statale d'Arte di Vibo Valentia. Nello stesso anno si trasferisce a Milano, si iscrive all'Accademia di Belle Arti di Brera alla scuola di Luciano Minguzzi e nel 1973 ottiene il diploma di scultura. Nello stesso anno si iscrive alla scuola di pittura di Domenico Purificato e nel 1977 ottiene il diploma.\nNegli stessi anni frequenta il corso di cromatologia tenuto da Luigi Veronesi e il corso di Tecnologia dei materiali tenuto da Romano Rui. Per diversi anni \u00e8 stato assistente dello scultore Eros Pellini, sia al Liceo Artistico di Brera di Milano che in studio. Nel 1987 partecipa su invito al \"Simposio di scultura Nantopietra\" e nel 1990 al \"Simposio Internazionale di scultura in pietra Nautilos 90\" a Castro dove ha realizzato un rilievo per l'Associazione Nazionale Marinai d'Italia di Castro.\nNel 1994 e 1995 ha tenuto alcune lezioni su \"Progetto Scultura\" nell'ambito del \"Master in Design &amp; Management\", presso il Politecnico di Milano. Nei bienni 1997-1998, 1999-2000, 2002-2003 e 2004-2005 fa parte della \"Commissione Artistica Annuale\" della Permanente. Nel 2001 vince il Concorso Nazionale di Scultura \"Citt\u00e0 di Novara\" per la realizzazione di un trofeo da consegnare alle personalit\u00e0 della cultura e dello sport nelle varie manifestazioni organizzate dall'Unione Nazionale Veterani dello Sport.\nNel 2001 realizza il monumento dedicato alla beata Anna Rosa Gattorno nella citt\u00e0 di Potenza. \nSue opere, oltre che in numerose collezioni private in Italia e all'estero, si trovano presso il \"Museo Nazionale d'Arte Moderna\" di Ruffano, la \"Fondazione Lercaro\" di Bologna, \"Archivio Sartori\" di Mantova, \"Museo della Permanente\" di Milano, il \"Museo di Villa Litta Borromeo\" di Lainate, \"Museo d'Arte Contemporanea Vito Mele\" di Santa Maria di Leuca, \"Museo d'Arte Italiana\" di Durazzo (Albania), \"Societ\u00e0 Umanitaria di Milano\", Parco Arcadia di Bareggio e presso la Chiesa del Santissimo Rosario di Nao, frazione di Ionadi.\nAttualmente \u00e8 titolare della cattedra di discipline plastiche presso il Liceo Artistico Statale di Brera di Milano.\nEsposizioni.\nA partire dal 1973 \u00e8 presente in rilevanti esposizioni tematiche e collettive nazionali e internazionali tra le quali ricordiamo:"}
{"id": "2163547", "revid": "1573940", "url": "https://it.wikipedia.org/wiki?curid=2163547", "title": "Vanellus chilensis", "text": "La pavoncella del Cile (Vanellus chilensis, ), \u00e8 un uccello della famiglia dei Charadriidae.\nSistematica.\n\"Vanellus chilensis\" ha quattro sottospecie:\nDistribuzione e habitat.\nLa sottospecie \"V. c. cayennensis\" vive nel Sudamerica settentrionale a nord del Rio delle Amazzoni. \"V. c. chilensis\" vive in Cile e Argentina. \"V. c. fretensis\" vive nel sud di Cile e Argentina. \"V. c. lampronotus\" vive tra il Rio delle Amazzoni e il nord di Cile e Argentina, compresi Brasile e Uruguay (di cui \u00e8 uccello nazionale)."}
{"id": "2163548", "revid": "110157", "url": "https://it.wikipedia.org/wiki?curid=2163548", "title": "Ot\u00fan", "text": "L'Ot\u00fan (spagnolo: \"R\u00edo Ot\u00fan\") \u00e8 un breve fiume della Colombia che scorre nel Dipartimento di Risaralda.\nIl fiume sorge dal lago Ot\u00fan, alimentato dalle nevi del Nevado Santa Isabel, e sfocia nel fiume Cauca dopo aver percorso 78\u00a0km. Attraversa le citt\u00e0 di Pereira e Dosquebradas, dove viene scavalcato dal viadotto di C\u00e9sar Gaviria Trujillo, uno dei pi\u00f9 grandi ponti strallati rimasti in Sud America.\nIl fiume Ot\u00fan \u00e8 l'unica fonte di acqua potabile per le citt\u00e0 di Pereira e Dosquebradas. La societ\u00e0 idrica locale estrae circa 1,8\u00a0m\u00b3/s di acqua dal fiume, in un luogo conosciuto come Nuevo Libar\u00e9. Lo sviluppo agricolo nella regione, gli allevamenti di suini e pollame, nonch\u00e9 i rifiuti umani, hanno portato a un peggioramento della qualit\u00e0 delle acque del fiume.\nIl fiume passa attraverso diverse zone protette tra cui il Parco Nazionale Natural Los Nevados, il \"Santuario de Fauna y Flora Ot\u00fan Quimbaya\" e il Parco Ucumar\u00ed.\nCategoria:Pereira (Colombia)"}
{"id": "2163551", "revid": "339392", "url": "https://it.wikipedia.org/wiki?curid=2163551", "title": "United States Attorney General", "text": ""}
{"id": "2163553", "revid": "1842072", "url": "https://it.wikipedia.org/wiki?curid=2163553", "title": "Fuser (Unix)", "text": "fuser \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che visualizza sullo \"standard output\" i PID (identificativi di processo) dei processi che in un dato istante stanno utilizzando i file specificati.\nPer ciascun file specificato viene visualizzata una linea che indica il nome del file seguito dai PID dei processi che lo stanno utilizzando.\n\"fuser\" \u00e8 anche in grado di individuare i PID dei processi che stanno utilizzando dei file o directory residenti su uno o pi\u00f9 \"file system\".\nIn alcuni sistemi operativi \u00e8 necessario disporre dei privilegi dell'amministratore (root) per poter eseguire \"fuser\".\nSintassi.\nLa sintassi generale di \"fuser\" \u00e8 la seguente:\n fuser [\"opzioni\"] [--] \"file1\" [\"file2\" \u2026]\nI parametri \"file\" specificano i nomi dei file da controllare.\nIl doppio trattino -- (facoltativo) indica che i parametri successivi non sono da considerarsi opzioni.\nL'unica opzione di rilievo \u00e8 -c, che indica che i parametri \"file\" sono dei \"mount point\" che identificano dei \"file system\", e che vanno visualizzati i PID dei processi che utilizzano un qualsiasi file o directory residente su tali \"file system\".\nLa variante di \"fuser\" presente nei sistemi operativi GNU/Linux offre tra le altre anche le opzioni -n tcp e -n udp, nel qual caso i parametri \"file\" sono interpretati come un numero di porta rispettivamente TCP o UDP, e sono visualizzati i PID dei processi che stanno utilizzando le porte indicate (per usare queste opzioni sono necessari i privilegi di \"root\", altrimenti non viene visualizzato alcun output).\nEsempi.\nVisualizza sullo \"standard output\" i PID dei processi che stanno usando il file prova.txt:\n $ fuser prova.txt\n prova.txt: 3016 3088 3089\nVisualizza sullo \"standard output\" i PID dei processi che stanno usando dei file residenti sul \"file system\" montato in /media/cdrom:\n $ fuser -c /media/cdrom\n /media/cdrom: 7202 25797 26501 26523\nNei sistemi GNU/Linux, visualizza i PID dei processi che stanno usando la porta TCP 22 (sono necessari i privilegi di \"root\"):\n # fuser -n tcp 22\n 22/tcp: 2275 26627"}
{"id": "2163558", "revid": "1543377", "url": "https://it.wikipedia.org/wiki?curid=2163558", "title": "Dosquebradas", "text": "Dosquebradas \u00e8 un comune della Colombia facente parte del dipartimento di Risaralda. Con una popolazione di 173.452 abitanti al censimento del 2005 era la seconda citt\u00e0 del dipartimento.\nLa citt\u00e0 \u00e8 collegata attraverso il viadotto C\u00e9sar Gaviria Trujillo, alla citt\u00e0 di Pereira, la capitale del dipartimento.\nIl nome della citt\u00e0, letteralmente significa \"due torrenti\" (\"dos quebradas\"), Santa Teresita e Las Garzas. Dosquebradas \u00e8 talvolta chiamata \"Zona Rosa\" di Pereira, poich\u00e9 ha molte discoteche e bar, che si riempiono di giovani nei fine settimana.\nL'abitato venne fondato da un gruppo di coloni nel 1844, mentre l'istituzione del comune \u00e8 del 6 dicembre 1972, quando si distacc\u00f2 dal comune di Santa Rosa de Cabal.\nLa citt\u00e0 \u00e8 prima cresciuta come centro industriale al servizio di Pereira negli anni settanta e ottanta. Con la costruzione del quartiere di \"El Poblado\" (alloggi a basso reddito), ha subito un boom della popolazione, fornendo residenza a molte famiglie che mantengono il proprio lavoro a Pereira.\nEducazione.\nNella citt\u00e0 di Dosquebradas sono presenti ottime scuole, fra le migliori del dipartimento Risaralda. Quasi tutte le scuole sono di propriet\u00e0 dello Stato, solo quattro sono scuole private, tre delle quali sono scuole cattoliche."}
{"id": "2163567", "revid": "135224", "url": "https://it.wikipedia.org/wiki?curid=2163567", "title": "Joseph Pujol", "text": "Apprendista panettiere a Marsiglia, il giovane Joseph Pujol inizi\u00f2 a improvvisare spettacoli mostrando le sue capacit\u00e0 a colleghi e amici: possedeva, infatti, una singolare e particolare maestria nel controllo dei muscoli addominali e sfinteriali che gli consentiva di emettere flatulenze a suo piacimento.\nBiografia.\nJoseph Pujol nacque a Marsiglia, uno dei cinque figli di Fran\u00e7ois (uno scalpellino e scultore) e Rose Pujol, ambedue originari di Matar\u00f3 (in Catalogna). Poco dopo aver abbandonato la scuola ebbe una strana esperienza mentre nuotava nel mare: mise la testa sott'acqua e trattenne il respiro, quando improvvisamente sent\u00ec un freddo gelido penetrare il suo posteriore. Corse impaurito sulla riva e, sorpreso, ebbe la sensazione che l'acqua fuoriuscisse dal suo ano. Un dottore lo rassicur\u00f2, affermando che non c'era nulla di cui preoccuparsi.\nQuando entr\u00f2 nell'esercito, raccont\u00f2 ai commilitoni della sua speciale abilit\u00e0, dandone subito una dimostrazione per il loro divertimento: appoggi\u00f2 il sedere su una pentola risucchiando dell'acqua, dopo di che la spruzz\u00f2 attraverso il suo ano a diversi metri. In seguito, scopr\u00ec che poteva persino aspirare dell'aria, potendo cos\u00ec \"fumare\" sigarette o spegnere candele con un peto.\nSebbene fosse un panettiere di professione, Pujol voleva intrattenere i suoi clienti riproducendo \u201csuoni\u201d di alcuni strumenti musicali. Pujol decise cos\u00ec di portare il suo talento sul palco, debuttando a Marsiglia nel 1887. Dopo aver ottenuto un grande successo, si trasfer\u00ec a Parigi, dove nel 1892 port\u00f2 in scena le sue prodezze al Moulin Rouge. Alcuni dei punti salienti dei suoi spettacoli comprendevano la riproduzione di effetti sonori di colpi di cannone e temporali, oppure eseguire canzoni popolari come \"'O sole mio\", \"La Marsigliese\" e \"Au clair de la lune\" servendosi di una ocarina attraverso un tubo di gomma infilato nell'ano. Poteva persino spegnere una candela da una distanza di diversi metri. Assistettero ai suoi spettacoli anche il re Edoardo VII, il re Leopoldo II del Belgio e Sigmund Freud.\nNel 1894 Pujol fu citato in giudizio dal direttore del Moulin Rouge Charles Zidler, per aver improvvisato un'esibizione a la Foire du Tr\u00f4ne, i cui proventi servirono ad aiutare un suo amico in gravi difficolt\u00e0 economiche. Per la misera somma di 3.000 franchi (Pujol guadagnava 20.000 franchi a spettacolo), il Moulin Rouge perse la sua principale attrazione: Pujol fu licenziato in quanto l'essersi esibito a la Foire du Tr\u00f4ne venne considerato come una rottura con il suo contratto iniziale con il Moulin Rouge. Pens\u00f2 allora di mettersi in proprio, allestendo uno spettacolo viaggiante chiamato \"Th\u00e9\u00e2tre Pompadour\".\nNei decenni successivi Pujol prov\u00f2 a \u201craffinare\u201d e rendere i suoi spettacoli pi\u00f9 \u201cgentili\u201d; uno dei suoi numeri preferiti divenne una poesia (da lui stesso composta) che parlava di una fattoria, e che scandiva con la solita interpretazione anale riproducendo versi di animali. Il culmine del suo spettacolo lo raggiungeva quando dava l'impressione di riprodurre il rumore del terremoto di San Francisco del 1906. Allo scoppio della Prima guerra mondiale, Pujol, terrorizzato dalla disumanit\u00e0 del conflitto, si ritir\u00f2 dalle scene e fece ritorno alla sua iniziale attivit\u00e0 di panettiere a Marsiglia. Pi\u00f9 tardi apr\u00ec una fabbrica di biscotti a Tolone. Mor\u00ec nel 1945 all'et\u00e0 di 88 anni e fu seppellito nel cimitero de La Valette-du-Var, dove la sua tomba pu\u00f2 essere visitata. L'Universit\u00e0 La Sorbonne offr\u00ec alla sua famiglia una ingente somma in danaro per poter studiare il suo corpo dopo la sua morte, offerta che per\u00f2 la famiglia rifiut\u00f2."}
{"id": "2163571", "revid": "209113", "url": "https://it.wikipedia.org/wiki?curid=2163571", "title": "Mauru", "text": "Il mauru (variante dialettale del siciliano m\u00e0guru che letteralmente significa \u201c\"magro\"\u201d) \u00e8 un piatto tipico della Sicilia orientale (Acireale e Catania principalmente), consistente in un'insalata di alghe rosse commestibili, condite con limone e sale, appartenenti alle specie \"Chondrus crispus\", \"Calliblepharis jubata\", \"Grateloupia filicina\", \"Gigartina acicularis\"."}
{"id": "2163572", "revid": "1573940", "url": "https://it.wikipedia.org/wiki?curid=2163572", "title": "Vanellus cinereus", "text": "La pavoncella cenerina (Vanellus cinereus, ), \u00e8 un uccello della famiglia dei Charadriidae.\nSistematica.\n\"Vanellus cinereus\" non ha sottospecie, \u00e8 monotipico.\nDistribuzione e habitat.\nQuesto uccello nidifica nella Cina nordorientale, in Corea e Giappone. Sverna in Asia sudorientale, dall'India al Vietnam; \u00e8 presente anche in Mongolia, Taiwan, Nepal e Bhutan. \u00c8 di passo in Australia, Malaysia, Indonesia, Russia e Filippine."}
{"id": "2163577", "revid": "1573940", "url": "https://it.wikipedia.org/wiki?curid=2163577", "title": "Vanellus coronatus", "text": "La pavoncella coronata (Vanellus coronatus, ), \u00e8 un uccello della famiglia dei Charadriidae.\nSistematica.\n\"Vanellus coronatus\" ha tre sottospecie:\nDistribuzione e habitat.\nLa sottospecie \"V. c. coronatus\" vive tra l'Etiopia e il Sudafrica, specialmente in Etiopia, Repubblica Democratica del Congo, Zambia e Sudafrica. \"V. c. demissus\" \u00e8 endemico della Somalia. \"V. c. xerophilus\" vive in Africa sudoccidentale (Angola, Namibia, Botswana, Zimbabwe e Sudafrica)."}
{"id": "2163578", "revid": "438678", "url": "https://it.wikipedia.org/wiki?curid=2163578", "title": "Third wave ska", "text": ""}
{"id": "2163579", "revid": "438678", "url": "https://it.wikipedia.org/wiki?curid=2163579", "title": "Inside In/Inside Out", "text": "Inside In/Inside Out \u00e8 l'album di debutto dei The Kooks, uscito nel 2006."}
{"id": "2163581", "revid": "1573940", "url": "https://it.wikipedia.org/wiki?curid=2163581", "title": "Vanellus crassirostris", "text": "La pavoncella beccorosso (Vanellus crassirostris, ), \u00e8 un uccello della famiglia dei Charadriidae.\nSistematica.\n\"Vanellus crassirostris\" ha due sottospecie:\nDistribuzione e habitat.\nQuesto uccello vive in Africa centrale e meridionale, dall'Etiopia, il Ciad e il Sudan, fino alla fascia che comprende Namibia, Botswana, Zimbabwe e Mozambico."}
{"id": "2163584", "revid": "486946", "url": "https://it.wikipedia.org/wiki?curid=2163584", "title": "Turbogas", "text": ""}
{"id": "2163588", "revid": "1573940", "url": "https://it.wikipedia.org/wiki?curid=2163588", "title": "Vanellus duvaucelii", "text": "La pavoncella di Duvauceli o pavoncella di fiume (Vanellus duvaucelii, ), \u00e8 un uccello della famiglia dei Charadriidae.\nSistematica.\n\"Vanellus duvaucelii\" non ha sottospecie, \u00e8 monotipico.\nDistribuzione e habitat.\nQuesto uccello vive in Asia sudorientale, pi\u00f9 precisamente dall'India nordoccidentale e centrosettentrionale, attraverso Nepal e Bhutan, fino allo Yunnan in Cina, e in Indocina."}
{"id": "2163591", "revid": "1573940", "url": "https://it.wikipedia.org/wiki?curid=2163591", "title": "Vanellus indicus", "text": "La pavoncella indiana dalle caruncole rosse (Vanellus indicus, ), \u00e8 un uccello della famiglia dei Charadriidae.\nSistematica.\n\"Vanellus indicus\" ha quattro sottospecie:\nDistribuzione e habitat.\nLa sottospecie \"V. i. aigneri\" vive in Turchia sudorientale, Iraq, Iran, Penisola Arabica, regioni caucasiche e Pakistan. \"V. i. atronuchalis\" vive nell'India nordorientale (Assam), in Myanmar, nella Cina meridionale, in Indocina e Indonesia. \"V. i. indicus\" vive in Pakistan orientale, India, Bangladesh e Nepal. Infine, \"V. i. lankae\" \u00e8 endemico dello Sri Lanka."}
{"id": "2163592", "revid": "1652635", "url": "https://it.wikipedia.org/wiki?curid=2163592", "title": "Vanellus miles", "text": "La pavoncella mascherata (Vanellus miles ()) \u00e8 un uccello della famiglia Charadriidae.\nSistematica.\nSono note due sottospecie:\nDistribuzione e habitat.\nLa sottospecie \"V. m. miles\" vive in Nuova Guinea, sia sul versante indonesiano che su quello papuano, sulle Isole Aru e nel nord Australia; \u00e8 di passo su Christmas Island. \"V. m. novaehollandiae\" vive in Australia centrale e meridionale, in Tasmania e in Nuova Zelanda; \u00e8 di passo in Nuova Caledonia."}
{"id": "2163594", "revid": "1573940", "url": "https://it.wikipedia.org/wiki?curid=2163594", "title": "Vanellus spinosus", "text": "La pavoncella spinosa (Vanellus spinosus, ), \u00e8 un uccello della famiglia dei Charadriidae.\nSistematica.\n\"Vanellus spinosus\" non ha sottospecie, \u00e8 monotipico.\nDistribuzione e habitat.\nQuesto uccello nidifica nel Mediterraneo orientale (Turchia, Grecia, Israele) e in un'ampia fascia che va dall'Africa sub-sahariana occidentale alla Penisola Arabica e, da nord a sud, dall'Egitto alla Repubblica Democratica del Congo e la Tanzania. \u00c8 di passo nell'Europa centrale e meridionale, compresa l'Italia, e in Africa meridionale (Zambia, Angola)."}
{"id": "2163595", "revid": "1652134", "url": "https://it.wikipedia.org/wiki?curid=2163595", "title": "Italo-somali", "text": "Gli italo-somali sono gli italiani nati o residenti in Somalia per molti anni, e i loro discendenti (da non confondersi con i somali in Italia o somali italiani).\nStoria.\nI primi coloni italiani si stabilirono in Somalia alla fine del XIX secolo. Ma solo dopo la prima guerra mondiale il loro numero raggiunse il migliaio di abitanti, concentrati principalmente a Mogadiscio e a Merca, nella costa del Benadir.\nL'emigrazione italiana in Somalia fu limitata inizialmente a soli uomini e pochissime famiglie. Con l'avvento del fascismo inizi\u00f2 una politica di colonizzazione in cui molte centinaia di famiglie italiane si trapiantarono nelle aree agricole del Villaggio Duca degli Abruzzi (detto anche \"Villabruzzi\", oggi Jowhar)..\nIl \"Villaggio Duca degli Abruzzi\" si trovava a soli 50\u00a0km a nord di Mogadiscio, in una vallata fertile vicino all'Uebi Scebeli, e fu collegato alla capitale con una ferrovia (ora disattivata). \nVillabruzzi, fondato nel 1920 dal duca Luigi Amedeo di Savoia-Aosta come colonia agricola, ebbe uno sviluppo notevole negli anni venti. Vi si insediarono alcune migliaia di coloni italiani nella seconda met\u00e0 degli anni trenta. La cittadina divenne il centro agricolo principale della Somalia italiana durante il fascismo, con una modesta industria alimentare collegata.\nDopo la seconda guerra mondiale i coloni italiani furono costretti ad andarsene e la zona fu lasciata incolta, perdendo il suo potenziale agricolo, specialmente dopo l'inizio della guerra civile in Somalia nel 1991. Vi abitano ancora oltre 200 italo-somali, discendenti di coloni italiani e madri somale.\nUn'altra area sviluppata da coloni italiani (originari di Torino) fu Genale, vicino alla foce del fiume Giuba. La colonia agricola, promossa dal governatore De Vecchi, fu importante come centro produttivo di cotone e, dopo il 1931, di banane.\nLa riconquista della Somalia, che port\u00f2 alla stabilizzazione dei confini della colonia negli anni venti, avvenne sotto il governatorato di Cesare Maria De Vecchi di Val Cismon. In questo periodo il governo italiano inizi\u00f2 ad organizzare i centri abitati, trascurati da almeno un quinquennio. Il territorio venne diviso nelle regioni dell'Oltre Giuba, Benadir e Somalia settentrionale, con commissariati e residenze dotate di una certa autonomia amministrativa. Le entrate della colonia, anche se non rilevanti, finanziarono un programma di opere pubbliche che permise il completamento della ferrovia Mogadiscio-Villaggio Duca degli Abruzzi, la risistemazione della rete stradale (inclusa la costruzione della \"strada imperiale\" tra Mogadiscio ed Addis Abeba) e la costruzione di una diga funzionale alla realizzazione del porto di Mogadiscio. \nNel 1930 c'erano 22.000 italiani in Somalia, dei quali 10.000 residenti nella capitale Mogadiscio, dove vi erano alcune piccole industrie manifatturiere. Altre comunit\u00e0 di italo-somali si trovavano anche a Merca, Itala, Baidoa e Chisimaio.\nNel 1934, in occasione della visita del re Vittorio Emanuele III a Mogadiscio, la citt\u00e0 si arricch\u00ec di due opere di Carlo Enrico Rava, l\"'Arco di Trionfo\" e l'albergo \u201cCroce del Sud\u201d, che furono tra i migliori contributi dell'architettura moderna nella Somalia.\nDurante la guerra d'Etiopia Mogadiscio ebbe un ruolo di primo piano come testa di ponte per le operazioni militari sul fronte sud. Dopo la proclamazione dell'impero, la citt\u00e0, che poteva contare sulla presenza della S.A.I.S. e dell'industria cotoniera, divenne una meta per iniziative imprenditoriali. La sua popolazione si era accresciuta notevolmente e nel 1936 contava ufficialmente 50.000 abitanti, di cui 20.000 metropolitani residenti (il 40% della popolazione della citt\u00e0); nello stesso anno erano in tutto 50.000 i coloni italiani nella Somalia italiana (il 5% della popolazione del territorio). Nel marzo 1940 vivevano a Mogadiscio oltre 30.000 italiani, che rappresentavano il 33% della popolazione totale della citt\u00e0 (90.000 residenti). Frequentavano le scuole italiane locali che le autorit\u00e0 coloniali avevano aperto.\nL'inizio della seconda guerra mondiale interruppe tutti i progetti mussoliniani per la Somalia.\nIl numero degli italiani cominci\u00f2 a declinare a causa della sconfitta italiana in A.O.I. nel 1941 e, al momento dell'indipendenza somala nel 1960, si era ridotto a meno di 10.000 abitanti.\nDal 1950 al 1960 il governo di Roma controll\u00f2 amministrativamente l'ex colonia, che ebbe un notevole sviluppo socio-economico, di cui si giovarono anche i rimanenti 10.000 italo-somali. Il 1\u00ba luglio 1960 la Repubblica di Somalia raggiunse l'indipendenza. \nNegli anni cinquanta e primi sessanta la Somalia fu molto influenzata dalla comunit\u00e0 italiana, al punto che la lingua italiana era parlata comunemente dai ceti dirigenti somali e la lingua somala adott\u00f2 l'alfabeto latino. \nDurante la dittatura di Siad Barre la Somalia entr\u00f2 in guerra con l'Etiopia e quindi precipit\u00f2 in una guerra civile da cui stenta a riprendersi. Molti cattolici sono stati perseguitati ed uccisi, come il vescovo di Mogadiscio Salvatore Colombo e la suora missionaria Leonella Sgorbati, e finanche la cattedrale cattolica di Mogadiscio \u00e8 stata distrutta.\nGi\u00e0 nel 1989 gli italo-somali erano appena un migliaio, dediti quasi tutti al commercio e ad attivit\u00e0 del terziario. Ma solo poche decine di vecchi coloni restavano, principalmente a Mogadiscio, dopo l'inizio della guerra civile in Somalia negli anni novanta.\nQuasi tutti i membri della residua comunit\u00e0 italiana hanno lasciato la Somalia dopo il 1992.\nNel 2007 gli italiani registrati come residenti in Somalia erano 15, divisi in 11 famiglie. Nel 2010 si erano ridotti a 4 persone."}
{"id": "2163596", "revid": "31886", "url": "https://it.wikipedia.org/wiki?curid=2163596", "title": "Nome (diritto)", "text": "Il diritto al nome \u00e8 un attributo della personalit\u00e0 che \u00e8 utilizzato per individuare e identificare una persona. Si tratta di un carattere distintivo, al fine di garantire all'ordinamento giuridico la possibilit\u00e0 di distinguere fra loro i soggetti, e necessario per l'identificazione del portatore; \u00e8 proprio sia della persona fisica che di quella giuridica e in genere \u00e8 soggetto a tutela in entrambi i casi.\nPersone fisiche.\nIl nome, per le persone fisiche, comprende: \nCon poche differenze questa \u00e8 una strutturazione del concetto di \"nome\" che si riscontra comune alla maggior parte delle legislazioni. Regole di dettaglio possono disciplinare l'uso di nomi composti da pi\u00f9 parole sia nel prenome che nel cognome; per il prenome, in particolare, dato l'uso presso talune culture di dare al nato pi\u00f9 nomi propri, possono sussistere regolamentazioni che assumono come prenome legalmente significativo la prima parola se questa \u00e8 seguita da virgola, ovvero tutte le prime parole separate da spazi e non da virgole.\nLe garanzie e le limitazioni in genere riconosciute per l'utilizzo del nome di persona comprendono immutabilit\u00e0, imprescrittibilit\u00e0, inalienabilit\u00e0, inestimabilit\u00e0, irrinunciabilit\u00e0 e intrasmissibilit\u00e0. Il nome di un cittadino, cio\u00e8, non pu\u00f2 essere mutato (contro la volont\u00e0 dell'interessato), fatto decadere, ceduto (contro corrispettivo), valutato (in termini di valore materiale), abbandonato dal suo portatore, trasmesso.\nDiritto romano.\nIn diritto romano i nomi erano tre (sistema dei \"tria nomina\"): \"praenomen\", \"nomen\", e \"cognomen\"; potevano aggiungersi a questi, ma senza valore giuridico, lo \"agnomen\", un secondo cognome, e nei casi di adozione un riferimento a questa condizione. Induce in equivoco, nel diritto commerciale di et\u00e0 romana, il \"nomen proprium\", che si riferisce non gi\u00e0 alla persona, bens\u00ec al nome distintivo del contratto tipico (\"nomen proprium contractus\"), elemento essenziale del contratto consensuale di buona fede.\nPresso i Romani era consentito mutarsi il nome, purch\u00e9 per fini non perniciosi o fraudolenti; la nozione si ricava da un rescritto dell'imperatore Diocleziano, diretto a Giuliano, che \u00e8 stato incluso nel Corpus Iuris Civilis (Cod. libr. IX, titolo XXV).\nAttribuzione del nome.\nLa scelta del nome del figlio o dell'adottato \u00e8 pressoch\u00e9 ovunque lasciata alla discrezione dei genitori, o di coloro che hanno la potest\u00e0 del registrando o un potere decisionale (giudici), anche se in alcune culture esistono norme speciali che circoscrivono la libert\u00e0 di assegnazione del nome della persona. Queste norme generalmente si limitano a porre ridotti vincoli alla scelta del nome da parte dei genitori al fine di evitare l'apposizione di nomi ridicoli o degradanti o che si prestino a malintesi anche di natura sessuale. A questo proposito, ha generato un vivace dibattito in sede giudiziale la volont\u00e0 di numerose coppie di genitori di attribuire il nome Andrea a neonati di sesso femminile, in quanto nome tradizionalmente maschile in Italia, ma ormai invalso anche al femminile per via della globalizzazione.\nDiritto al nome.\nCon la locuzione \"diritto al nome\" ci si riferisce, particolarmente in Italia, al diritto del cittadino di non subire coattive variazioni \"ope legis\" del suo nome originario; la costituzione italiana prescrive infatti, all'art.22, che nessuno pu\u00f2 essere privato (fra l'altro) del suo nome per motivi politici. La disposizione trae la sua origine, primariamente, da quanto accaduto poco tempo prima durante il Fascismo allorch\u00e9, durante una pi\u00f9 ampia campagna di \"italianizzazione\", furono coattivamente modificati i nomi e i cognomi di origine straniera, trasformandoli in modo da eliminare qualsiasi retaggio linguistico non italiano o latino. Infatti, secondo studi sui lavori preparatori alla stesura della costituzione, inizialmente la norma avrebbe dovuto ricomprendere un generico e assoluto divieto di modifica non limitato alla motivazione politica, tuttavia il testo fu poi emendato nel senso definitivo poich\u00e9 l'articolo interessato gi\u00e0 trattava di altri importanti diritti (capacit\u00e0 giuridica e cittadinanza) legittimamente suscettibili di limitazione, e solo a fini di brevit\u00e0 e omogeneit\u00e0 del testo anche lo \"jus nominis\" fin\u00ec garantito solo contro i motivi politici. Il costituente Vittorio Badini Confalonieri obiett\u00f2 che, conseguentemente, si sarebbe potuto perdere il nome per qualsiasi motivo non politico, ma i lavori della I sottocommissione avevano appunto redatto inizialmente un testo non selettivo; tuttavia la materia studiata per la redazione di questo articolo riguardava proprio esempi di privazione \"politica\" del nome patita da ebrei e allogeni. In questo senso si parla di diritto al nome come di diritto a non perderlo contro la propria legittima volont\u00e0, ad esempio per abusi dell'autorit\u00e0.\nIl concetto di diritto al nome per\u00f2 \u00e8 pi\u00f9 ampio e comprende anche il diritto di ciascun individuo ad averne uno, istituto giuridico oggetto di alcune dichiarazioni solenni segnatamente riferite ai diritti dell'infanzia, per le quali il bambino ha espressamente diritto ad avere un nome. Cos\u00ec si esprime infatti la Convenzione sui Diritti del Bambino elaborata dall'Assemblea Generale dell'Organizzazione delle Nazioni Unite il 20 novembre 1989 e gi\u00e0 diversi sono gli atti di recepimento in diversi paesi. In realt\u00e0 il concetto sussisteva anche in ordinamenti di molto precedenti, sia pure pi\u00f9 genericamente e quindi non limitatamente all'infante. Vi sono inoltre state teorizzazioni che leggono questo senso della locuzione \"diritto al nome\" come nitido esempio di un diritto di fonte consuetudinaria.\nIl diritto al nome riconosciuto al nuovo nato o all'adottato si accompagna in genere ad un contestuale obbligo in capo al genitore di effettuare una registrazione anagrafica, presso uffici di stato civile o assimilati, dando cos\u00ec inizio ai rapporti fra lo stato e l'individuo; contestualmente (poich\u00e9 l'obbligo di registrazione \u00e8 da adempiersi in brevissimo tempo, spesso nelle 24 ore, dal parto) inizia in genere la capacit\u00e0 giuridica del nuovo iscritto. Secondo alcune elaborazioni, il nome diviene cos\u00ec un riassunto dello stato civile della persona. Secondo altre, al diritto soggettivo della persona si oppone un'interpretazione pubblicistica per la quale l'impiego del nome (insieme con l'obbligo di usarlo senza poterne disporre o modificarlo) risponderebbe ad esigenze statuali di \"polizia civile\". Durante la Rivoluzione francese, del resto, fu proprio in questo senso emesso un decreto che vietava di assumere nomi diversi da quelli originari esattamente per evitare che i nobili si sottraessero alla riconoscibilit\u00e0.\nUn altro caso di diritto al nome riguarda situazioni di coniugio. Il matrimonio pu\u00f2 comportare che uno dei due coniugi possa, o talora debba, aggiungere o sostituire al suo cognome di nascita quello del/della coniuge, e possono sussistere norme di disciplina dell'uso del nome acquisito in caso di premorienza del coniuge dal quale lo si era acquisito. Se ne parla in termini di \"diritto al nome\" in quanto la prescrizione che ne sanciva l'obbligo, poteva essere oggetto di un diritto del coniuge da rinominare (in genere la donna) ad ottenere il rispetto della norma stessa. Anche a proposito di separazione dei coniugi e divorzio pu\u00f2 rappresentarsi un interesse del soggetto che aveva acquisito per matrimonio il cognome del coniuge a conservarlo anche dopo l'interruzione del vincolo nuziale; \nIn Germania, ove convolando a nozze si pu\u00f2 scegliere anche un \"nome di famiglia\" (\"ehename\"), da sostituire, aggiungere o premettere a quello originario e da condividere con il coniuge e l'eventuale prole, il diritto al nome \u00e8 per\u00f2 interpretato come insorgente solo in caso di uso non autorizzato da parte di non avente titolo e gestito come controversia.\nLinearit\u00e0 del cognome.\nIl cognome, rappresentando un carattere distintivo della famiglia, si trasmette da uno o entrambi i genitori al figlio, e analogamente pu\u00f2 accadere in caso di adozione (anche in aggiunta a un eventuale cognome originario). In Spagna, ad esempio, \u00e8 uso attribuire al nuovo nato due cognomi, tradizionalmente il primo cognome paterno e il primo cognome materno.\nIn altri paesi, come la Bulgaria, il prenome del padre diventa il secondo nome dei figli, ed il cognome ereditato \u00e8 quello paterno; dunque, il nome del padre \u00e8 automaticamente inglobato nel nome dei figli, declinandosi al femminile in caso di figlie femmine: \u00e8 cos\u00ec che il figlio maschio e la figlia femmina di un ipotetico Milev Josif Dermendzhiev potranno essere chiamati rispettivamente \"Georgi\" Milev Dermendzhiev e \"Ivanka\" Mileva Dermendzhieva.\nLa materia della \"linearit\u00e0\" si integra con quella riguardante la filiazione; in molti ordinamenti \u00e8 anche in uso il principio del \"favor filiationis\", che prevede una priorit\u00e0 nel soddisfacimento degli interessi oggetto di vertenza con preferenza verso quelli dei figli.\nQuando viene trasmesso il cognome di uno solo fra i genitori, le normazioni stabiliscono se debba essere quello paterno o quello materno, o anche uno diverso da entrambi (come nel caso del Regno Unito). L'uso di attribuire al figlio il cognome del padre era discretamente diffuso, anche se - talora in contesti culturali improntati al matriarcato - in epoche passate non era infrequente l'ordinaria attribuzione di quello materno (ad esempio presso licii, egizi, cantabri, messicani, peruviani, tibetani). Le norme correnti per alcuni paesi prevedono:\nNell'Unione europea, nel 2014 la Corte europea dei diritti dell'uomo ha condannato l'Italia, paese membro dell'Unione, perch\u00e9 la sua normativa non consentiva di dare al figlio il solo cognome della madre, configurandosi in questo regime, segnatamente poich\u00e9 non ammetteva deroghe all'ordinaria disciplina (pur pragmaticamente ritenuta comprensibile), una discriminazione tra coniugi e un'ingerenza dello stato nella vita familiare e privata.\nSi registra anche una differente gestione dell'attribuzione nei casi in cui i genitori, pur riconoscendo entrambi il nato, non si trovassero fra loro in regime di matrimonio valido ad effetti della legge civile. In tal caso, pu\u00f2 accadere che non sia attribuito il cognome paterno, bens\u00ec solo quello materno (\"mater semper certa\"). Era ad esempio il caso della Francia, che solo con una legge del 2003 ha rimosso il distinguo della condizione di coniugio. La condizione di coniugio dei genitori induce la classificazione come \"figlio legittimo\" del nato a siffatta coppia, mentre \u00e8 detto \"figlio naturale\" chi nasca da qualsiasi altra situazione parentale. Nelle culture non matriarcali al figlio legittimo era pressoch\u00e9 automaticamente imposto il cognome paterno, al punto che taluni ordinamenti, come quello italiano, non avevano o tuttora non hanno nemmeno una norma che lo prescrivesse.\nOmonimia.\nL'omonimia, cio\u00e8 la condizione di possesso dei medesimi nome e cognome da parte di pi\u00f9 soggetti, suscita problemi laddove il nome e cognome servono proprio a distinguere le distinte identit\u00e0 degli individui. Per questo, l'identificazione a fini legali si compone in genere non solo del nome e del cognome, ma anche del luogo e della data di nascita oltre che, talora, della residenza; l'insieme di questi dati prende il nome plurale di \"generalit\u00e0\", che in molti paesi \u00e8 un obbligo declinare a semplice richiesta delle competenti autorit\u00e0 di polizia.\nAnche il patronimico propriamente detto, cio\u00e8 la menzione del nome proprio del padre, pu\u00f2 assumere un carattere distintivo e specificativo ed \u00e8 usato in italiano con l'aggiunta al nome proprio: ad esempio, Mario Rossi \"di Giovanni\" identifica un signor Mario Rossi il cui padre si chiama Giovanni ed \u00e8 vivente, mentre se il padre \u00e8 deceduto il \"di\" \u00e8 sostituito dal \"fu\" (poich\u00e9 non \u00e8 pi\u00f9) e il soggetto si chiama Mario Rossi \"fu Giovanni\".\nPseudonimo.\nL'utilizzo di uno pseudonimo, spesso in contesti di creazione o esibizione per lo pi\u00f9 artistiche, \u00e8 in molti ordinamenti soggetto a regolamentazioni, non di rado con riflessi anche sulla normazione in materia di diritto d'autore. In questo senso, ad esempio, \u00e8 da diverse legislazioni riconosciuta diversa tutela all'opera di un autore riconosciuto con il nome proprio ovvero con uno pseudonimo, principalmente per quanto attiene alla durata dei diritti garantitigli.\nTitoli.\nIn aggiunta al nome diversi ordinamenti consentono, a determinate condizioni, che il nome sia accompagnato da titoli indicanti il possesso di talune qualit\u00e0 personali, civiche, giuridiche o professionali.\nMentre \u00e8 diffuso il diritto di utilizzare i titoli professionali ed accademici, i titoli nobiliari sono stati in molti ordinamenti aboliti. A fini identificativi, tuttavia, in genere i titoli non fanno parte dell'azione del generalizzare un soggetto nemmeno nei paesi i cui sistemi (frequentemente le monarchie) li riconoscano.\nCambio di nome.\nIl diritto di un individuo a cambiare il proprio nome originario, quello cio\u00e8 assegnatogli alla nascita, \u00e8 riconosciuto in alcuni paesi (per usi non contrari alla legge) e non riconosciuto in altri. Vi \u00e8 anche il caso degli Stati Uniti, in cui ciascuno dei singoli stati componenti l'Unione legifera per suo conto sulla materia e si hanno differenti esiti procedurali o di ammissibilit\u00e0 dell'istanza.\nNei paesi in cui la pratica \u00e8 consentita, il cambio di genere consente anche il cambio di nome, in modo da permettere l'utilizzo di un nome proprio coerente con la nuova identit\u00e0 sessuale. Possono peraltro sussistere condizioni normativamente fissate che prevedono come requisito per la variazione identitaria ai fini dello stato civile la materiale sottoposizione ad un intervento chirurgico.\nPersone giuridiche.\nIl nome delle persone giuridiche, come per esempio di associazioni, societ\u00e0 e fondazioni, viene definito nel loro atto costitutivo, e si indica con il termine \"ragione sociale\" per le societ\u00e0 di persone e pi\u00f9 propriamente \"denominazione\" per le societ\u00e0 di capitali. In generale, i soggetti del commercio e delle professioni sono riconosciuti dal nome identificativo di ditta, e questo nome, in quanto identificativo di uno specifico soggetto giuridico, per molti ordinamenti deve essere sostanzialmente unico almeno per la \"piazza\" nella quale il costituendo soggetto va ad iscriversi.\nNorme specifiche possono imporre che la denominazione contenga determinati elementi utili a chiarirne la qualit\u00e0, e/o vietano l'utilizzo di alcune determinate parole o ne condizionano l'utilizzo (\"riserva di denominazione\") al possesso di determinate caratteristiche."}
{"id": "2163599", "revid": "1910023", "url": "https://it.wikipedia.org/wiki?curid=2163599", "title": "Quarrata", "text": "Quarrata \u00e8 un comune italiano di abitanti della provincia di Pistoia in Toscana. Prende l'appellativo di \"citt\u00e0 del mobile\" per la presenza di una rete di piccole e medie imprese che producono e commercializzano mobili, specialmente imbottiti.\nGeografia fisica.\nLa citt\u00e0 di Quarrata si trova fra Prato e Pistoia, alle pendici del Montalbano e la superficie comunale si estende per circa 46\u00a0km\u00b2. L'altitudine della zona del capoluogo \u00e8 di 48 metri sul livello del mare, mentre la massima \u00e8 di 551 metri, registrati al Sasso Regino.\nStoria.\nIn epoca etrusca Quarrata non risulta essere abitata. La zona pianeggiante dove oggi sorge la cittadina si trovava quasi sicuramente in uno stato paludoso. Con tutta probabilit\u00e0 gli Etruschi preferirono insediarsi nelle zone collinari circostanti ed utilizzare la pianura solamente come via di transito e comunicazione. Furono i Romani che attraverso la centuriazione della zona bonificarono il terreno. Lo stesso toponimo \"Quarrata\" \u00e8 probabilmente di origine romana e potrebbe derivare dall'aggettivo latino \"quadrata\": infatti attraverso la centuriazione il terreno veniva squadrato, diviso in porzioni.\nA partire dal Medioevo e fino al 1959 il comune ebbe il nome di Tizzana, importante castello situato alle pendici del Montalbano e sottoposto a Pistoia: e dalla sua posizione si poteva controllare tutta la pianura. Per tutto il XIII secolo le due citt\u00e0 si contesero il possesso del territorio fin quando, dopo l'assedio di Pistoia, terminato nel 1306, esso pass\u00f2, assieme a tutti gli altri territori della citt\u00e0 sconfitta, ai fiorentini. Non volendo questi mantenere in attivit\u00e0 dei pericolosi fortilizi nel pistoiese, Tizzana perse ogni importanza militare e del castello oggi non restano che poche tracce.\nTra la fine del XIX e l'inizio del XX secolo la sede del comune fu spostata in pianura, inizialmente nella frazione di Vignole e poi a Quarrata, dove in periodo fascista fu costruito un edificio dalle forme neo-rinascimentali, oggi sostituito da una moderna costruzione. Nel 1959, con un Decreto del Presidente della Repubblica, il nome del comune fu ufficialmente mutato in quello attuale di Quarrata: erano gli anni in cui cominciava a fiorire il commercio di mobili che mut\u00f2 profondamente l'aspetto rurale del territorio quarratino. Ancora oggi questa industria, pur attraversando un momento di crisi, \u00e8 uno dei pilastri dell'economia della zona.\nNel 1969, con decreto ufficiale del Presidente della Repubblica, a Quarrata viene riconosciuto il titolo di \"Citt\u00e0\", cambiando cos\u00ec denominazione da \"Comune di Quarrata\" a \"Citt\u00e0 di Quarrata\".\nSimboli.\nNella fascia \u00e8 ripreso il tradizionale scaccato dello stemma di Pistoia.\nLo stemma e il gonfalone di Quarrata sono stati concessi con l'apposito decreto del Capo del Governo datato al 26 ottobre 1928; la bandiera con il decreto del Presidente della Repubblica datato al 1\u00ba agosto 2019.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni e localit\u00e0.\nBuriano.\nSituata alle pendici del Montalbano a circa 500 metri di altezza. Buriano\nBarba.\nFrazione del comune di Quarrata, si trova al confine con il comune di Pistoia e la Frazione Olmi.\nCasini.\nCasini \u00e8 una frazione con oltre 1200 abitanti. \u00c8 prevalentemente un agglomerato di case terratetto lungo la ex Strada Statale 66, a circa 1,5\u00a0km. dall'incrocio di Olmi fino a 200 metri oltre il ponte sul Torrente Stella.\nNel centro del paese si immettono nella ex S.S.66 la Via Nuova, direttrice per Caserana, Prato, e la Via Larga, direttrice per il capoluogo Quarrata.\nCasini \u00e8 centro artigianale con aziende che producono principalmente mobili imbottiti (salotti) destinati soprattutto al mercato estero. Altra attivit\u00e0 \u00e8 la produzione di biancheria intima e per la casa. In progressivo incremento l'attivit\u00e0 del vivaismo (piante ornamentali)\nLa frazione ha una squadra dilettantistica, la Vellutex, che ha portato nel mondo del professionismo campioni come Casagrande e Popovich. Casini \u00e8 patria di noti drivers del mondo dell'ippica come Vivaldo e Giancarlo Baldi. La locale squadra di calcio, G.S. Casini gioca nell'omonimo campo sportivo che dispone di gradinate e illuminazione notturna.\nNella zona di San Biagio, si trova il complesso monumentale con i ruderi dell'antica chiesa di San Biagio (X sec.?).\nCatena.\nFrazione del comune di Quarrata, si trova al confine con il comune di Carmignano. Qui \u00e8 presente il Motoclub Catena.\nFerruccia.\nFrazione del comune di Quarrata, si trova al confine con il comune di Agliana.\nForrottoli.\nForrottoli \u00e8 una Frazione Vicino a Montemagno. Nel piccolo abitato si trova un circolo e una fonte.\nLucciano.\nPiccola frazione sul Montalbano dove sorgeva una fortezza distrutta alla fine del medioevo. Nel luogo in cui essa sorgeva vi \u00e8 stata costruita la chiesa di Santo Stefano, affrescata da pittori pistoiesi e con quadri di artisti fiorentini e pistoiesi.\nMontemagno.\nChiesa di San Giovanni evangelista a Montemagno (Quarrata).\nLuoghi d'interesse: Fontana di Bacarello\nMontorio.\nTipico borgo medievale toscano, situato su un'altura a circa 200 m di altezza.\nOlmi.\nOlmi \u00e8 una frazione appartenente al comune di Quarrata in provincia di Pistoia, a circa 7,8\u00a0km da Pistoia e 2\u00a0km dal centro di Quarrata. Posto sulla Statale che collega Pistoia a Firenze, raccoglie molti negozi e supermercati, con grandi magazzini e mobilifici. Inoltre \u00e8 posto a met\u00e0 del Viale Montalbano, che dalla piazza centrale di Quarrata arriva fino al vicino comune di Agliana.\nSantonuovo.\nSantonuovo \u00e8 una frazione a circa 4\u00a0km dal centro di Quarrata, vi si trova una scola primaria, ed \u00e8 al confine con il comune di Serravalle Pistoiese.\nTizzana.\nUn tempo sede del capoluogo del comune, dal 1959 \u00e8 divenuta frazione, storicamente contesa tra pistoiesi e fiorentini, vi abitano circa 850 abitanti.\nValenzatico.\nVi si trova la chiesa di Santi Maria e Clemente a Valenzatico\nVignole.\n\u00c8 una frazione situata tra Olmi e Ferruccia, nei pressi del confine con il comune di Agliana. Ha una scuola di primo grado (scuola elementare), una di secondo grado (scuola media) e una materna. Inoltre ospita la Chiesa di San Michele Arcangelo a Vignole, chiesa vecchia e nuova, oltre a un cimitero.\nEconomia.\nArtigianato.\nPer quanto riguarda l'artigianato, \u00e8 diffusa e rinomata l'antica arte del mobile grazie alla quale vengono realizzati oggetti spazianti dallo stile rinascimentale fino a quello moderno, caratterizzati da una tipica imbottitura. Il distretto del mobile quarratino era ed \u00e8 tutt'oggi specializzato nei divani scorniciati e nei divani imbottiti.\nAmministrazione.\nDi seguito \u00e8 presentata una tabella relativa ai sindaci e commissari che si sono succedute in questo comune dal dopoguerra ad oggi.\nSport.\nSono presenti all'interno del comune di Quarrata molte associazioni sportive. \nCollegamenti esterni.\nSito comune Quarrata"}
{"id": "2163601", "revid": "120137229", "url": "https://it.wikipedia.org/wiki?curid=2163601", "title": "Villa La Magia", "text": "Villa La Magia (, localmente ) si trova nel comune di Quarrata in prossimit\u00e0 del centro in via Vecchia Fiorentina n. 63 ed \u00e8 stata un'importante villa medicea. Il nome deriva probabilmente da \"maia\", femminile di \"maius\", \"maggiore\", da intendersi come appellativo per la villa principale della zona. \nStoria.\nOrigini.\nIl nucleo originario della villa fu costruito nel Trecento dalla famiglia pistoiese dei Panciatichi, sulla valle dell'Ombrone alle pendici settentrionali del Montalbano, una serie di colli che segna il confine sud della piana che comprende Prato, Pistoia e Firenze stessa.\nLuogo di importanza strategica, qui si svolse uno storico incontro, in occasione di una battuta di caccia, tra il duca Alessandro de' Medici e l'imperatore Carlo V nel 1536.\nI Medici.\nNel 1581 i Panciatichi subirono un fallimento commerciale e qualche anno dopo, nel 1583, la propriet\u00e0 pass\u00f2 ai Medici, su interessamento di Francesco I, che desiderava incrementare gradualmente le propriet\u00e0 terriere della casata nel territorio del Granducato. La posizione era particolarmente favorevole perch\u00e9 la tenuta di caccia confinava con quelle di Poggio a Caiano, di Artimino, dell'Ambrogiana e di Montevettolini, in un sistema di ville satellite attorno al Montalbano, dove esisteva la riserva di caccia reale, il \"Barco Mediceo\". \nDal 1584 fu ristrutturata da Bernardo Buontalenti,architetto di corte, con un aspetto piuttosto semplice rispetto ad altre ville. L'edificio base aveva una pianta quadrangolare, con due corpi sporgenti a due angoli diametralmente opposti, senza giardino ma circondato da un ampio parco, che oggi in parte \u00e8 stato assorbito dalla crescita del paese di Quarrata. Buontalenti si limit\u00f2 a ristrutturare gli elementi preesistenti, come il loggiato interno, che venne tamponato, la colombaia che fu rialzata e il cortile che venne lastricato. Nel 1585 i lavori erano gi\u00e0 ultimati.\nUna particolarit\u00e0 della villa era il lago quadrato con le sponde murate (oggi colmato) con un capanno, progettato dallo stesso Buontalenti con l'assistenza di Davide Fortini e destinato alla pesca ed alla caccia di uccelli acquatici: tale elemento si vede nella veduta dipinta da Giusto Utens nel 1599.\nIl successivo granduca Ferdinando I de' Medici la destin\u00f2 a Don Antonio, figlio illegittimo di suo fratello Francesco e Bianca Cappello, mentre Ferdinando II la vendette.\nGli Attavanti e gli Amati.\nVenne dunque acquistata, nel 1645, da Pandolfo Attavanti, i cui discendenti, tra la fine del secolo e l'inizio del successivo, avviarono una ristrutturazione riguardante soprattutto gli ambienti interni e il giardino. Amerigo Attavanti in particolare fece creare il giardino all'italiana di siepi geometriche e \"parterre\", con fontana circolare centrale, e fece decorare l'interno con affreschi e stucchi, ai quali parteciparono Giovanni Domenico Ferretti (1715), Tommaso Gherardini e Giovanni Bagnoli. Tra il 1723 e il 1724 i lavori erano terminati. Le descrizioni dell'epoca ricordano la coltivazione di agrumi in vaso e in terra addossati al muro nord del giardino, con varie specie di fiori nelle aiuole: garofano, gelsomino, mughetto e violetta.\nNel 1752, con l'estinzione del casato, la villa pass\u00f2 in via ereditaria alla famiglia Ricasoli, in particolare a Bindaccio e Leone, baroni di Roccaguicciarda e della Trappola. Nel 1766 essi la vendettero poi al nobile pistoiese Giulio Giuseppe Amati. Egli promosse la ricostruzione della limonaia e la sistemazione del parco romantico nella zona a est della villa, in cui sentieri sinuosi si snodano tra boschetti di leccio, cipresso e alloro, fino a un laghetto artificiale con varie specie arboree. Fece riedificare la cappella in stile neogotico e l'ingresso monumentale in stile neoclassico, quest'ultimo disegnato da Antonio Gamberai.\nI Cellesi ed il passaggio al Comune.\nNel 1863 l'ultimo rampollo degli Amati, Giovanni Tommaso, scomparve lasciando in eredit\u00e0 i suoi beni a Giulio Cellesi, appartenente a un'antica e nobile famiglia pistoiese imparentata con papa Clemente IX, con i Rospigliosi, con i Banchieri e con tutte le famiglie nobili del circondario, purch\u00e9 assumesse il doppio cognome. Gli Amati Cellesi tennero la villa fino al 2000, quando fu acquistata dal Comune di Quarrata, che ha intrapreso un'opera di restauro conclusa nel 2005. In particolare sono state acquistate opere d'arte contemporanea ideate espressamente per integrare il paesaggio del parco, di Fabrizio Corneli, Anne e Patrick Poirier, Marco Bagnoli, Hidetoshi Nagasawa, Maurizio Nannucci e Daniel Buren."}
{"id": "2163604", "revid": "1602064", "url": "https://it.wikipedia.org/wiki?curid=2163604", "title": "Pia Maiocco", "text": "Biografia.\n\u00c8 stata bassista delle Vixen tra il 1984 e il 1986, lasciando il gruppo poco prima di raggiungere il successo con Janet Gardner, Jan Kuehnemund, Share Pedersen e Roxy Petrucci, la formazione che ha inciso l'album \"Vixen\".\n\u00c8 nota per essere la moglie del chitarrista Steve Vai. Pia appare come corista nell'album \"Flex-Able\" di Vai. La coppia ha due figli: Fire e Julian Angel.\nNel 1984 \u00e8 apparsa nella commedia \"Hardbodies\"."}
{"id": "2163609", "revid": "287204", "url": "https://it.wikipedia.org/wiki?curid=2163609", "title": "Asterope (astronomia)", "text": "Asterope \u00e8 il nome dato ad una coppia di stelle nella costellazione del Toro; si tratta di due delle componenti dell'ammasso aperto delle Pleiadi e giacciono ad una distanza di circa 440 anni luce da noi. Il nome proprio deriva dalla figura mitologica Sterope o Asterope, una delle Pleiadi mitologiche.\nCaratteristiche.\nVisibili ad occhio nudo come una sola stellina minuta di quinta magnitudine, un semplice binocolo gi\u00e0 consente di notare che si tratta in realt\u00e0 di due stelle ben distinte: Asterope I, o anche \"21 Asterope\" o \"21 Tau\", \u00e8 la pi\u00f9 brillante delle due, e si presenta come una stella azzurrina di magnitudine 5,76, mentre Asterope II, o \"22 Asterope\" o \"22 Tau\", appare di un colore leggermente pi\u00f9 biancastro e un po' meno luminosa, essendo di magnitudine 6,43. La separazione delle due componenti, che non costituiscono una coppia fisica, \u00e8 pari a 0,04\u00b0."}
{"id": "2163611", "revid": "287204", "url": "https://it.wikipedia.org/wiki?curid=2163611", "title": "NGC 1435", "text": "NGC 1435 \u00e8 una nebulosa diffusa a riflessione visibile nella costellazione del Toro.\nSi tratta del pi\u00f9 vasto degli addensamenti nebulosi che si osservano fra le stelle delle Pleiadi; noto talvolta anche come \"Nebulosa di Merope\", a causa della presenza di questa stella nell'area di maggiore addensamento, questo complesso, che potrebbe anche essere ci\u00f2 che resta di una remota supernova, fu scoperto il 19 ottobre 1859 dall'astronomo tedesco Ernst Wilhelm Tempel. John Herschel, nel suo General Catalogue, lo descrisse come una nebulosa molto debole attorno a Merope, dalle dimensioni paragonabili a quelle della Luna piena.\nLa nebulosa di Merope possiede una magnitudine apparente di 13 ed \u00e8 illuminata interamente dalla stella Merope, che vi si trova avvolta; contiene al suo interno un bozzolo pi\u00f9 luminoso, catalogato come IC 349, ad una distanza di mezzo minuto d'arco da Merope. Il complesso fa parte di una grossa nube di polveri e gas nella quale l'ammasso aperto si ritrova a transitare.\nUna piccola nube a s\u00e9 fu determinata da Edward Emerson Barnard negli immediati pressi della stella, nel novembre 1890; la sua luminosit\u00e0 \u00e8 maggiore rispetto alle altre della zona, ma la sua luce \u00e8 comunque oscurata dalla brillantezza della stessa Merope."}
{"id": "2163612", "revid": "108823286", "url": "https://it.wikipedia.org/wiki?curid=2163612", "title": "Sclavandario", "text": "Sclavandario \u00e8 un termine con il quale, nella gerarchia dei dipendenti della cascina del Settecento e dell'Ottocento (e forse anche pi\u00f9 anticamente), veniva chiamato il pi\u00f9 modesto lavoratore alle dipendenze del masoero; addirittura la parola parte dalla radice \"sclavus\" servo della gleba . \u00c8 una parola desueta per i pi\u00f9 giovani della bassa padana, ma conosciuta e riportata anche da scrittori come Lidia Ravera in un libro, pubblicato con il quotidiano La Stampa, che narra la storia di una famiglia di braccianti nel corso di trecento anni."}
{"id": "2163613", "revid": "1336299", "url": "https://it.wikipedia.org/wiki?curid=2163613", "title": "Strioscopia", "text": "La strioscopia (o fotografia Schlieren, dal tedesco \"schliere\", in italiano 'stria') \u00e8 una metodica fotografica (e di videoripresa) che permette la visualizzazione delle turbolenze prodotte nell'aria o in altri fluidi quando questi vengono compressi dal passaggio di un solido (ad esempio un proiettile o un aeroplano). La compressione esercitata sui fluidi modifica la loro densit\u00e0 e quindi anche le propriet\u00e0 ottiche (indice di rifrazione) ossia il modo in cui interagiscono con la luce che li attraversa. Anche una fonte di calore determina variazioni nella densit\u00e0 del fluido nel quale si trova immersa (ad esempio l'aria) ed \u00e8 per questo motivo che la superficie di oggetti molto caldi, come l'asfalto o la sabbia rovente, sembra tremolante o pu\u00f2 comunque provocare una deformazione visiva (miraggio).\nStoria e utilizzi.\nLa strioscopia fu inventata dal fisico tedesco August Toepler nel 1864 durante le sue ricerche sul regime supersonico. Viene molto usata in campo aeronautico anche se il suo ruolo sta diventando sempre meno importante con lo sviluppo di simulazioni di fluidodinamica al computer. \u00c8 insostituibile nello studio di situazioni in cui le simulazioni al computer possono essere imprecise: ad esempio, quando si studiano i movimenti dell'aria su radiatori o asfalto molto caldi.\nLa strioscopia viene impiegata nello studio degli scambi termici tra superfici e ambiente. Pu\u00f2 fornire anche interessanti esperienze didattiche come, ad esempio, la visualizzazione dello zucchero che si scioglie in acqua.\nFunzionamento.\nLa ragione del suo funzionamento consiste nel minimizzare in un'immagine, per mezzo di un filtro ottico opportuno, la luce che non \u00e8 stata deviata dal fluido in movimento, ossia i raggi luminosi che arrivano all'osservatore con una componente continua, ossia sempre allo stesso modo. Verranno invece catturati e messi in maggior evidenza i raggi deviati dal fluido che arriveranno alla fotocamera con una variazione di fase per il fenomeno della scintillazione. Le strie che appaiono nella foto, luminose oppure scure, corrispondono a zone di turbolenza del fluido stesso in cui la densit\u00e0 \u00e8, rispettivamente, minore o maggiore. In sostanza, questo procedimento elimina di continuo l'immagine di sfondo generata dalla luce che, attraversando il fluido immobile, arriva all'osservazione sempre con le stesse caratteristiche e vengono evidenziati solo i raggi luminosi soggetti a continue deviazioni per effetto della turbolenza e l'oggetto in movimento, che vengono riprodotti in modo distinto nell'immagine fotografica.\nSistema ottico.\nIl sistema ottico di base consiste in almeno una lente e un filtro spaziale posizionato nel piano focale della lente. Nel piano focale di un qualsiasi sistema ottico si ha la trasformata di Fourier spaziale dell'onda incidente la cui componente di ordine zero viene focalizzata nel punto focale, mentre le altre a una distanza legata al loro corrispondente vettore d'onda, al vettore d'onda incidente e alla focale stessa del sistema.\nIl filtro spaziale blocca fisicamente parte della radiazione diffusa e l'immagine che ne deriva presenta striature chiare e scure in corrispondenza delle variazioni spaziali dell'indice di rifrazione.\nFondamenti matematici.\nSi consideri un'onda collimata che si propaga lungo l'asse z ed una perturbazione dell'indice di rifrazione del mezzo nel piano ortogonale (x,y) tale da perturbare la fase dell'onda incidente di una quantit\u00e0 formula_1.\nConsiderando per semplicit\u00e0 una perturbazione monocromatica lungo l'asse y\ndove formula_3 \u00e8 la generica fase arbitraria.\nil campo elettrico diffuso, nell'ipotesi di piccole variazioni di fase, pu\u00f2 essere scritto come\ndove formula_5 \u00e8 il campo elettrico incidente.\nImmaginando di utilizzare il filtro spaziale per bloccare, ad esempio, i vettori d'onda negativi, si ottiene che l'intensit\u00e0 al piano immagine \u00e8 data da\nche \u00e8 quindi lineare nella perturbazione ma sfasata di formula_7 rispetto ad essa.\nLimiti.\nQuando la sorgente luminosa \u00e8 assai intensa, il filtro pu\u00f2 nascondere piccole turbolenze che producono solo una piccola variazione di fase nei raggi luminosi deviati.\nImmagini di questo tipo sono sempre molto scure perch\u00e9 la maggior parte della luce catturata \u00e8 costituita proprio da quella componente continua che viene schermata dal filtro.\nSchlieren sintetico.\nIl metodo Schlieren sintetico consiste nell'elaborazione numerica di una data immagine in modo da ricostruire la tecnica Schlieren classica tramite opportuni algoritmi che riproducano l'effetto del filtro spaziale."}
{"id": "2163615", "revid": "729019", "url": "https://it.wikipedia.org/wiki?curid=2163615", "title": "Short Seaford", "text": "Lo Short Seaford era un idropattugliatore marittimo quadrimotore a scafo centrale prodotto dall'azienda britannica Short Brothers negli anni quaranta.\nDerivato dal Sunderland Mark IV, diede a sua volta origine a diversi sviluppi dotati di diverse denominazioni, sia per utilizzo militare che civile."}
{"id": "2163616", "revid": "1543377", "url": "https://it.wikipedia.org/wiki?curid=2163616", "title": "Salvatore Di Pasquale", "text": "\u00c8 stato uno fra i principali studiosi italiani di Scienza delle costruzioni del XX secolo.\nVita e carriera.\nSalvatore Di Pasquale nacque a Napoli nel 1931 e dopo la seconda guerra mondiale si laure\u00f2 nel 1955 nella facolt\u00e0 di architettura partenopea, dove in seguito tenne il corso di \"Ponti e Grandi Strutture\". Fra il 1976 e il 2004 collabor\u00f2 con il \"Centre Raymond Lemaire pour la conservation des monuments et sites\" di Louvain, dove insegn\u00f2 \"Statique des constructions en ma\u00e7onnerie\".\nFra le realizzazioni si ricorda il nuovo \"Mercato dei Fiori\" di Pescia (in collaborazione con Leonardo Savioli, 1956), alcune coperture di impianti sportivi, alcuni consolidamenti statici di strutture voltate e le indagini sulla statica della Cupola del Brunelleschi del Duomo di Firenze (dal 1976 al 2002).\nSvolse ricerche originali su statica e meccanica delle strutture, ed esercitava attivit\u00e0 professionale in varie citt\u00e0 italiane e straniere. Negli anni settanta si spos\u00f2, ebbe tre figli, e la famiglia lo segu\u00ec nelle citt\u00e0 in cui lavorava, fino a quando si stabil\u00ec nel 1971 a Firenze, dove rimarr\u00e0 fino 1997.\nNel 1973 divenne professore ordinario di scienza delle costruzioni. Nel 1980-1981 fu direttore dell'Istituto di scienze e tecnologie, che nel 1983 diviene Dipartimento di costruzioni, di cui rimane direttore fino al 1988-1989. \u00c8 stato preside della facolt\u00e0 di architettura di Firenze dal 1985 al 1991.\nNegli anni novanta continu\u00f2 a svolgere attivit\u00e0 di ricerca e di divulgazione della materia, a Firenze e in altre citt\u00e0 italiane, fra le quali Ferrara, Milano-Bovisa, Pescara e Venezia. Nel 1998 inizi\u00f2 a insegnare nella facolt\u00e0 di architettura dell'Universit\u00e0 di Catania, con sede a Siracusa, della quale fu il primo preside.\nMor\u00ec nel 2004, ancora nel pieno della sua attivit\u00e0 professionale, di insegnamento e di ricerca.\nContributi alla scienza delle costruzioni.\nLa sua originale attivit\u00e0 di ricerca inizi\u00f2 negli anni settanta e si ricollegava agli studi fatti all'estero e nei paesi anglosassoni, sul calcolo matriciale automatizzato e sull'algebra lineare. Questo nuovo approccio consentir\u00e0 a Di Pasquale di impostare il calcolo di strutture complesse, a moltissime variabili e incognite strutturali, fin dagli anni settanta con i primi elaboratori elettronici. Le principali applicazioni sono rivolte al calcolo di ponti e grandi strutture di acciaio o calcestruzzo armato.\nDi Pasquale approfond\u00ec anche l'approccio classico e intuitivo della materia. Nel 1978, assieme ad un gruppo di colleghi dell'universit\u00e0 di Firenze, compil\u00f2 uno fra i manuali di costruzioni per geometri e architetti di maggior diffusione.\nSotto la direzione di Salvatore Di Pasquale, la facolt\u00e0 di architettura di Firenze comp\u00ec ricerche originali e innovative sulla statica delle strutture murarie, ricollegandosi agli studi fatti contemporaneamente in Inghilterra da Jacques Heyman, uno dei principali esperti del calcolo a rottura delle strutture murarie.\nParallelamente veniva sviluppata l'attivit\u00e0 di ricerca nel campo della progettazione delle strutture di acciaio e calcestruzzo armato, e del restauro delle costruzioni storiche di legno.\nNegli ultimi anni, come incaricato del Ministero dei lavori pubblici, si dedic\u00f2 in modo sistematico allo studio di una fra le strutture di muratura non armata di maggior luce di tutto il mondo: la Cupola del Brunelleschi, della quale riusc\u00ec a spiegare segreti costruttivi e l'andamento delle tensioni.\nIl trattato di scienza delle costruzioni (1975).\nIl principale contributo teorico alla materia \u00e8 il trattato di scienza delle costruzioni edito nel 1975 (\"Scienza delle costruzioni. Introduzione alla progettazione strutturale\"). In questo testo l'impostazione della materia \u00e8 completamente diversa da quella tradizionale, poich\u00e9 \u00e8 orientata a procedure di calcolo automatico.\nLa struttura teorica del testo \u00e8 in parte originale e in parte deriva da ricerche e pubblicazioni sviluppate in ambito anglosassone a partire dal XIX secolo.\nI temi affrontati da Salvatore Di Pasquale sono stati sviluppati negli anni successivi da altri importanti ricercatori, matematici e studiosi italiani di scienza delle costruzioni. Fra questi l'applicazione del calcolo matriciale strutturale \u00e8 stata percorsa negli anni ottanta e novanta da Alberto Carpinteri del Politecnico di Torino, Michele Capurso e Piero Pozzati dell'Universit\u00e0 di Bologna, Alberto Bove dell'Universit\u00e0 di Firenze e Carlo Gavarini dell'Universit\u00e0 di Roma. Il successo di questa impostazione si deve alla diffusione dell'elaboratore elettronico.\nSalvatore Di Pasquale \u00e8 stato autore di numerosi trattati, e di oltre 200 articoli su riviste specializzate, manuali tecnici e rapporti di ricerche universitarie."}
{"id": "2163618", "revid": "172126", "url": "https://it.wikipedia.org/wiki?curid=2163618", "title": "Fotografia Schlieren", "text": ""}
{"id": "2163625", "revid": "107831", "url": "https://it.wikipedia.org/wiki?curid=2163625", "title": "Nuoto ai XV Giochi panamericani", "text": "Il nuoto ai Giochi panamericani 2007 ha visto lo svolgimento di 34 gare, 17 maschili e 17 femminili."}
{"id": "2163629", "revid": "287204", "url": "https://it.wikipedia.org/wiki?curid=2163629", "title": "Campionati panpacifici di nuoto 1997", "text": "I VII Campionati panpacifici di nuoto si svolsero a Fukuoka, in Giappone, dal 10 al 13 agosto 1997."}
{"id": "2163631", "revid": "149485", "url": "https://it.wikipedia.org/wiki?curid=2163631", "title": "C\u00e9sar Cielo", "text": ""}
{"id": "2163632", "revid": "298229", "url": "https://it.wikipedia.org/wiki?curid=2163632", "title": "Campionati europei giovanili di nuoto 1992", "text": "I XIX Campionati europei giovanili di nuoto e tuffi si sono disputati nella sede di Leeds dal 13 agosto al 18 agosto 1992.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2163634", "revid": "124123", "url": "https://it.wikipedia.org/wiki?curid=2163634", "title": "Pier Angelo Aloisio Fossati", "text": "Figlio di Carlo Giuseppe e Maria Maddalena Andreoli. Dopo essersi spostato a Venezia, impara il mestiere presso il nonno Giorgio Domenico. Per diversi anni ricopre numerose cariche presso la Scuola Grande di San Rocco, dove progetta e realizza una cantoria nel 1789."}
{"id": "2163640", "revid": "287204", "url": "https://it.wikipedia.org/wiki?curid=2163640", "title": "Decade cosmologica", "text": "Una decade cosmologica (C\u00d0, \"cosmological decade\" in inglese) \u00e8 una divisione del tempo di vita dell'universo di tipo logaritmico in base 10. Ciascuna successiva decade cosmologica rappresenta un incremento di dieci volte nell'et\u00e0 totale dell'universo. La decima decade cosmologica \u00e8 10 volte le 9 decadi precedenti.\nDecade misurata sui secondi.\nMisurando C\u00d0 come logaritmo dei (secondi) trascorsi dall'inizio dell'universo (ovvero C\u00d0 1 va dal 10\u00ba al 100\u00ba), il \"tempo zero\" (Big Bang) \u00e8 C\u00d0 -\u221e (per cui sono trascorse un'infinit\u00e0 di decadi dal \"tempo zero\"), il \"tempo di Planck\" \u00e8 C\u00d0 \u221243,2683 e l'epoca attuale (stimata in 13,73 miliardi di anni dal \"tempo zero\") \u00e8 C\u00d0 17,6355.\nDecade misurata sugli anni.\nFred Adams e Greg Laughlin hanno introdotto una definizione di decade basata sugli anni. Poich\u00e9 un anno \u00e8 10^7,4991116 secondi, per le propriet\u00e0 dei logaritmi, si pu\u00f2 passare dalla scala in secondi a quella in anni sottraendo 7,4991116 a C\u00d0. Ne consegue che il numero di decadi intercorse tra due istanti sulla linea del tempo \u00e8 un invariante nelle due scale.\nAdams e Laughlin hanno inoltre proposto una suddivisione della storia dell'universo in cinque ere:"}
{"id": "2163644", "revid": "767487", "url": "https://it.wikipedia.org/wiki?curid=2163644", "title": "Dogtown and Z-Boys", "text": "Dogtown and Z-Boys \u00e8 un documentario del 2001, diretto da Stacy Peralta, uno degli ex componenti degli Z-Boys. Dalla stessa idea venne tratto anche il film hollywoodiano, \"Lords of Dogtown\".\nTrama.\nLa storia, ambientata nel 1975, riprende da vicino l'evoluzione dello skateboard avvenuta a Los Angeles ad opera della crew degli Z-Boys, delle loro incursioni nelle piscine vuote dei ricchi di Beverly Hills dove mettono a punto le nuove tecniche."}
{"id": "2163655", "revid": "120601672", "url": "https://it.wikipedia.org/wiki?curid=2163655", "title": "Marabunta - Minaccia alla Terra", "text": "Marabunta - Minaccia alla Terra (noto anche con i titoli La legione delle formiche assassine e Marabunta - Attacco alla Terra) \u00e8 un film per la TV statunitense del 1998, diretto dai registi Jim Charleston e George Manasse. \nTrama.\nLa storia parla dell'invasione di una razza di formiche, le Marabunta, provenienti dalla foresta sudamericana ed importate accidentalmente tramite un'imbarcazione arenata. Le formiche assassine uccidono tutto ci\u00f2 che si muove ed invadono la citt\u00e0. A loro si opporranno l'entomologo Jim Conrad (Eric Lutes) ed una insegnante (Julia Campbell).\nDistribuzione.\nNegli Stati Uniti il film venne trasmesso per la prima volta il 24 giugno 1998. Viene puntualmente trasmesso in tv sul canale Syfy.\nIn Italia \u00e8 stato trasmesso, per la prima volta, da Canale 5 nella prima serata del 25 giugno 2002 all'interno del ciclo estivo \"Alta tensione\", riscontrando una audience di circa 5 milioni di telespettatori. In seguito \u00e8 stato trasmesso una seconda volta, da 7 Gold nella seconda serata del 27 febbraio 2006 all'interno del ciclo \"Brividi\".\nVariazioni del titolo.\nDurante il passaggio in televisione ha subito diverse variazioni tra cui \"Marabunta - Minaccia alla Terra\", \"Marabunta - Attacco alla Terra\", \"La legione delle formiche assassine\" oppure semplicemente \"Marabunta,\" nel 2020 entra in catalogo Prime Video con il titolo \"Killer Ants - Formiche Assassine\" adattato al formato 16/9 (immagine zumata e tagliata). Nelle edizioni in DVD \u00e8 uscito con i titoli \"La legione delle formiche assassine\", \"Marabunta\" e \"Marabunta - La legione delle formiche assassine\". L'edizione uscita in allegato alla rivista \"Win Magazine\" del giugno 2007 presenta come titolo \"La legione delle formiche assassine\", anche con sopratitolo \"Attacco alla Terra\".\nStando a quanto riportato sull'Internet Movie Database il titolo ufficiale italiano sarebbe \"Marabunta - Minaccia alla Terra\", mentre per l'edizione DVD \u00e8 \"La legione delle formiche assassine\".\nEdizioni home video.\nIl film \u00e8 uscito in DVD in Germania nel 2005 con il titolo \"Marabunta - Die Killerameisen greifen an\", mentre negli Stati Uniti il film non \u00e8 mai stato pubblicato in DVD. In Italia il film \u00e8 uscito in DVD in tre diverse edizioni:"}
{"id": "2163658", "revid": "124576766", "url": "https://it.wikipedia.org/wiki?curid=2163658", "title": "Nazionale di pallacanestro della Repubblica Ceca", "text": "La nazionale di pallacanestro della Repubblica Ceca (\u010cesk\u00e1 basketbalov\u00e1 reprezentace), selezione dei migliori giocatori di pallacanestro di nazionalit\u00e0 ceca, rappresenta la Repubblica Ceca nelle competizioni internazionali di pallacanestro organizzate dalla FIBA ed \u00e8 gestita dalla Federazione cestistica della Repubblica Ceca.\nStoria.\nNazionale cecoslovacca (1932-1992).\nNel periodo compreso fra il 1932 ed il 1992, ha fatto parte della Cecoslovacchia, della cui nazionale \u00e8 considerata la diretta erede.\nNazionale ceca (dal 1993).\nAffiliata alla FIBA dal 1993, il team nazionale ceco ha partecipato a due edizioni dei Campionati Europei senza per\u00f2 ottenere risultati di rilievo, ma non \u00e8 mai stata presente alle Olimpiadi ed ai Mondiali.\nNel 2009 \u00e8 retrocessa in Division B, ma \u00e8 subito risalita, e in seguito si \u00e8 qualificata per gli Europei del 2013, dove \u00e8 stata eliminata al primo turno."}
{"id": "2163659", "revid": "287204", "url": "https://it.wikipedia.org/wiki?curid=2163659", "title": "Serapione", "text": ""}
{"id": "2163660", "revid": "767487", "url": "https://it.wikipedia.org/wiki?curid=2163660", "title": "I ragazzi della porta accanto", "text": "I ragazzi della porta accanto (\"The Boys Next Door\") \u00e8 un film del 1985 diretto da Penelope Spheeris con Maxwell Caulfield e Charlie Sheen.\nTrama.\nViene raccontata l'avventura di una breve vacanza a Los Angeles di Roy Alston e Bo Richards, due ragazzi che iniziano con piccoli vandalismi finendo in un vortice di violenza difficilmente arrestabile."}
{"id": "2163662", "revid": "767487", "url": "https://it.wikipedia.org/wiki?curid=2163662", "title": "La rivincita dei nerds IV", "text": "La rivincita dei Nerds IV (\"Revenge of the Nerds IV: Nerds in Love\") \u00e8 l'ultimo episodio della serie di film intitolata ai nerd.\nTrama.\nCaccola ha deciso di sposarsi, e si presenta ai genitori di lei tre giorni prima del matrimonio, che si svolger\u00e0 il giorno di san Valentino. I futuri suoceri fanno parte del ceto sociale dei \"nuovi ricchi\" e odiano fortemente i nerd, in particolare il padre di lei e il cognato, che aspira a un posto nella societ\u00e0 del patriarca e a una forte eredit\u00e0.\nIn questo episodio ci sono innumerevoli conversioni alla causa nerd, a scapito di una riduzione in numero e qualit\u00e0 degli scherzi rivolti ai nerd stessi. Alla fine il matrimonio si far\u00e0, con tanto di parto in diretta.\nCast.\nSi ritrovano qui Orco (Donald Gibb) assente nel 3\u00b0 film, Toshiro Takashi (Brian Tochi), assente nel 2\u00b0, ma con una comparsa nel finale del 3\u00b0 e il neo nerd Stan Gable (Ted McGinley), qui affetto da varicella, anch'esso assente nel 2\u00b0. Manca invece Gilbert Lowell (Anthony Edwards).\nCambiano quasi tutte le voci dei doppiatori originali, salvo Oreste Baldini che torna a doppiare Lewis dopo aver mancato il terzo film, ma in maniera diversa dai due film precedenti."}
{"id": "2163663", "revid": "1226", "url": "https://it.wikipedia.org/wiki?curid=2163663", "title": "Vasi vinari", "text": ""}
{"id": "2163668", "revid": "767487", "url": "https://it.wikipedia.org/wiki?curid=2163668", "title": "Rollercoaster - Il grande brivido", "text": "Rollercoaster - Il grande brivido (\"Rollercoaster\") \u00e8 un film statunitense del 1977 diretto da James Goldstone e prodotto dalla Universal Pictures. Insieme a \"Terremoto\", \"La battaglia di Midway\" e \"Battaglie nella galassia\" \u00e8 stato uno dei quattro film creati in Sensurround dalla Universal Studios.\nTrama.\nUn ragazzo finge di pescare mentre osserva con cura le montagne russe del vicino parco dei divertimenti. Poco dopo lo si vede piazzare dell'esplosivo sotto i binari. Proprio quella sera, in seguito alla detonazione, le carrozze deragliano, seminando morte e panico.\nSi d\u00e0 per buona l'ipotesi dell'incidente e viene chiamato l'ispettore Harry Calder, del servizio antinfortunistico, ad indagare. Lui stesso, infatti, ha ispezionato qualche mese prima le montagne russe, non trovandovi alcun difetto.\nPoco tempo dopo, in un altro parco scoppia un incendio. Anche in questo caso si pensa ad un incidente. Calder cerca di informarsi e viene a sapere che cinque presidenti di cinque fra le maggiori compagnie che operano nei parchi dei divertimenti, inclusi quelli dei due parchi sabotati, sono in viaggio verso Chicago.\nCos\u00ec li raggiunge e scopre che si sono riuniti per ascoltare un nastro arrivato ad uno di loro. Sul nastro una voce dice che continuer\u00e0 con gli attentati fino a che non ricever\u00e0 un milione di dollari.\nI sei, nella stanza d'albergo, non sanno di essere spiati dall'anonimo sabotatore, che viene definito \u201cfurbo\u201d da Calder.\nVengono chiamati i federali, che prendono in mano il caso. Calder viene contattato al telefono dal dinamitardo, gli dice che lui \u00e8 l'unico di cui si fida, perch\u00e9 \u00e8 l'unico che abbia capito quanto lui possa essere pericoloso. Harry si trova quindi costretto a collaborare con i federali per consegnare i soldi. Lo scambio verr\u00e0 effettuato in un altro parco dei divertimenti.\nDopo vari giri su diverse attrazioni, i soldi vengono consegnati al ricattatore. Ma le banconote sono segnate, quindi inutilizzabili. Si profila, dunque, un altro sabotaggio...\nProduzione.\nCast.\nL'attore protagonista George Segal, ai tempi delle riprese, aveva gi\u00e0 preso parte a numerose pellicole tra le quali \"Il giorno pi\u00f9 lungo\" del 1962 e \"California Poker\" del 1974. Nel film appare, nel ruolo della figlia di Harry Calder, Tracy, un'allora adolescente Helen Hunt, futuro premio Oscar nel 1998. In un cameo, durante l'inaugurazione del \"Revolution\", appaiono gli Sparks in concerto.\nRiprese.\nLe riprese del film sono avvenute nello stato della California a Los Angeles, Beverly Hills e Valencia. Nello stato della Virginia a Norfolk e Doswell e nello stato dell'Illinois a Chicago.\nDistribuzione.\nLa pellicola \u00e8 stata distribuita nelle sale cinematografiche a partire dal giugno 1977. Il doppiaggio italiano \u00e8 stato curato dalla CVD - Cine Video Doppiatori.\nData di uscita.\nAlcune date di uscita internazionali nel corso del 1977 sono state:\nHome video.\nIl DVD, uscito in Italia il 9 novembre 2005, si differenzia dalla versione finora andata in onda in TV: sono infatti presenti due piccole scene, della durata di pochi secondi, che sono state doppiate ex novo proprio per il DVD (da differenti doppiatori).\nAccoglienza.\nIncassi.\nSi \u00e8 classificato al 82\u00ba posto tra i primi 100 film di maggior incasso della stagione cinematografica italiana 1977-1978.\nCritica.\nLa critica ha dato un giudizio positivo alla pellicola giudicandola capace di tenere lo spettatore concentrato su quello che viene definito un vero poliziesco da togliere il fiato, specialmente per quello che si vede nella prima parte."}
{"id": "2163671", "revid": "104458", "url": "https://it.wikipedia.org/wiki?curid=2163671", "title": "S-Bahn Lucerna", "text": ""}
{"id": "2163672", "revid": "92723", "url": "https://it.wikipedia.org/wiki?curid=2163672", "title": "Diocesi di Grass Valley", "text": ""}
{"id": "2163673", "revid": "287204", "url": "https://it.wikipedia.org/wiki?curid=2163673", "title": "Schiavo (disambigua)", "text": ""}
{"id": "2163675", "revid": "834", "url": "https://it.wikipedia.org/wiki?curid=2163675", "title": "Sub (BDSM)", "text": ""}
{"id": "2163678", "revid": "671029", "url": "https://it.wikipedia.org/wiki?curid=2163678", "title": "Ma'ale Adummim", "text": " Ma'ale Adumim () \u00e8 un insediamento israeliano e citt\u00e0 situata ad est di Gerusalemme, nella Cisgiordania e ai bordi del deserto di Giuda.\nSi trova all'interno dei confini del consiglio regionale di Gush Etzion, ma ha avuto un proprio sindaco e comune indipendente dal consiglio di giurisdizione in quanto ha ottenuto lo status di citt\u00e0 nel 1991."}
{"id": "2163680", "revid": "123567", "url": "https://it.wikipedia.org/wiki?curid=2163680", "title": "Insediamento israeliano", "text": ""}
{"id": "2163682", "revid": "30580", "url": "https://it.wikipedia.org/wiki?curid=2163682", "title": "Gran Premio di Germania 1971", "text": "Il Gran Premio di Germania 1971, \"XXXIII Gro\u00dfer Preis von Deutschland\", e settima gara del campionato di Formula 1 del 1971, si \u00e8 svolto il 1\u00ba agosto sul circuito del N\u00fcrburgring ed \u00e8 stato vinto da Jackie Stewart su Tyrrell-Ford Cosworth.\nQualifiche.\nResoconto.\nNella prima giornata di prove il pi\u00f9 veloce fu Jackie Stewart che ferm\u00f2 i cronometri in 7'21\"9, abbattendo di ben 24\" il precedente record del tracciato, appartenente a Jacky Ickx.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2163685", "revid": "729019", "url": "https://it.wikipedia.org/wiki?curid=2163685", "title": "Modi'in Illit", "text": "Modi'in Illit (, lett. \"Modi'in Superiore\") \u00e8 un insediamento israeliano ai piedi delle montagne della Giudea, a met\u00e0 strada tra Gerusalemme e Tel Aviv. \u00c8 spesso definita come Kiryat Sefer (lett. \"la Citt\u00e0 del Libro\"), il nome del nucleo originario.\nLe sue prime case sono state completate nel 1994. Come il suo nome implica, Modi'in Illit \u00e8 un sobborgo di Modi'in. Il consiglio comunale di Modi'in Illit citt\u00e0 \u00e8 stato dato il 7 marzo 2008, da Aluf Gadi Shamni."}
{"id": "2163690", "revid": "729019", "url": "https://it.wikipedia.org/wiki?curid=2163690", "title": "Rete celere di San Gallo", "text": "La rete celere di San Gallo (in tedesco S-Bahn St. Gallen) \u00e8 il sistema ferroviario regionale che serve la citt\u00e0 di San Gallo e la regione circostante, nella Svizzera orientale."}
{"id": "2163691", "revid": "729019", "url": "https://it.wikipedia.org/wiki?curid=2163691", "title": "Betar Illit", "text": "Beitar Illit () \u00e8 un insediamento israeliano a ovest di Gush Etzion in Cisgiordania, nei Territori Palestinesi.\nSituato a 10 chilometri (6,2 miglia) a sud di Gerusalemme, Beitar Illit \u00e8 stato istituito nel 1985 su un terreno appartenente agli abitanti dei villaggi palestinesi di Nahaleen, Husan e Wadi Fukin. La citt\u00e0 si \u00e8 estesa a tre colline adiacenti."}
{"id": "2163694", "revid": "14691", "url": "https://it.wikipedia.org/wiki?curid=2163694", "title": "11 minuti", "text": ""}
{"id": "2163697", "revid": "767487", "url": "https://it.wikipedia.org/wiki?curid=2163697", "title": "Quattro bravi ragazzi", "text": "Quattro bravi ragazzi \u00e8 un film del 1993 diretto da Claudio Camarca.\nTrama.\nIl film narra della doppia vita di tre ragazzi milanesi, che si comportano da bravi ragazzi di giorno e teppisti di notte. Ren\u00e9 Cordaro \u00e8 figlio di baristi originari di Napoli, Marco Fumagalli e Davide Chiarelli sono ragazzi milanesi come tanti. A loro si unir\u00e0 Giorgio Molteni, figlio di pap\u00e0 privilegiato ma dal carattere mentalmente instabile e la situazione peggiorer\u00e0 in quanto i piccoli crimini diventeranno pi\u00f9 gravi. Lunapark, stazioni di servizio, autogrill, zone abbandonate sono teatro dei loro crimini, e sono comandati da Marcione, magnaccia di cui dopo i ragazzi finiranno per essere dipendenti. Alcuni di loro finiranno in prigione: Ren\u00e9 e Giorgio continueranno il loro gioco, altri si pentiranno dei gesti compiuti (Davide cambia scuola e Marco lascia la compagnia per fidanzarsi con la ex di Ren\u00e9). Un videogioco virtuale presagisce il destino infausto degli due ultimi protagonisti, Ren\u00e9 e Giorgio.\nRiprese.\nIl film \u00e8 stato girato a met\u00e0 agosto del 1992 a Milano all'interno del silos dello stabilimento Fina di via Eritrea, al Parco Ravizza, all'interno di un pornoshop in via Sammartini, 12 nei pressi della stazione di Milano Centrale, nei giardini di Largo Marinai d'Italia, vicino alla Palazzina Liberty, sul ponte di ferro alla stazione di Porta Genova, al lunapark delle Varesine, sopra il cavalcavia Giardini e davanti al Tribunale.\nColonna sonora.\nLa colonna sonora \u00e8 stata pubblicata su CD dall'etichetta discografica Cam Jazz.\nCritica.\nIl film ha riscosso un giudizio contrastante, critiche scaturite da una superficialit\u00e0 nella sceneggiatura, mista ad una rappresentazione di violenza spesso esasperata.\nNora Lanfranchi del \"Corriere della Sera\" ha giudicato il film quale una versione meneghina di \"Mery per sempre\"."}
{"id": "2163698", "revid": "322321", "url": "https://it.wikipedia.org/wiki?curid=2163698", "title": "Sede titolare di Grass Valley", "text": "Grass Valley (in latino: \"Vallispratensis\") \u00e8 una sede titolare della Chiesa cattolica.\nStoria.\nIl titolo \"Vallispratensis\" fa riferimento alla diocesi di Grass Valley, eretta da papa Pio IX il 3 marzo 1868; in seguito al trasferimento della sede vescovile da Grass Valley a Sacramento, la diocesi assunse il nome di diocesi di Sacramento.\nDal 1997 Grass Valley \u00e8 annoverata tra le sedi vescovili titolari della Chiesa cattolica; dal 18 marzo 1997 il vescovo titolare \u00e8 Christie Albert Macaluso, gi\u00e0 vescovo ausiliare di Hartford."}
{"id": "2163699", "revid": "260215", "url": "https://it.wikipedia.org/wiki?curid=2163699", "title": "Vicariato Apostolico", "text": ""}
{"id": "2163703", "revid": "2039709", "url": "https://it.wikipedia.org/wiki?curid=2163703", "title": "All-news", "text": "All-news (dall'inglese \"tutte le notizie\") \u00e8 una tipologia di emittente televisiva o radiofonica che trasmette solo programmi d'informazione.\nUn'emittente di questo tipo trasmette ininterrottamente telegiornali e programmi d'approfondimento, anche in diretta .\nIl primo canale all-news al mondo fu la Cable News Network, nota con l'acronimo \"CNN\", e venne fondato negli Stati Uniti d'America nel 1980. In Italia il primo fu Rai News24, nato nel 1999, seguito presto da altri come Sky TG24, TGcom24 e TG Norba 24."}
{"id": "2163707", "revid": "287204", "url": "https://it.wikipedia.org/wiki?curid=2163707", "title": "Gabriel Miraglia", "text": "Carriera.\nClub.\nDopo aver giocato nelle giovanili del suo paese, a inizio 2006 si trasferisce alla Marca Trevigiana, dove dopo un anno conquista la promozione in massima serie.\nIn bianconero gioca otto stagioni, la maggior parte delle quali da titolare, vincendo due scudetti, altrettante supercoppe ed una Coppa Italia. Nell'estate 2013 con la cessione di Wilhelm conquista la fascia di capitano.\nNel 2014, dopo la chiusura dei trevigiani, si trasferisce a parametro zero allo Sporting Club de Paris.\nDopo un anno in Brasile, nel 2016 firma con il Came Dosson, tornando quindi a giocare nel bel paese, non lontano da dove aveva vissuto per otto anni. Rimane a Treviso una sola stagione, prima di passare al Pesaro.\nNell'estate del 2018 viene tesserato dall'Acqua e Sapone per sostituire l'infortunato Casassa come vice Mammarella. A novembre dello stesso anno torna a vincere un trofeo: la Supercoppa italiana. L'esperienza abruzzese dura tuttavia solo pochi mesi; appena un mese pi\u00f9 tardi si trasferisce allo Sporting Altamarca in Serie B.\nNazionale.\nIn possesso della doppia cittadinanza in virt\u00f9 delle origini calabresi dei nonni, \u00e8 stato convocato dal commissario tecnico Paolo Minicucci nella Nazionale di calcio a 5 dell'Italia Under-21 che ha partecipato al campionato europeo di calcio a 5 Under-21, dove ha conquistato la medaglia d'argento dietro ai padroni di casa russi.\nPalmar\u00e8s.\nClub.\nCompetizioni nazionali.\n\u00e9:Marca: 2006-07"}
{"id": "2163711", "revid": "123567", "url": "https://it.wikipedia.org/wiki?curid=2163711", "title": "Beitar Illit", "text": ""}
{"id": "2163712", "revid": "709565", "url": "https://it.wikipedia.org/wiki?curid=2163712", "title": "John Moulder-Brown", "text": "Biografia.\nJohn Moulder-Brown esordisce come attore all'et\u00e0 di cinque anni nel film \"Death Over My Shoulder\" (1958).\nDopo aver recitato, non accreditato, in diversi film famosi tra i quali \"55 giorni a Pechino\" (1963), \"Becket e il suo re\" (1964) e \"Gli eroi di Telemark\" (1965), nel 1969 ottiene il suo primo ruolo importante nel film horror \"Gli orrori del liceo femminile\", nel quale recita accanto all'attrice Lilli Palmer.\nL'anno seguente diventa una star a livello internazionale recitando nel film \"La ragazza del bagno pubblico\", insieme a Jane Asher. Sempre nel 1970 \u00e8 scelto dall'attore e regista austriaco Maximilian Schell come protagonista del suo film \"Primo amore\".\nNel 1972 \u00e8 nel cast de \"La regina dei vampiri\", \"Un ospite gradito... per mia moglie\" e del sontuoso \"Ludwig\", diretto da Luchino Visconti ed interpretato anche da Helmut Berger e Romy Schneider.\nIl suo ultimo ruolo rilevante \u00e8 del 1975 nel film \"Giochi d'amore proibiti\". Dopo continuer\u00e0 a recitare in alcune serie televisive e film minori.\nNel 1997 Moulder-Brown ha fondato la The Academy of Creative Training, un'accademia d'arte drammatica a Brighton, nel Sussex.\nNel 2010, dopo 18 anni di mancanza sugli schermi, torna a recitare in \"Young Alexander the Great\"."}
{"id": "2163713", "revid": "123567", "url": "https://it.wikipedia.org/wiki?curid=2163713", "title": "Ma'ale Adumim", "text": ""}
{"id": "2163718", "revid": "666668", "url": "https://it.wikipedia.org/wiki?curid=2163718", "title": "Gabriel Lima", "text": "Carriera.\nClub.\nGiunto in Italia non ancora maggiorenne, nella stagione 2004-05 vince lo scudetto Under-21 con l'Aosta.\nLe buone prestazioni fornite sia nella formazione giovanile sia nella prima squadra dei valdostani convincono la Marca a tesserarlo in prestito per la stagione 2007-08. Con la compagine trevigiana esordisce in Serie A, trovando per\u00f2 spazio in prima squadra.\nNonostante la volont\u00e0 di trattenere il giocatore, al termine della stagione la Marca non trova l'accordo con l'Aosta per riscattare il giocatore, che viene ceduto a titolo definitivo ai cugini dell'Arzignano. Nel \"grifo\" Lima torna a essere schierato nella formazione Under-21, con la quale raggiunge la finale scudetto di categoria persa contro il Napoli. Con la prima squadra vince invece la Coppa Italia, primo trofeo \"senior\" per il giocatore.\nLa stagione seguente scende di categoria accordandosi con l'Asti. Tra gli elementi chiave della formazione piemontese, vince immediatamente il girone A di Serie A2, guadagnando la promozione nella massima serie. Nel marzo del 2012 ha contribuito alla vittoria della Coppa Italia dell'Asti nella finale contro la Luparense segnando un gol al decimo del secondo tempo e segnandone uno su rigore in semifinale contro il Montesilvano. Nel 2012 viene eletto 9\u00ba giocatore al mondo ai Futsal Awards. Nell'anno successivo viene nuovamente inserito tra i primi 10 (senza che venga stilata una graduatoria dettagliata), mentre nel 2014, dopo lo strepitoso Europeo culminato con il trionfo di Anversa e dopo essersi aggiudicato la prima edizione della Winter Cup in maglia neroarancio, completa la scalata alla 'top-three' di questa speciale classifica posizionandosi terzo alle spalle del portoghese Ricardinho e del brasiliano Falc\u00e3o.\nIl 19 giugno 2014 \u00e8 scelto da ElPozo per coprire il vuoto lasciato dal ritiro di Kike Boned. Con i murciani Lima firma un triennale. Nel 2014-'15 si aggiudica la Supercopa de Espa\u00f1a, mentre il 7 maggio 2016 vince la Copa del Rey, completando cos\u00ec con due trofei all'attivo il biennio spagnolo.\nIl successivo 18 giugno l'Acqua e Sapone annuncia l'acquisto del giocatore, che fa ritorno in Serie A dopo due anni di assenza.\nNella prima stagione in Abruzzo mette in bacheca la seconda Winter Cup della sua carriera. Nel 2017-18 la societ\u00e0 di Citt\u00e0 Sant\u2019Angelo si aggiudica la Coppa Italia ai danni della Luparense prima, e poi la finale scudetto conclusasi l\u201911 giugno 2018, che vede i nerazzurri imporsi in gara 5 per 2-4 al Pala Sind di Bassano del Grappa . Dopo lo scudetto, nella sua ultima stagione in Italia Gabriel Lima aggiunge al proprio palmares un altro alloro, ovvero la Supercoppa Italiana conquistata contro il Napoli. Successivamente arriva anche la sua quarta Coppa Italia, superando in finale l\u2019Italservice Pesaro, compagine che poche settimane pi\u00f9 tardi, nella finale scudetto, dar\u00e0 battaglia all\u2019Acqua e sapone fino a gara 5 riuscendo in extremis a scucirle il tricolore dal petto, ed impedendo cos\u00ec di bissare il trionfo di un anno prima. La proposta di rinnovo tarda ad arrivare, e matura con forza l\u2019idea di lasciare l\u2019Europa dopo quindici anni, ipotesi che si concretizza nei giorni successivi all\u2019epilogo della stagione. Dopo tre anni in terra pescarese e cinque trofei conquistati, Lima rientra in Brasile. Nell\u2019agosto 2019 si accorda con il per disputare la World Intercontinental Futsal Cup, competizione nella quale i thailandesi si posizionano al quinto posto.\nNazionale.\nPossiede la doppia cittadinanza grazie al nonno Ettore Mancini, originario di Lein\u00ec in provincia di Torino. Nel 2008 fa parte della Nazionale Under-21 di calcio a 5 dell'Italia che prende parte al campionato europeo a San Pietroburgo, al termine del quale gli \"azzurrini\" conquistano la medaglia d'argento dietro ai padroni di casa; Lima \u00e8 stato inserito anche nella \"Top Ten\" dei migliori giocatori, insieme al compagno Wellington Coco.\nEntrato nel giro della Nazionale Italiana non ancora ventenne, nel gennaio 2010 partecipa all'Europeo in Ungheria, dove solo ai rigori l'Italia viene eliminata ai quarti di finale dalla Repubblica Ceca, facendo il suo esordio in competizioni senior nella partita contro l'Ucraina.\nNell'ottobre successivo prende parte al Grand Prix de Futsal in Brasile, conquistando il quinto posto grazie alla vittoria sul Portogallo.\nNel gennaio 2012 arriva terzo all'Europeo in Croazia, battendo per 3-1 i padroni di casa dopo che gli Azzurri vengono piegati 0-1 dalla Spagna in semifinale.\nNel novembre dello stesso anno partecipa al suo primo Mondiale, in Thailandia, dove insieme ai suoi compagni si rende partecipe di un 4-3 sul Portogallo ai quarti di finale, dopo essere stati sotto 0-3; nel turno successivo ancora la Spagna sbarra la strada che porta alla finalissima, ma verr\u00e0 conquistato anche in questo caso un prestigioso terzo posto battendo la Colombia 3-0 nella finalina.\nIl 6 gennaio 2013, in una gara amichevole contro la Repubblica Ceca, indossa per la prima volta la fascia da capitano ereditandola da Marcio Forte.\nNel gennaio 2014 fa parte della spedizione azzurra in Belgio, durante la quale dopo il brutto esordio contro la Slovenia, prende per mano la Nazionale portandola sino al tetto d'Europa, raggiunto superando ad Anversa la Russia per 3-1 nella serata dell'8 febbraio. Inoltre gli viene assegnata la Scarpa di Bronzo grazie alle quattro reti realizzate ed ai tre assist forniti, \u00e8 inserito nel quintetto ideale della manifestazione e viene eletto MVP, raggiungendo cos\u00ec il picco pi\u00f9 alto della propria considerazione internazionale. Questi traguardi lo porteranno ad essere nominato terzo giocatore al mondo ai Futsal Awards del 2014.\nIl 2016 non \u00e8 un anno fortunato per gli \"azzurri\", che non vanno oltre i quarti di finale all'Europeo in Serbia (sconfitti dal Kazakistan, tuttavia Lima si leva la soddisfazione di essere inserito nell'All Star Team dalla giuria UEFA) e neppure oltre gli ottavi del Mondiale colombiano (a beneficio dell'Egitto). Il 28 gennaio 2018 viene inserito da Roberto Menichelli nella lista definitiva dei convocati per l'Europeo 2018, il terzo con la fascia da capitano al braccio. Nella gara inaugurale contro la Serbia subisce un infortunio alla coscia sinistra e non essendoci possibilit\u00e0 di recupero in tempi brevi, viene chiamato in sua sostituzione l\u2019amico Rodolfo Fortino.\nGli azzurri vengono sconfitti dalla Slovenia e non accedono ai quarti di finale.\nNella doppia amichevole contro la Francia, disputata ad Asti il 4 e 5 dicembre 2018, raccoglie le sue ultime presenze e reti in Nazionale. In totale, ha raggiunto 109 presenze in maglia azzurra, realizzando 60 reti."}
{"id": "2163723", "revid": "123567", "url": "https://it.wikipedia.org/wiki?curid=2163723", "title": "Operazione giorni di penitenza", "text": ""}
{"id": "2163725", "revid": "57872", "url": "https://it.wikipedia.org/wiki?curid=2163725", "title": "Collegiata di San Giovanni Battista (Finale Ligure)", "text": "La collegiata di San Giovanni Battista \u00e8 un luogo di culto cattolico situato nel quartiere di Finale Marina, in via Giuseppe Garibaldi, nel comune di Finale Ligure in provincia di Savona. La chiesa \u00e8 sede della comunit\u00e0 parrocchiale omonima del vicariato di Finale Ligure-Noli della diocesi di Savona-Noli.\nStoria.\nConsiderata una delle chiese barocche pi\u00f9 belle artisticamente del Savonese e della Liguria, la sua costruzione fu avviata nel 1619 con un'opera di edificazione che interess\u00f2 la struttura per ben cinquantacinque anni. La nuova collegiata di Finale Marina fu infatti dichiarata conclusa nel 1674 con la solenne consacrazione nel 1675.\nTradizionalmente ed erroneamente l'impianto fu associato inizialmente all'opera di Gian Lorenzo Bernini, ma successivi ed approfonditi studi attribuirono in seguito la paternit\u00e0 architettonica della chiesa a maestranze del luogo che, evidentemente, seguirono la corrente artistica del noto architetto napoletano.\nUna nuova rivisitazione della facciata barocca si comp\u00ec nel 1762 con le modifiche dell'architetto Nicola Barella di Finale Marina.\nNell'aprile del 1930, papa Pio XI elev\u00f2 la collegiata alla dignit\u00e0 di basilica minore.\nDescrizione.\nEsterno.\nNella facciata sono presenti le statue di \"San Giovanni Battista\", dei \"Santi Pietro e Paolo\", della \"Speranza\" e della \"Fede\" realizzate ad opera dello scultore Bartolomeo Bagutti. La cupola, di ventiquattro metri, fu realizzata nel 1780 da Giuseppe Barella con il concorso degli artisti genovesi Simone Cantoni ed Emanuele Andrea Tagliafichi.\nInterno.\nL'interno della collegiata, il pi\u00f9 ampio e vasto delle chiese della diocesi, \u00e8 costituito da tre navate divise da due file di colonne binate, queste ultime imitazione di modelli genovesi del primo Seicento. Nella controfacciata i tre grandi affreschi del 1808 sono opera del pittore Paolo Gerolamo Brusco raffiguranti il \"Battesimo di Ges\u00f9\", \"San Giovanni Battista che predica sulle rive del Giordano\", la \"Gloria del Precursore\"; lo stesso autore dipinse gli affreschi della volta del presbiterio, i dipinti del finestrone centrale dell'abside cos\u00ec come i tre grandi quadri sopra le porte d'entrata. I decori pittorici della navata centrale sono stati invece eseguiti da Giuseppe Passano, nel 1830, con \"Scene di vita del Precursore fra schiere di angeli\". Le dodici cappelle delle navate sono state affrescate da Giacomo Picco.\nNella navata destra la quarta cappella ospita la tela, della met\u00e0 del XVII secolo, del \"Martirio di sant'Andrea\"; nelle due cappelle del transetto i dipinti della \"Madonna e santi\" di Domenico Bocciardo e la \"Gloria di san Nicola da Bari\" di Giovanni Battista Merano, lo stesso autore della volta affrescata del transetto nel 1693. Nella zona del presbiterio l'altare maggiore in marmo policromi \u00e8 del 1767, di scuola scultorea genovese, con il coro del XVIII secolo.\nLa quarta cappella della navata sinistra le sculture di Antonio Brilla, \"Ges\u00f9 consegna le chiavi a Pietro\", e il crocifisso di Anton Maria Maragliano. Il pulpito, opera di Pietro Ripa, \u00e8 della seconda met\u00e0 del XVIII secolo. Nella sacrestia, dove sono conservate altre tele del Seicento e Settecento, \u00e8 custodita la tela di \"Sant'Erasmo e San Nicolao\", restaurata di recente, che nella parte inferiore reca una veduta di Finale Marina e del Finalese nel Seicento.\nOrgano a canne.\nSulla cantoria sulla parete di destra del presbiterio, si trova l'organo a canne, costruito nel 1904 da Cesare Bernasconi e suo figlio Giovanni, e restaurato nel 2002 da Graziano Interbartolo e Giuseppe Fontana.\nLo strumento \u00e8 a trasmissione pneumatica ed ha consolle a finestra con due tastiere di 61 note ciascuna e pedaliera dritta di 27 note. La cassa, con cornicione sorretto da due lesene corinzie, presenta una mostra composta da 25 canne di principale, sormontata da una finta tenda scolpita nel legno."}
{"id": "2163728", "revid": "599013", "url": "https://it.wikipedia.org/wiki?curid=2163728", "title": "Alexandre Rosa Ferreira", "text": "Carriera.\nHa trascorso le stagioni dal 2002-03 al 2007-08 nella squadra spagnola di \"Division de Honor\" del MRA Navarra."}
{"id": "2163729", "revid": "287204", "url": "https://it.wikipedia.org/wiki?curid=2163729", "title": "Cavallo a dondolo", "text": "Il cavallo a dondolo \u00e8 un giocattolo infantile, generalmente in forma di cavallo con due pattini curvi come quelli di una sedia a dondolo, di dimensioni tali che il bambino possa sedersi sopra e dondolarsi.\nEsistono cavalli a dondolo per maschietti e per femminucce, questi ultimi invece della groppa presentano una sediolina, dove la bimba pu\u00f2 sedere comodamente. "}
{"id": "2163730", "revid": "775372", "url": "https://it.wikipedia.org/wiki?curid=2163730", "title": "Operazione Giorni di penitenza", "text": "L'operazione Giorni di Penitenza (in ebraico, \u05de\u05d1\u05e6\u05e2 \u05d9\u05de\u05d9 \u05ea\u05e9\u05d5\u05d1\u05d4) \u00e8 il nome utilizzato da parte di Israele per descrivere un'operazione dell'Israel Defense Forces nella zona settentrionale della Striscia di Gaza, condotta tra il 30 settembre ed il 16 ottobre 2004, in risposta alla morte di due bambini di Sderot a seguito di un lancio di missili da parte palestinese.\nL'operazione si \u00e8 concentrata sulle citt\u00e0 di Beit Hanoun, Beit Lahia e Jabalia (campo profughi), che sono state utilizzate come siti di lancio di razzi Qassam contro le citt\u00e0 di Sderot e gli insediamenti israeliani nella Striscia di Gaza. L'operazione ha provocato la morte di un numero stimato tra 104 e 133 palestinesi (di cui 42 civili), e di 5 israeliani (2 soldati e 3 civili).\nIl nome dell'operazione corrisponde al nome ebraico per l'alta stagione estiva, durante la quale l'operazione \u00e8 stata effettuata."}
{"id": "2163731", "revid": "767487", "url": "https://it.wikipedia.org/wiki?curid=2163731", "title": "Il giardino delle streghe", "text": "\"Il giardino delle streghe (The Curse of the Cat People)\" \u00e8 un film del 1944 diretto da Gunther von Fritsch e Robert Wise.\nIl film \u00e8 il seguito de \"Il bacio della pantera\" (1942) di Jacques Tourneur.\nTrama.\nDopo la morte di Irena, Oliver e Alice si sono sposati e hanno avuto una figlia, Amy.\nAmy \u00e8 una bambina malinconica e sensibile: la morte di una farfalla, uccisa accidentalmente da un compagno di scuola, sembra turbarla molto e questo fatto richiama l'attenzione della signora Callahan, la sua insegnante, che comprende bene quanto sia insolita la natura di Amy. Alla bambina piace star sola a giocare in giardino e crede che le storie meravigliose raccontate dagli adulti possano diventare reali. I suoi genitori vorrebbero per\u00f2 vederla felice in compagnia degli altri bambini e cos\u00ec organizzano una festa per il suo compleanno; ma nel giorno stabilito nessuno degli invitati si presenta a casa loro. Oliver scopre che Amy aveva messo tutte le buste con gli inviti dentro un albero cavo del giardino e la bambina gli ricorda che era stato proprio lui a definirlo un albero magico; il padre allora le raccomanda di imparare a distinguere ci\u00f2 che \u00e8 vero da ci\u00f2 che \u00e8 soltanto frutto della fantasia.\nAmy promette a mamma e pap\u00e0 che d'ora in avanti sar\u00e0 pi\u00f9 buona e che giocher\u00e0 con i suoi amici e non pi\u00f9 da sola. Gli altri bambini per\u00f2 la evitano perch\u00e9 lei non ha mantenuto la promessa di invitarli alla sua festa di compleanno, e nel tentativo di raggiungere alcune amichette che l'hanno abbandonata Amy arriva nei pressi di una vecchia casa. Qui sente provenire da una finestra la voce di una donna misteriosa che dopo averle chiesto di entrare nel giardino le fa trovare un anello infilato in un fazzoletto bianco. Al sopraggiungere di un'altra donna, la voce dice a Amy di andarsene subito.\nA casa dei genitori la bambina mostra l'anello a Edward, il domestico, e da lui sente narrare la storia degli anelli fatati della Giamaica che sono capaci di realizzare i desideri. Amy racconta poi la sua piccola avventura al padre, il quale per\u00f2 non le crede e la sgrida per aver detto una bugia. Uscita in giardino, la bambina vuole vedere se davvero il suo \u00e8 un anello magico ed esprime perci\u00f2 il desiderio di avere un'amica; improvvisamente una strana luce scende sul giardino e poco dopo Oliver e Edward vedono Amy giocare come fosse in compagnia di qualcuno. Pi\u00f9 tardi la mamma spiega a Amy che non si devono accettare regali da persone sconosciute e le fa promettere di restituire l'anello. Tornata nella vecchia casa, Amy scopre che a donarglielo \u00e8 stata la signora Farren, un'attrice di teatro in pensione che vive con una giovane donna di nome Barbara; quest'ultima sostiene d'essere sua figlia ma l'anziana artista non la riconosce come tale. La signora Farren racconta a Amy la leggenda di Sleepy Hollow e del cavaliere senza testa e la bambina ne rimane molto impressionata, tanto che durante la notte non riesce a dormire per la paura; ancora una volta, con l'aiuto dell'anello, chiama la sua misteriosa amica e nel buio della stanza si ode la voce di una donna che canta una ninna-nanna.\nTrovata per caso una fotografia che ritrae Irena, Amy la mostra alla mamma e le chiede come si chiamasse quella donna; poi esce in giardino e ripetendo lo stesso nome vede comparire la compagna di giochi che lei aveva evocato grazie all'anello magico. Amy vorrebbe sapere da dove venga ma Irena non pu\u00f2 dirglielo; assieme fanno i compiti, giocano a rincorrersi o con le bambole e talvolta Irena compie strani riti col fuoco.\nPassano i mesi, arriva il Natale, Amy \u00e8 felice con la sua amica Irena, alla quale regala una spilla, e regala un anello anche alla signora Farren, suscitando per\u00f2 l'odio di Barbara che si sente respinta dalla madre per colpa sua. Una sera viene ritrovata un'altra fotografia che ritrae Oliver con Irena e Amy rivela che quella \u00e8 l'amica con cui gioca ogni giorno in giardino. Il padre rimprovera la bambina e siccome lei insiste a dire che Irena non \u00e8 una sua invenzione ma esiste realmente, lui la punisce severamente. Irena appare a Amy nella sua cameretta e le fa capire che, per il suo bene, \u00e8 meglio che lei se ne vada per sempre; e cos\u00ec avviene. Amy \u00e8 disperata, non vuole perdere Irena, cos\u00ec esce sola nella notte per andare a raggiungerla ovunque si trovi.\nSpaventata da una tempesta di neve e da un'automobile il cui rotolare di gomme ricorda il galoppo del cavaliere senza testa, Amy arriva infine a casa Farren, dove \u00e8 accolta dalla vecchia signora, che per\u00f2 ha un malore e cade a terra priva di vita; Barbara, vedendola morta, d\u00e0 la colpa a Amy e quasi vorrebbe ucciderla. Quando per\u00f2 la bambina implora l'aiuto di Irena, Barbara sembra assumerne per un momento le sembianze e cos\u00ec Amy le va incontro per abbracciarla; la donna, colpita dall'atteggiamento di Amy, accoglie benevolmente il suo gesto d'affetto. Ritornata a casa, Amy rivede Irena in giardino per l'ultima volta e il pap\u00e0 le dice d'averla finalmente vista anche lui.\nProduzione.\nLe riprese del film, prodotto dalla RKO Radio Pictures, durarono dal 26 agosto al 4 ottobre 1943 con delle scene aggiunte il 21 novembre.\nDistribuzione.\nIl copyright del film, richiesto dalla RKO Radio Pictures, Inc., fu registrato il 17 febbraio 1944 con il numero LP12595.\nVersione italiana.\nNella versione DVD disponibile in Italia sono stati tagliati ben sei minuti, cosa che rende oscuri molti nodi della trama. La versione completa \u00e8 stata trasmessa su Fuori orario. Cose (mai) viste."}
{"id": "2163736", "revid": "2211722", "url": "https://it.wikipedia.org/wiki?curid=2163736", "title": "Storia della lavanda", "text": "La storia della lavanda ha radici lontane, tuttavia \u00e8 difficile ricostruirne la strada, soprattutto perch\u00e9 le fonti antiche di cui si dispone spesso non sono tra loro congruenti.\nNonostante ci\u00f2 l'ipotesi pi\u00f9 diffusa e citata \u00e8 certamente quella del barone Gingins-Lassaraz (1826), che vede come importanti precursori nello studio della lavanda Dioscoride e Plinio il Vecchio. Dioscoride \u00e8 il primo, nel 50 d.C., a citare l'erba odorosa \"stoecha\", che prenderebbe il nome dalle isole St\u0153chades nelle quali \u00e8 diffusa, e che usualmente si considera proprio la Lavandula stoechas.\nDi seguito, secondo Lassaraz, le date della scoperta delle varie specie:\nIn realt\u00e0 il nome \"lavanda\" non compare n\u00e9 in Dioscoride n\u00e9 in Plinio. Questi, nella sua \"Naturalis historia\" XII, 26 descrive il nardo e le sue tre specie: quella pi\u00f9 apprezzata \u00e8 il nardo di Siria, segue la variet\u00e0 delle Gallie e infine quella di Creta, che alcuni dicono \"nardo selvatico\". \u00c8 stato in seguito che molti hanno ricondotto l'erba profumata di re Salomone al nardo siriaco, e quindi alla lavanda, e altri, prendendo spunto dalla leggenda delle peregrinazioni di Didone, hanno ipotizzato che la donna raggiunse anche le coste provenzali, ai cui antichi abitanti regal\u00f2 la lavanda che portava con s\u00e9 dalla Siria. Di tutto questo non c'\u00e8 riscontro.\nAlcuni vedono nel nardo siriaco di Plinio il Nardostachys grandiflora o la Valeriana spica, il nardo gallico dovrebbe essere la Valeriana celtica e quello cretese la Valeriana italica.\nMatthioli, nel 1563, afferma che il nardo \u00e8 di due specie, indiano e siriano. \"Chiamasi usualmente il Nardo nelle spetiarie Spica Nardi\", e inizia una lunga dissertazione per dimostrare gli errori in cui sono caduti gli studiosi a lui precedenti e quelli coevi, contestando lo stesso Plinio. Ci fa sapere che secondo alcuni il nardo che arriva in Italia non \u00e8 l'indico, ma il soriano, mentre Giovanni Manardo afferma non essere neanche il soriano: Matthioli dimostra che entrambe le posizioni sono sbagliate. Secondo Antonio Musa Brasavola il nome della Spica Nardi indica il fatto che venga utilizzata la spiga, ma il Matthioli, sottolinea che si usa la radice, e che \"spica\" sia contrazione di aspide, il serpente, che vicino alla pianta spesso si trova.\nIl nardo italiano, che si chiama anch'esso spigo, non rassomiglia n\u00e9 all'indiano n\u00e9 al siriaco, e \"di questa medesima specie si crede che sia la lavanda\". Alla pagina 28 due disegni confrontano il nardo italiano, la lavanda e il nardo celtico. Matthioli ci fa sapere che molti confondono la lavanda col nardo celtico, che cresce in Liguria e in Istria, ma \"chi ben pesa le qualit\u00e0 dategli da Dioscoride con quelle della lavanda, pu\u00f2 facilmente il manifesto loro errore accusare\".\nNella seconda met\u00e0 del XV secolo, Giuseppe Donzelli, nel suo \"Teatro farmaceutico\", ipotizza che la \"Spica narda habbia pigliato il nome da Nardo citt\u00e0 della Siria\", e che si chiami anche \"indica\"o \"siriana\", non perch\u00e9 originaria dell'India, ma perch\u00e9 Dioscoride dice che il monte dove nasce guarda \"da una parte verso l'India e dall'altra verso la Siria\". Afferma altres\u00ec che la spica narda si trovi \"di una sola spetie, varia nondimeno di bont\u00e0, per causa del luogo dove nasce, perch\u00e9 la pi\u00f9 perfetta \u00e8 quella, che si trova in luoghi montuosi\". Questa variet\u00e0, \"quella pianta detta Lavendola\", \u00e8 detta Nardo Montano o Nardo Italiano, e, volgarmente, \"Spica di Francia\".\nDonzelli, quindi, pur considerando una sola specie di lavanda, disserta poi sul Nardo Celtico, il quale, assieme al \"Nardo Gallico, sono una medesima cosa con la Spica Celtica\". Yuhanna Ibn Sarabiyun, medico arabo conosciuto come Serapione, la chiama \"Spica Romana\", e Luigi Anguillara afferma essere la Saliunca di Virgilio."}
{"id": "2163740", "revid": "339392", "url": "https://it.wikipedia.org/wiki?curid=2163740", "title": "Israele Defense Forces", "text": ""}
{"id": "2163746", "revid": "767487", "url": "https://it.wikipedia.org/wiki?curid=2163746", "title": "Lords of Dogtown", "text": "Lords of Dogtown \u00e8 un film del 2005, diretto da Catherine Hardwicke.\nIl film \u00e8 scritto da Stacy Peralta, gi\u00e0 autore del documentario \"Dogtown and Z-Boys\".\nTrama.\nIl film trae spunto da una storia vera e parla di un gruppo di amici che negli anni settanta rivoluzion\u00f2 il mondo dello skateboard contaminandolo con le classiche figure del surf. I ragazzi sono tutti originari della zona di Venice Beach che divenne una vera e propria icona dello skateboard. Questo gruppo di adolescenti passa le giornate divertendosi con le allora nuove tavole dotate di ruote in uretano, con le quali riescono ad effettuare spettacolari acrobazie nelle piscine dei ricchi di Beverly Hills svuotate dalla siccit\u00e0 del 1975. Quei ragazzi sono oggi delle vere e proprie icone dello skateboard, come Stacy Peralta, Tony Alva e Jay Adams. Il negozio di surf che frequentavano abitualmente, il \"Jeff Ho Surfboards and Zephyr Productions\" aveva sede a Santa Monica, California. Uno dei proprietari del negozio, Skip Engblom, fonder\u00e0 poi lo \"Zephyr Skate Team\", da cui \"Z-Boys\" (Zephyr Boys).\nColonna sonora.\nDal film \u00e8 stato prodotto anche un cd contenente i seguenti brani:"}
{"id": "2163749", "revid": "84213", "url": "https://it.wikipedia.org/wiki?curid=2163749", "title": "Cotogna", "text": ""}
{"id": "2163751", "revid": "125435859", "url": "https://it.wikipedia.org/wiki?curid=2163751", "title": "New Left Review", "text": "New Left Review \u00e8 una rivista politica britannica fondata nel 1960. \nStoria.\nNew Left Review \u00e8 il risultato della fusione di due precedenti esperienze editoriali: \"The Reasoner\", poi \"The New Reasoner\" fondata nel 1956 da militanti comunisti usciti dal Partito Comunista di Gran Bretagna in polemica con l'atteggiamento di quel partito nei confronti dei fatti d'Ungheria e \"Universities and Left Review\", creata nel 1957 da studenti ed ex-studenti di Oxford, che aspiravano ad un socialismo democratico e rifiutavano l'atteggiamento imperialista dimostrato dal Partito laburista nel corso della crisi di Suez del 1956.\nLa rivista si proponeva di controbattere, da una prospettiva marxista, la dominante ortodossia revisionista dei laburisti. Gi\u00e0 dal nome appare chiaro che i promotori intendevano costituire la rivista teorica del movimento New Left. I membri della rivista si adoperarono infatti anche per la costituzione di \"New Left Clubs\", che lavorassero alla ricostruzione di una forza autenticamente socialista, espressione della classe operaia britannica. Il nome, peraltro, era gi\u00e0 stato usato dal sociologo americano di area \"radical\" C. Wright Mills. Egli scrisse nel 1960 una \" Open Letter to New Left\" (\"Lettera aperta alla Nuova Sinistra\"), che ebbe un grandissimo impatto tra i giovani intellettuali progressisti.\nIn essa Wright Mills definiva \"vecchia sinistra\" sia i comunisti che i riformisti cos\u00ec come i liberalradicali, che avrebbero tutti tradito gli ideali di libert\u00e0 e giustizia. Il primo direttore della rivista (bimestrale) fu Stuart Hall, studioso della cultura di massa e grande cultore del pensiero di Antonio Gramsci, che introdusse nella cultura britannica. Ben presto, nel 1962, fu sostituito da Perry Anderson, gi\u00e0 editore della rivista \"New University\" che accentua il carattere scientifico della rivista e il suo rapporto con il cosiddetto \"marxismo occidentale\". Ad Anderson succedette, nel 1982, Robin Blackburn, che guid\u00f2 la rivista fino al 2000, quando la direzione fu per breve tempo (2000-2003) ripresa dallo stesso Anderson, sostituito poi, fino ad oggi (2009) da Susan Watkins.\nLa rivista \u00e8 stata ed \u00e8 tuttora la pi\u00f9 prestigiosa testata della sinistra intellettuale in Gran Bretagna e per gran parte del mondo anglofono. Essa si \u00e8 avvalsa di collaborazioni e interlocutori di grandissimo peso anche internazionale, come Louis Althusser e Lucio Colletti, contribuendo in maniera sostanziale al rinnovamento del marxismo. Attualmente la maggior parte degli articoli provengono dagli Stati Uniti, dal Giappone, dalla Turchia, dall'Indonesia, da Cuba, dall'Iraq, dal Messico e dalla Palestina, oltre che dai principali paesi europei. L'ambito di analisi pi\u00f9 recente riguarda la globalizzazione, i movimenti \"post-Seattle\", no-global, e nel complesso quelli che si oppongono al neoliberismo. Notevole anche l'interesse per le forme della cultura, soprattutto il cinema, la letteratura, sempre prediligendo le posizioni di avanguardia"}
{"id": "2163752", "revid": "729019", "url": "https://it.wikipedia.org/wiki?curid=2163752", "title": "Bridlington", "text": "Bridlington \u00e8 una cittadina di 33.837 abitanti dell'East Riding of Yorkshire, in Inghilterra."}
{"id": "2163754", "revid": "6923", "url": "https://it.wikipedia.org/wiki?curid=2163754", "title": "Battista Pinin Farina", "text": ""}
{"id": "2163756", "revid": "767487", "url": "https://it.wikipedia.org/wiki?curid=2163756", "title": "Brough (East Riding of Yorkshire)", "text": "Brough \u00e8 un paese di 7.000 abitanti dell'East Riding of Yorkshire, in Inghilterra. Si trova nella parrocchia civile di Elloughton-cum-Brough."}
{"id": "2163758", "revid": "260215", "url": "https://it.wikipedia.org/wiki?curid=2163758", "title": "Sede titolare di La Imperial", "text": ""}
{"id": "2163764", "revid": "767487", "url": "https://it.wikipedia.org/wiki?curid=2163764", "title": "Il lungo coltello di Londra", "text": "Il lungo coltello di Londra (\"Circus of Fear\") \u00e8 un film del 1966 diretto da John Llewellyn Moxey.\nTrama.\nLa storia ambientata a Londra, narra dell'indagine condotta da un ispettore di polizia su un furto che lo conduce in un circo misterioso, nel quale i principali sospettati risultano essere un domatore di leoni sfigurato e mascherato, un vendicativo maestro di cerimonie, un lanciatore di coltelli insanamente geloso e un losco nano ironicamente soprannominato Mr. Big"}
{"id": "2163765", "revid": "666668", "url": "https://it.wikipedia.org/wiki?curid=2163765", "title": "Carlos Chilavert", "text": "Carriera.\nGiocatore.\nDifensore completo, utilizzato sia come centrale che come laterale, giunge in Italia nel 2000 al Prato dove in quattro stagioni vince due scudetti, due Coppe Italia e due supercoppe. Nel 2004 si trasferisce alla Luparense ma gi\u00e0 la stagione seguente va in Spagna dapprima nel L\u00e1ncara, poi nel 2006-07 nel Lobelle de Santiago F\u00fatbol Sala con cui vince una Recopa Cup.\nDal 2007-2008 \u00e8 tornato in Italia al Napoli dove \u00e8 rimasto fino a ottobre 2008 per poi trasferirsi all'Arzignano con cui ha vinto la Coppa Italia.\nNel dicembre del 2009 torna alla Luparense. Due stagioni dopo firma per la Marca Futsal con cui conclude la carriera.\nAllenatore.\nA marzo del 2013 viene chiamato a guidare la Nazionale paraguaiana"}
{"id": "2163766", "revid": "729019", "url": "https://it.wikipedia.org/wiki?curid=2163766", "title": "Driffield", "text": "Driffield \u00e8 un paese di 11.477 abitanti dell'East Riding of Yorkshire, in Inghilterra."}
{"id": "2163767", "revid": "1226", "url": "https://it.wikipedia.org/wiki?curid=2163767", "title": "Congregazionalisti", "text": ""}
{"id": "2163769", "revid": "392652", "url": "https://it.wikipedia.org/wiki?curid=2163769", "title": "Acquedotto romano di Bologna", "text": "L'acquedotto romano di Bologna fu costruito a Bononia. Anche se gli acquedotti costruiti mediante condotti aerei sono pi\u00f9 conosciuti, spesso i romani realizzavano acquedotti sotterranei. Questo, completamente in galleria (in parte nella roccia ed in parte in terreni rinforzati), risale al I secolo a.C. probabilmente grazie all'imperatore Augusto, anche se a lungo si credette che l'opera fosse stata realizzata in precedenza grazie a Caio Mario (e veniva perci\u00f2 chiamata \"acquedotto Mario\").\nL'opera, che ha una lunghezza di oltre 18 chilometri con un dislivello di soli 18 metri, attinge dal fiume Setta in quanto i romani compresero che queste acque erano qualitativamente migliori di quelle, seppur pi\u00f9 vicine, del fiume Reno. L'acquedotto prelevava l'acqua presso Sasso Marconi e, passando da Casalecchio di Reno sotto la zona del Colle della Guardia, la convogliava in galleria fino a raggiungere l'Aposa, (sotto Palazzo Pizzardi nella odierna via d'Azeglio angolo via Farini) dove una vasca di decantazione (\"castellum\") schiariva l'acqua prima di distribuirla alla citt\u00e0 e alle terme mediante il sistema tipicamente romano delle \"fistulae aquariae\" (tubi di piombo o terracotta). Oggi il tunnel finisce presso la caserma dei vigili del fuoco in viale Aldini. La portata ai tempi dei romani era di circa 35.000 metri cubi al giorno, abbastanza per soddisfare le necessit\u00e0 di una citt\u00e0 di 25-30.000 abitanti.\nL'acquedotto rimase attivo fino al Medioevo, quando, a seguito delle invasioni barbariche e dell'incuria, rimase quasi dimenticato e interrato. Notizie dell'acquedotto furono date nel XVI secolo dal frate Leandro Alberti (\"Historie di Bologna\") ed in seguito da Cherubino Ghirardacci (in \"Historia di Bologna\"). Pi\u00f9 precise furono le indicazioni di Serafino Calindri nel suo \"Dizionario corografico, georgico, orittologico, storico relativo alla montagna e collina del territorio bolognese\".\nMa fu solo dopo l'unit\u00e0 d'Italia che Bologna senti la necessit\u00e0 di aumentare gli approvvigionamenti idrici. Grazie all'ingegnere e archeologo Antonio Zannoni ed al conte Giovanni Gozzadini (lo scopritore della civilt\u00e0 villanoviana), si pot\u00e9 finalmente individuare e ripristinare l'antico acquedotto, che fu rimesso in funzione nel 1881: il 2 giugno di quell'anno l'acqua del Setta pot\u00e9 zampillare da una fontana, costruita per l'occasione in piazza Maggiore. Ancora oggi l'acquedotto \u00e8 pienamente in funzione e contribuisce (anche se solo parzialmente) ai bisogni della citt\u00e0."}
{"id": "2163770", "revid": "2091899", "url": "https://it.wikipedia.org/wiki?curid=2163770", "title": "Goole", "text": "Goole \u00e8 una cittadina (\"town\") e parrocchia civile (\"civil parish\") di abitanti nella contea dell'East Riding of Yorkshire, in Inghilterra. \u00c8 un porto interno a circa km dal Mare del Nord, alla confluenza dei fiumi Don e Ouse, nonch\u00e9 quello situato pi\u00f9 distante dal mare di tutto il Regno Unito.\nOrigini del nome.\nIn maniera inusuale per localit\u00e0 inglese, il nome \"Goole\" trae le sue origini dall'inglese medio. Deriva dalla parola \"goule\", che pu\u00f2 essere tradotta come \"ruscello\" o \"canale\", ma anche come \"foce\" (\"outlet drain\"). Non presente nel Domesday Book, viene menzionato per la prima volta nel 1362 come \"Gulle\".\nStoria.\nL'ingegnere civile olandese Cornelius Vermuyden devi\u00f2 il corso del fiume Don in direzione nord verso il fiume Ouse nel periodo che va dal 1626 al 1629, allo scopo di drenare le paludi di Hatfield Chase su ordine del re Carlo I. Il nuovo tratto del fiume Don, noto come \"fiume olandese\" (\"Dutch river\"), venne reso navigabile per le chiatte, cos\u00ec che il carbone proveniente dalle miniere del South Yorkshire potesse essere trasportato fino alla nuova confluenza per poter essere imbarcato sui vascelli. Venne anche costruito un ponte in legno, ricostruito in acciaio nel 1890, ora noto come \"Dutch River Bridge\", a est del quale si form\u00f2 un nuovo villaggio chiamato Goole.\nNel 1823 la compagnia \"Aire and Calder Navigation\" propose lo sviluppo di un nuovo canale per il trasporto del carbone da Leeds a Goole. Una volta che il canale venne completato, la compagnia propose la costruzione di banchine galleggianti, che consentissero l'approdo a vascelli pi\u00f9 grandi. L'ingegnere Thomas Hamond Bartholomew venne incaricato di supervisionare la costruzione delle nuove banchine, ma anche nuove case per i lavoratori e i marinai di passaggio. Bartholomew commission\u00f2 alla compagnia di Sir Edward Banks la costruzione delle otto banchine da trasbordo e della nuova cittadina a ovest del ponte di legno. Probabilmente, il \"Banks Arms Hotel\", noto dal 1835 come \"Lowther Hotel\", fu nel 1824 il primo edificio costruito nella nuova Goole. Quando Goole venne costituita come porto il 20 luglio 1826, la popolazione era di circa 426 abitanti. Negli anni successivi il porto di Goole e la cittadina stessa iniziarono a prosperare, grazie all'arrivo di numerose compagnie navali che giunsero in citt\u00e0 con le loro flotte e i loro uffici. Alcuni anni dopo arriv\u00f2 anche la ferrovia, gestita dalla \"Lancashire and Yorkshire Railway\", per la quale Goole rappresentava l'accesso al mare del Nord. Allo sviluppo del porto contribuirono anche importanti innovazioni tecnologiche, tra le quali un sistema di sollevamento delle Tom Pudding: il carbone arrivava dalle miniere dello Yorkshire in piccole chiatte, chiamate appunto Tom Pudding perch\u00e9 ricordavano i pudding, trainate da rimorchiatori, e venivano sollevate fino a una certa altezza per essere svuotate direttamente nelle stive dei vascelli che avrebbero poi intrapreso la navigazione via mare. Anche grazie a questa innovazione che velocizzava il trasbordo del carbone, il porto di Goole assunse maggiore importanza, andando anche a competere col porto della vicina Hull. Nonostante la prosperit\u00e0 alla quale and\u00f2 incontro con lo sviluppo e l'importanza che assunse il porto, Goole rimase sempre un po' isolata, tanto da venire rinominata \"the Port in Green Fields\" (il porto nelle verdi pianure).\nNel 1915, nel corso della prima guerra mondiale, Goole venne bombardata dagli Zeppelin tedeschi, che causarono 26 vittime e conseguenti danni alle banchine e al Lowther Hotel. Nel 1926, in occasione del centenario della cittadina, venne costruita la torre dell'orologio. Per pi\u00f9 di 150 anni il porto di Goole \u00e8 stato un centro per l'imbarco del carbone del South Yorkshire, fino al suo declino negli anni ottanta del XX secolo. In seguito, le attivit\u00e0 del porto si concentrarono sui container, sull'esportazione di acciaio e sull'importazione di legname, cos\u00ec come sulla presenza di regolari linee di navi cargo.\nEconomia.\nCon una movimentazione di circa 2 milioni di tonnellate di merce che transita all'anno, Goole continua a basare la sua economia sul suo porto. Principalmente, il traffico portuale si incentra su container, navi da carico secco (cereale, mangimi per animali, materiali da costruzione, combustibili solidi) e liquido (oli vegetali e non), legname, acciaio e su navi cargo in generale. Altri settori dell'economia locale sono la produzione di vetro e il distretto agricolo che si estende nelle campagne circostanti Goole. In passato era fiorente anche l'industria tessile, che \u00e8 andata in declino nei primi anni 2000.\nParte del tessuto economico e industriale della cittadina sono anche le torri dell'acqua nella zona portuale, ribattezzate \"salt and pepper pots\" per la loro forma, e che fanno da sfondo caratteristico al paesaggio di Goole.\nInfrastrutture e trasporti.\nNel 1848 la \"Lancashire and Yorkshire Railway\" costru\u00ec una linea ferroviaria che arrivava da Pontefract e da Wakefield, mentre nel 1870 la \"North Eastern Railway\" connett\u00e9 il porto con Doncaster e con Hull. Oggi la stazione ferroviaria di Goole \u00e8 all'incrocio della linea per Pontefract e la linea tra Hull e Doncaster. Le principali linee ferroviarie connettono Goole con Hull, Doncaster, Sheffield e Leeds.\nGoole \u00e8 servita dalla motorway M62, per la quale rappresenta l'uscita numero 36, sin dal 1976, anno nel quale venne completato anche il ponte sul fiume Ouse nella parte occidentale della cittadina. Goole \u00e8 anche punto di arrivo della motorway M18, che la connette con Rotherham, e che si incrocia con la M62.\nAmministrazione.\nPrima della riforma delle amministrazioni locali nel 1974, determinata dal Local Government Act 1972, Goole faceva parte della contea del West Riding of Yorkshire. Venne successivamente inserita nel distretto Boothferry della contea dell'Humberside, finch\u00e9 questa venne soppressa nel 1996. Da allora Goole \u00e8 parte della contea dell'East Riding of Yorkshire. Goole \u00e8 rappresentata da quattro consiglieri presso il consiglio dell'East Riding of Yorkshire.\nGoole \u00e8 parte anche del collegio elettorale di Brigg and Goole, che elegge un membro del parlamento alla Camera dei Comuni."}
{"id": "2163772", "revid": "1305772", "url": "https://it.wikipedia.org/wiki?curid=2163772", "title": "Relax (Frankie Goes to Hollywood)", "text": "Relax \u00e8 una canzone del gruppo inglese Frankie Goes to Hollywood, pubblicata come loro singolo d'esordio dalla ZTT Records nel 1983. La canzone fu in seguito inclusa nell'album \"Welcome to the Pleasuredome\" del 1984.\nPartito piuttosto in sordina, \"Relax\" raggiunse inaspettatamente la vetta dei singoli pi\u00f9 venduti nel Regno Unito il 24 gennaio 1984, diventando uno dei maggiori successi commerciali dell'intero decennio, nonch\u00e9 uno dei brani pi\u00f9 controversi. Il singolo vendette quasi due milioni di copie soltanto nel Regno Unito, diventando il settimo singolo pi\u00f9 venduto nella storia della discografia britannica. Sulla scia del successo del secondo singolo dei Frankie Goes to Hollywood, \"Two Tribes\", \"Relax\" riottenne nuova popolarit\u00e0 nel giugno 1984, risalendo dalle ultime posizione della classifica e raggiungendo la seconda posizione dei singoli pi\u00f9 venduti, dietro a \"Two Tribes\". Quando \"Relax\" fu pubblicato negli Stati Uniti nel 1984, si ripet\u00e9 lo stesso andamento avuto in Europa, partendo dai bassifondi della classifica per scalare posizioni ed arrivare nella \"top ten\".\nStoria e registrazione.\nLa ZTT Records volle nella propria scuderia i Frankie Goes to Hollywood dopo che il cofondatore dell'etichetta, Trevor Horn, aveva visto il gruppo durante una trasmissione televisiva, in cui si erano esibiti proprio con una primissima versione di \"Relax\". Horn descrisse quella versione del brano pi\u00f9 come un jingle che come una canzone, ma volle ugualmente lavorarci su. Paul Morley, altro cofondatore della ZTT Records, punt\u00f2 la campagna di marketing per il lancio del gruppo sull'impatto scioccante che l'aperta omosessualit\u00e0 del cantante Holly Johnson e del cantante-ballerino Paul Rutherford avrebbe avuto sulla gente.\nLa musica fu scritta da Holly Johnson, Mark O'Toole e Peter Gill, mentre il testo dal solo Johnson.\nHorn realizz\u00f2 una base musicale per \"Relax\" molto pi\u00f9 elettronica di quanto fosse stata pensato in origine il brano, avvalendosi dell'assistenza di J. J. Jeczalik degli Art of Noise. La nuova versione del brano fu realizzata negli studi di West London, mentre il gruppo era ancora nella loro citt\u00e0 natale Liverpool. Soltanto il cantante principale del gruppo, Holly Johnson, partecip\u00f2 effettivamente alla registrazione del disco.\nPubblicazione e controversia.\nLa campagna pubblicitaria per \"Relax\" inizi\u00f2 su alcune riviste britanniche, in cui l'ambigua immagine di Holly Johnson e Paul Rutherford, vestiti da marinai era accompagnata dalla scritta \u00abAll the Nice Boys Love Sea Men\u00bb (\"Tutti i bei ragazzi amano i marinai\"), seguita da \u00abFrankie Goes to Hollywood are coming\u2026 making Duran Duran lick the sperm off their shoes\u2026 Nineteen inches that must be taken always\u00bb (\"Frankie Goes to Hollywood stanno venendo [doppio senso]\u2026 e faranno leccare ai Duran Duran lo sperma dalle loro scarpe\u2026 diciannove pollici che devono essere sempre presi\").\nUn'altra serie di pubblicit\u00e0 recitava \u00abtheories of bliss, a history of Liverpool from 1963 to 1983, a guide to Amsterdam bars\u00bb (\"Teorie della felicit\u00e0, una storia di Liverpool dal 1963 al 1983, una guida ai bar di Amsterdam\").\nIl 5 gennaio i Frankie Goes to Hollywood interpretarono \"Relax\" a \"Top of the Pops\" e in meno di una settimana il singolo giunse alla sesta posizione.\nL'11 gennaio 1984 uno speaker BBC Radio 1 annunci\u00f2 di non voler pi\u00f9 trasmettere il brano, per via del testo troppo esplicito, inconsapevole del fatto che la BBC fosse giunta alla stessa decisione.\nIl brano fu messo in onda soltanto durante gli show notturni, ma nonostante i divieti il singolo giunse alla prima posizione della classifica il 28 gennaio. \"Top of the Pops\" (a cui era stato esteso il divieto di suonare il brano), concludeva la propria classifica, annunciando la prima posizione e mandando in onda un'altra canzone della classifica.\nIl singolo rimase in vetta per cinque settimane consecutive per poi declinare; tuttavia, a seguito della pubblicazione di \"Two Tribes\", secondo singolo del gruppo, che raggiunse anch'esso la prima posizione, anche \"Relax\" ebbe una nuova iniezione di popolarit\u00e0 giungendo nuovamente in top ten, piazzandosi alla seconda posizione, giusto dopo \"Two Tribes\".\nIl singolo fu ripubblicato nel 1993 e debutt\u00f2 nella classifica britannica alla sesta posizione, raggiungendo la quinta la settimana seguente.\nSuccessivamente il singolo fu ripubblicato nel 2001.\nIl video.\nIl primo video ufficiale per \"Relax\", diretto da Bernard Rose, ed ambientato in un gay bar a tema sadomaso, fu bandito da MTV e dalla BBC, spingendo la produzione a realizzare un secondo video. La seconda versione del video di \"Relax\" fu diretta da Godley &amp; Creme e vedeva il gruppo esibirsi su un palco. Tuttavia la seconda versione del video arriv\u00f2 quando anche la trasmissione anche soltanto del brano era stata vietata, perci\u00f2 non fu mai trasmessa in alcun programma musicale dell'epoca.\nFu realizzata anche una versione che includeva spezzoni del film \"Omicidio a luci rosse\" di Brian De Palma, ed un'altra versione di una performance del gruppo dal vivo diretta da David Mallet. Attualmente vengono mandate in onda soltanto la prima versione (ma in orari notturni) e quella dal vivo.\nRistampe.\nIl brano \u00e8 stato periodicamente ripubblicato come singolo in numerosi remix."}
{"id": "2163773", "revid": "729019", "url": "https://it.wikipedia.org/wiki?curid=2163773", "title": "Hedon", "text": "Hedon \u00e8 un paese di 6.322 abitanti dell'East Riding of Yorkshire, in Inghilterra."}
{"id": "2163777", "revid": "74801", "url": "https://it.wikipedia.org/wiki?curid=2163777", "title": "Hessle", "text": "Hessle \u00e8 un centro abitato di abitanti dell'East Riding of Yorkshire, in Inghilterra."}
{"id": "2163778", "revid": "438678", "url": "https://it.wikipedia.org/wiki?curid=2163778", "title": "La ragazza del bagno pubblico", "text": "La ragazza del bagno pubblico (\"Deep End\") \u00e8 un film del 1970 diretto da Jerzy Skolimowski.\n\u00c8 stato presentato alla Mostra del cinema di Venezia.\nTrama.\nL'incontro fra un quindicenne e una ragazza dieci anni pi\u00f9 grande, colleghi di lavoro in un bagno pubblico della periferia londinese, si trasforma in una fortissima infatuazione, non ricambiata, del giovane per l'altra, che si rivela cordiale e amichevole quanto frivola e ambigua."}
{"id": "2163781", "revid": "729019", "url": "https://it.wikipedia.org/wiki?curid=2163781", "title": "Hornsea", "text": "Hornsea \u00e8 un paese di 8.243 abitanti dell'East Riding of Yorkshire, in Inghilterra."}
{"id": "2163782", "revid": "729019", "url": "https://it.wikipedia.org/wiki?curid=2163782", "title": "Howden", "text": "Howden \u00e8 un paese di 3.810 abitanti dell'East Riding of Yorkshire, in Inghilterra.\nQua nacque il letterato William Empson."}
{"id": "2163784", "revid": "13261", "url": "https://it.wikipedia.org/wiki?curid=2163784", "title": "SDXC", "text": ""}
{"id": "2163786", "revid": "729019", "url": "https://it.wikipedia.org/wiki?curid=2163786", "title": "Market Weighton", "text": "Market Weighton \u00e8 un paese di 5.212 abitanti dell'East Riding of Yorkshire, in Inghilterra."}
{"id": "2163787", "revid": "344503", "url": "https://it.wikipedia.org/wiki?curid=2163787", "title": "Belfast (disambigua)", "text": "Belfast \u00e8 una citt\u00e0 del Regno Unito, capitale dell'Irlanda del Nord.\nSi pu\u00f2 riferire anche a:"}
{"id": "2163789", "revid": "322321", "url": "https://it.wikipedia.org/wiki?curid=2163789", "title": "Diocesi di La Imperial", "text": "La diocesi di La Imperial (in latino: \"Dioecesis Civitatis Imperialis\") \u00e8 una diocesi soppressa e sede titolare della Chiesa cattolica.\nStoria.\nLa diocesi di La Imperial, corrispondente all'odierna citt\u00e0 di Carahue, fu eretta in seguito all'evangelizzazione, da parte degli spagnoli, del Cile. Fu eretta due anni dopo dell'erezione della diocesi di Santiago del Cile (oggi arcidiocesi).\nIl fiume Maule segnava il confine tra le due diocesi.\nNel 1603 la sede vescovile fu traslata a Penco e la diocesi assunse il nome di diocesi di Concepci\u00f3n (oggi arcidiocesi).\nDal 2001 La Imperial \u00e8 annoverata tra le sedi vescovili titolari della Chiesa cattolica; la sede \u00e8 vacante dal 28 ottobre 2021."}
{"id": "2163790", "revid": "767487", "url": "https://it.wikipedia.org/wiki?curid=2163790", "title": "Amityville Dollhouse", "text": "Amityville Dollhouse (\"Amityville: Dollhouse\"), molto meno conosciuto come Amityville 8: The Dollhouse \u00e8 un film del 1996, diretto dal regista Steve White. Ottavo e ultimo capitolo della saga originale della casa maledetta di Amityville, \u00e8 basata su storia totalmente inventata.\nUna delle locandine del film \u00e8 simile a quella di \"Amityville - La fuga del diavolo\" dove la ragazzina di spalle ricorda pi\u00f9 Brandy Gold del film del 1989, piuttosto che Rachel Duncan.\nTrama.\nUna coppia cerca di ricostruire i rapporti tra figli avuti da precedenti matrimoni: una nuova casa sembra essere quello che ci vuole per conciliare le tensioni e fare dei progetti futuri. Ma una casa delle bambole, copia della famigerata Amityville House sembra risvegliare presenze nella vita reale della famiglia. Presto le tensioni si tramuteranno in orrore e la famigerata Dollhouse richiamer\u00e0 il maligno direttamente dall'inferno, per cacciare i nuovi abitanti di Amityville in un crescendo di manifestazioni diaboliche, Jessica, una bambina, si accorger\u00e0 della cosa giocandoci."}
{"id": "2163794", "revid": "1543377", "url": "https://it.wikipedia.org/wiki?curid=2163794", "title": "Gigantopithecus", "text": "Gigantopithecus () \u00e8 un genere estinto di scimmie di enormi dimensioni vissuto nel Pleistocene inferiore-medio, circa 2-0,3 milioni di anni fa, in quella che oggi \u00e8 la Cina meridionale. Il genere conta una singola specie, \"G. blacki\", che detiene il primato di pi\u00f9 grande scimmia conosciuta. Potenziali resti aggiuntivi sono stati ritrovati anche in Thailandia, Vietnam e Indonesia. I primi resti di \"Gigantopithecus\", due terzi molari, furono identificati in una farmacia cinese dall'antropologo Ralph von Koenigswald, nel 1935, che in seguito descrisse l'animale. Nel 1956, a Liucheng vennero trovati la prima mandibola e oltre 1\u00a0000 denti; da allora sono stati trovati numerosi altri resti in almeno 16 siti. Attualmente l'animale \u00e8 noto solo da denti e quattro mandibole, mentre altri possibili elementi scheletrici sono stati probabilmente consumati da istrici prima che potessero fossilizzarsi. Originariamente, si credeva che il \"Gigantopithecus\" fosse un ominina, un membro della linea umana, ma le pi\u00f9 recenti analisi cladistiche indicherebbero che si trattasse di un parente stretto degli oranghi, classificati nella sottofamiglia Ponginae.\nSebbene il \"Gigantopithecus\" venga tradizionalmente ricostruito come un'enorme scimmia simile a un gorilla, raggiungendo, potenzialmente, anche i 200-300 kg (440-660 libbre) di peso, la scarsit\u00e0 dei resti di questo animale rende le stime delle dimensioni totali altamente speculative. La specie potrebbe essere stata sessualmente dimorfica, con maschi molto pi\u00f9 grandi delle femmine. Gli incisivi sono ridotti e i canini sembrano aver avuto la stessa funzione dei denti posteriori (premolari e molari). I premolari sono a corona alta e il quarto premolare \u00e8 molto simile a un molare. I molari sono i pi\u00f9 grandi di qualsiasi scimmia conosciuta e hanno una superficie relativamente piatta. \"Gigantopithecus\" aveva lo smalto pi\u00f9 spesso per misura assoluta di qualsiasi altra scimmia conosciuta, fino a 6 millimetri in alcune aree, sebbene fosse solo abbastanza spesso quando si tiene conto delle dimensioni dei denti.\nNonostante le enormi dimensioni stimate, l'analisi dei denti e delle mandibole di \"Gigantopithecus\" sembrano indicare un erbivoro generalista che si nutriva soprattutto di piante C3, dotato di fauci atte alla macinazione, frantumazione e taglio di piante fibrose dure, e smalto spesso atto a resistere a cibi con particelle abrasive come steli, radici e tuberi con sporcizia. Alcuni denti presentano tracce di frutti della famiglia dei fichi, che potrebbero essere stati importanti componenti della dieta dell'animale. Viveva principalmente nella foreste subtropicali e tropicali, e si estinse circa 300\u00a0000 anni fa, probabilmente, a causa del ritiro del suo habitat preferito per via dei cambiamenti climatici e dell'attivit\u00e0 umana. \"Gigantopithecus\" \u00e8 diventato piuttosto popolare nei circoli di criptozoologia, in quanto visto come la fonte dietro le leggende dello yeti tibetano e del bigfoot americano, creature simili a grandi uomini pelosi nel folklore locale.\nDescrizione.\nDimensioni.\nLe stime sulle dimensioni totali di questo animale sono altamente speculative poich\u00e9 gli unici elementi scheletrici noti sono denti e mandibole, e le dimensioni dei molari e il peso corporeo totale non sempre sono correlati, come nel caso degli ominidi megadonti post-canini, che hanno una corporatura piccola rispetto allo spesso smalto dei molari. Nel 1946, Weidenreich ipotizz\u00f2 che il \"Gigantopithecus\" fosse il doppio di un maschio di gorilla. Nel 1957, Pei stim\u00f2 un'altezza totale di circa 3,7 metri (12 piedi). Nel 1970, Simons e il paleontologo americano Peter Ettel raggiunsero un'altezza di quasi 2,7 metri (9 piedi) e un peso massimo di 270 kg (600 libbre), che \u00e8 circa il 42% pi\u00f9 pesante del peso medio di un maschio di gorilla. Nel 1979, l'antropologo americano Alfred E. Johnson Jr. utilizz\u00f2 le dimensioni dei gorilla per stimare una lunghezza del femore di 54,4 centimetri, e una lunghezza dell'omero di 62,7 centimetri, circa il 20-25% pi\u00f9 lunghi di quelli di un gorilla. Nel 2017, il paleoantropologo cinese Yingqi Zhang e l'antropologo americano Terry Harrison hanno suggerito una massa corporea di 200-300 kg, anche se hanno ammesso che questa era probabilmente una sopravvalutazione ed \u00e8 impossibile ottenere una stima affidabile della massa corporea senza resti pi\u00f9 completi.\nLa lunghezza massima media dei canini superiori per i presunti maschi e femmine \u00e8, rispettivamente, di 21,1 millimetri e 15,4 millimetri, e l'esemplare fossile Mandible III (un presunto maschio) \u00e8 del 40% pi\u00f9 grande dell'esemplare Mandible I (una presunta femmina). Questi implica la presenza di un dimorfismo sessuale, con i maschi pi\u00f9 grandi delle femmine. Un grado cos\u00ec alto di dimorfismo \u00e8 superato solo dai gorilla, tra le scimmie moderne per dimensioni dei canini, ma non \u00e8 superato da nessun altro primate per la disparit\u00e0 mandibolare.\nDenti e mandibola.\n\"Gigantopithecus\" aveva una formula dentaria, simile a quella dell'uomo, ovvero: \ncon 2 incisivi, 1 canino, 2 premolari e 3 molari in ogni met\u00e0 della mandibola per entrambe le mandibole. \u00c8 stato suggerito che i canini, a causa della mancanza di sfaccettature di levigatura (che li mantengono affilati) e della loro complessiva robustezza, avessero la stessa funzione dei premolari e dei molari. Come altre scimmie con molari ingranditi, gli incisivi di \"Gigantopithecus\" erano piuttosto ridotti. Il lato linguale degli incisivi (la faccia linguale), che pu\u00f2 estendersi fino alla radice del dente, suggerisce un underbite. L'anatomia mandibolare complessiva e l'usura dei denti suggeriscono un movimento laterale della mascella durante la masticazione (escursione laterale). Gli incisivi e i canini hanno radici estremamente lunghe, almeno il doppio della lunghezza della corona (la parte visibile del dente). Questi denti erano strettamente collocati insieme.\nNella mascella superiore, il terzo premolare ha una superficie media di 20,3 mm \u00d7 15,2 mm, il quarto premolare 15,2\u201316,4 mm, il primo e/o il secondo molare (che sono difficili da distinguere) 19,8 mm \u00d7 17,5 mm e il terzo molare 20,3 mm \u00d7 17,3 mm. Nella mascella inferiore, il terzo premolare ha una media di 15,1 mm \u00d7 20,3 mm, il quarto premolare 13,7 mm \u00d7 20,3 mm, il primo/secondo molare 18,1 mm \u00d7 20,8 mm e il terzo molare 16,9 mm \u00d7 19,6 mm. I molari di \"Gigantopithecus\" sono i pi\u00f9 grandi di tutte le scimmie conosciute. I denti sembrano aumentare di dimensioni nel tempo. I premolari hanno una corona alta e quelli inferiori hanno due radici, mentre quelli superiori ne hanno tre. I molari inferiori hanno una corona pi\u00f9 bassa, lunghi e stretti e la vita sulla linea mediana, che \u00e8 pi\u00f9 pronunciata nei molari inferiori, con cuspidi basse e bulbose e creste arrotondate.\nLo smalto sui molari \u00e8 in assoluto il pi\u00f9 spesso di qualsiasi altra scimmia conosciuta, con una media di 2,5\u20132,9 millimetri in tre diversi molari e oltre 6 millimetri sulle cuspidi del lato linguale di un molare superiore. Ci\u00f2 ha portato ad un confronto con l'hominide \"Paranthropus\", che avevano molari estremamente grandi e smalto spesso per le loro dimensioni. Tuttavia, in relazione alle dimensioni del dente, lo spessore dello smalto del \"Gigantopithecus\" si sovrappone a quello di molte altre scimmie viventi ed estinte. Come gli oranghi e potenzialmente tutti i pongini (sebbene a differenza delle scimmie africane) i molari di \"Gigantopithecus\" avevano una superficie di molatura ampia e piatta (tabulare), con una superficie di smalto uniforme e brevi corni di dentina (le aree dello strato di dentina che sporgono verso l'alto nello strato di smalto superiore). I molari sono i pi\u00f9 ipsodonti (dove lo smalto si estende oltre le gengive) di qualsiasi altra scimmia conosciuta.\nTassonomia.\nStoria della ricerca.\n\"Gigantopithecus blacki\" venne nominato dall'antropologo Ralph von Koenigswald nel 1935, sulla base di due terzi molari inferiori, descritti da von Koenigswald come di notevoli dimensioni (il primo era \"\"Ein gewaltig grosser\" (...) \"Molar\", mentre il secondo venne descritto come \"der enorme Gr\u00f6sse besitzt\"\"), misurando 20 mm \u00d7 22 mm. Il nome specifico, \"blacki\", venne dato in onore del paleoantropologo canadese Davidson Black, che aveva studiato l'evoluzione umana in Cina ed era morto l'anno precedente. Von Koenigswald, che lavorava per il Dutch East Indies Mineralogical Survey a Java, aveva trovato i denti in una farmacia tradizionale a Hong Kong dove venivano venduti come \"ossa di drago\" per essere utilizzate nella medicina tradizionale cinese. Nel 1939, dopo aver acquistato pi\u00f9 denti, von Koenigswald determin\u00f2 che dovevano venire da qualche parte nel Guangdong o nel Guangxi. Non pot\u00e9 descrivere formalmente l'esemplare tipo fino al 1952 a causa del suo internamento da parte delle forze giapponesi durante la Seconda Guerra Mondiale. I denti originariamente scoperti fanno parte della collezione dell'Universit\u00e0 di Utrecht.\nNel 1955, un gruppo di ricerca guidato dal paleontologo cinese Pei Wenzhong fu incaricato dall'Istituto cinese di Paleontologia e Paleoantropologia dei Vertebrati (IVPP) di trovare la localit\u00e0 originale da cui erano stati recuperati i denti di \"Gigantopithecus\". La sua spedizione recuper\u00f2 ben 47 denti spacciati per \"ossa di drago\" nel Guangdong e nel Guangxi. Nel 1956, il team ha scopr\u00ec i primi resti \"in situ\", un terzo molare e un premolare, in una grotta (in seguito denominata \"Grotta del \"Gigantopithecus\"\") nel monte Niusui, Guangxi. Sempre nel 1956, un agricoltore di Liucheng, Xiuhuai Qin, scopr\u00ec pi\u00f9 denti e la prima mandibola nel suo campo. Dal 1957 al 1963, la squadra di ricognizione IVPP ha effettuato scavi in quest'area e ha recuperato altre due mandibole e pi\u00f9 di 1\u00a0000 denti.\nDa allora, resti confermati di \"Gigantopithecus\" sono stati ritrovati in 16 diversi siti nel sud della Cina. I siti pi\u00f9 settentrionali sono Longgupo e Longgudong, appena a sud del fiume Azzurro, e pi\u00f9 a sud sull'isola di Hainan nel Mar Cinese Meridionale. Un canino isolato dalla grotta di Th\u1ea9m Khuy\u00ean, Vietnam, e un quarto premolare da Pha Bong, Thailandia, potrebbero essere assegnati a \"Gigantopithecus\", sebbene questi potrebbero anche rappresentare l'estinto orango \"Pongo weidenreichi\". Due frammenti mandibolari che conservano ciascuno gli ultimi due molari, rinvenuti a Semono, Giava, descritte nel 2016 potrebbe appartenere a \"Gigantopithecus\". I resti pi\u00f9 antichi risalgono a 2 milioni di anni fa dalla grotta di Baikong e i pi\u00f9 giovani a 380\u00a0000-310\u00a0000 anni fa dalla grotta di Hei. Nel 2014 venne scoperta una quarta mandibola confermata a Yanliang, nella Cina centrale. La maggior parte delle ossa recuperate mostrano chiari segni di morsi di roditori, e la grande quantit\u00e0 di denti rinvenuti nelle caverne \u00e8 probabilmente opera delle istrici. Le istrici rosicchiano le ossa per ottenere i nutrienti necessari per la crescita degli aculei e possono trasportare grandi ossa nelle loro tane sotterranee e consumarle interamente, tranne le corone dei denti ricoperte di smalto. Questo potrebbe spiegare perch\u00e9 i denti si trovano in genere in grande quantit\u00e0 e perch\u00e9 i resti scheletrici siano cos\u00ec rari.\nClassificazione.\nNel 1935, von Koenigswald considerava \"Gigantopithecus\" come uno stretto parente del \"Sivapithecus\", del Miocene superiore indiano. Nel 1939, il paleontologo sudafricano Robert Broom ipotizz\u00f2 che fosse strettamente imparentato con \"Australopithecus\" e l'ultimo antenato comune dell'uomo e delle altre scimmie. Nel 1946, l'antropologo ebreo tedesco Franz Weidenreich descrisse \"Gigantopithecus\" come un antenato umano sotto il nome di \"\"Gigantanthropus\", credendo che la stirpe umana avesse attraversato una fase di gigantismo. Weidenreich afferm\u00f2 che i denti dell'animale erano pi\u00f9 simili a quelli dell'uomo moderno e a quelli di \"Homo erectus\" (all'epoca \"Pithecanthropus\" per i primi esemplari di Giava), e prevedeva un lignaggio da \"Gigantopithecus\", alla scimmia di Giava \"Meganthropus\" (allora considerata un antenato dell'uomo), a \"Pithecanthropus\", a \"Javanthropus\", e infine agli aborigeni australiani. Questo faceva parte della sua ipotesi multiregionale, secondo cui tutte le razze e le etnie moderne si sono evolute indipendentemente da una specie umana arcaica locale, piuttosto che condividere un antenato comune pi\u00f9 recente e completamente moderno. Nel 1952, von Koenigswald concord\u00f2 che \"Gigantopithecus\" fosse un ominide, ma credeva che fosse un animale a parte piuttosto che un antenato dell'uomo. Per tre decenni seguirono diversi dibattiti se \"Gigantopithecus\" fosse un ominide o meno, fino a quando l'ipotesi Fuori dall'Africa capovolse le ipotesi Fuori dall'Asia e multiregionali, ponendo fermamente le origini dell'umanit\u00e0 in Africa.\nNel 1969, una mandibola di 8,6 milioni di anni dalle colline Shivalik, nell'India settentrionale, venne classificata come una nuova specie di \"Gigantopithecus\", \"G. bilaspurensis\", dai paleontologi Elwyn L. Simons e Shiv Raj Kumar Chopra, che credevano che questa specie rappresentasse l'antenato di \"G. blacki\". Questa mandibola conteneva dei molari simili a uno scoperto nel 1915 nell'altopiano pakistano di Pothohar, poi classificato come \"Dryopithecus giganteus\". Nel 1950, Von Koenigswald riclassific\u00f2 \"D. giganteus\" in un proprio genere, \"Indopithecus\", ma ci\u00f2 venne nuovamente cambiato nel 1979 in \"Gigantopithecus giganteus\" dagli antropologi americani Frederick Szalay ed Eric Delson fino a quando \"Indopithecus\" non fu resuscitato come genere nel 2003 dall'antropologo australiano David W. Cameron. \"G. bilaspurensis\"\" \u00e8 oggi considerato sinonimo di \"Indopithecus giganteus\", e l'unica specie di \"Gigantopithecus\" rimane \"G. blacki\".\n\"Gigantopithecus\" \u00e8 oggi classificato nella sottofamiglia Ponginae, strettamente affine a \"Sivapithecus\" e \"Indopithecus\". Ci\u00f2 renderebbe i suoi parenti viventi pi\u00f9 stretti gli oranghi. Tuttavia, i due condividono pochi tratti (sinapomorfie) dettati dai resti frammentari di \"Gigantopithecus\", e la sua classificazione all'interno della stessa sottofamiglia \u00e8 dettata principalmente dalla sua affinit\u00e0 con \"Sivapithecus\", dai resti pi\u00f9 completi che consentono di posizionarlo all'interno di Ponginae con pi\u00f9 sicurezza, sulla base delle caratteristiche del cranio. Nel 2017, il paleoantropologo cinese Yingqi Zhang e l'antropologo americano Terry Harrison hanno suggerito che \"Gigantopithecus\" fosse pi\u00f9 strettamente imparentato con il genere cinese \"Lufengpithecus\", estintosi 4 milioni di anni prima di \"Gigantopithecus\".\nNel 2019, il sequenziamento peptidico delle proteine della dentina e dello smalto di un molare \"Gigantopithecus\" dalla grotta di Chuifeng indica che il \"Gigantopithecus\" era effettivamente strettamente imparentato con gli oranghi e, supponendo che l'attuale tasso di mutazione negli oranghi sia rimasto costante, condividevano un antenato comune vissuto circa 12-10 milioni di anni fa nel Miocene medio-superiore. Il loro ultimo antenato comune sarebbe stato una parte della radiazione miocenica delle scimmie. Lo stesso studio ha calcolato un tempo di divergenza tra le Ponginae e le grandi scimmie africane di circa 26-17,7 milioni di anni fa.\nCladogramma basato sugli studi di Zhang &amp; Harrison (2017):\nPaleobiologia.\nDieta.\nNonostante le enormi dimensioni stimate, l'analisi dei denti e delle mandibole di \"Gigantopithecus\" sembrano indicare un erbivoro generalista. Le analisi degli isotopi del carbonio-13 suggeriscono che l'animale consumasse una grande quantit\u00e0 di piante C3, come frutti, foglie e altre piante forestali. La mandibola del \"Gigantopithecus\" era molto profonda e spessa, indicando che era in grado di resistere a sforzi elevati mentre masticava cibi duri e resistenti. Tuttavia, la stessa anatomia mandibolare \u00e8 tipicamente osservata anche nelle scimmie moderne che si nutrono principalmente di foglie morbide (folivori) e semi (granivori). I denti del \"Gigantopithecus\" mostrano un tasso di vaiolatura nettamente inferiore (causato dal consumo di oggetti piccoli e duri) rispetto a quelli degli oranghi, pi\u00f9 simile al tasso osservato negli scimpanz\u00e9, il che potrebbe indicare una dieta altrettanto generalista.\nI premolari simili a molari, i grandi molari, e le lunghe e robuste radici dei denti masticatori potrebbero indicare che le fauci dell'animale erano atte alla masticazione, frantumazione e macinazione di cibi voluminosi e fibrosi. Lo spesso smalto suggerirebbe una dieta a base di cibi abrasivi, come le particelle di sporco sul cibo raccolte vicino o sul terreno (come i germogli di bamb\u00f9). Allo stesso modo, l'analisi degli isotopi d'ossigeno suggerisce che \"Gigantopithecus\" consumasse perlopi\u00f9 piante basse, come steli, radici ed erbe, rispetto agli oranghi. Il tartaro dentale indica anche un consumo di tuberi. Inoltre, non sembra che \"Gigantopithecus\" consumasse le comuni erbe delle savane (piante C4). Tuttavia, nel 1990, alcuni fitoliti di opale attaccati a quattro denti provenienti dalla Grotta del \"Gigantopithecus\" furono identificati come di origine graminacee; tuttavia, la maggior parte dei fitoliti assomiglia ai peli dei frutti della famiglia dei fichi, che includono fichi, gelsi, alberi del pane e banyan. Ci\u00f2 suggerisce che la frutta fosse una componente dietetica significativa almeno per questa popolazione di \"Gigantopithecus\".\nI denti risalenti al Pleistocene medio, di 400\u00a0000-320\u00a0000 anni, ritrovati nella grotta di Hejiang, nel sud-est della Cina (periodo vicino all'estinzione dell'animale) mostrano alcune differenze dal materiale del Pleistocene inferiore da altri siti, il che potrebbe potenzialmente indicare che la popolazione di \"Gigantopithecus\" dello Hejiang fosse una forma specializzata che si stava adattando a un ambiente mutevole con diverse risorse alimentari. I denti di Hejiang mostrano una superficie esterna dello smalto meno livellata (pi\u00f9 crenulata) a causa della presenza di creste secondarie che emanano dal paracono e dal protocono sul lato del molare pi\u00f9 vicino alla linea mediana (medialmente), cos\u00ec come creste maggiori pi\u00f9 affilate, rendendo il dente meno piatto di quello degli altri esemplari.\nNel 1957, la scoperta di resti di ungulati in una grotta situata in una montagna apparentemente inaccessibile, port\u00f2 all'ipotesi che \"Gigantopithecus\" fosse un predatore che abitava nelle caverne e trasportasse le sue prede nelle caverne per cibarsene. Tuttavia, questa ipotesi non \u00e8 pi\u00f9 considerata possibile poich\u00e9 la sua anatomia dentale \u00e8 coerente con quella di un erbivoro. Nel 1975, il paleoantropologo americano Tim D. White not\u00f2 delle somiglianze tra le fauci e la dentatura di \"Gigantopithecus\" e quelle del panda gigante, e sugger\u00ec che entrambi occupavano la stessa nicchia ecologica, essendosi specializzati nel nutrirsi di bamb\u00f9. Questa ipotesi ha ottenuto il supporto di alcuni ricercatori successivi, ma lo smalto pi\u00f9 spesso e l'ipsodontia di \"Gigantopithecus\" potrebbero suggerire una funzionalit\u00e0 diversa per questi denti.\nCrescita.\nSi stima che un terzo molare permanente di \"Gigantopithecus\", basato su circa 600-800 giorni necessari per la formazione dello smalto delle cuspidi (che \u00e8 piuttosto lungo), impiegasse quattro anni per formarsi, che \u00e8 all'interno dell'intervallo (anche se molto superiore gamma) dei tempi di formazione dello smalto negli umani e negli scimpanz\u00e9. Come molte altre scimmie fossili, \u00e8 stato stimato che il tasso di formazione dello smalto vicino alla giunzione smalto-dentina (la dentina \u00e8 lo strato pieno di nervi sotto lo smalto) inizi a circa quattro \u03bcm al giorno; questo \u00e8 visto solo nei denti da latte delle scimmie moderne.\nIl sequenziamento delle proteine dello smalto di \"Gigantopithecus\" ha identificato l'alfa-2-HS-glicoproteina (AHSG), che, nelle scimmie moderne, \u00e8 importante nella mineralizzazione dell'osso e della dentina. Poich\u00e9 \u00e8 stato trovato nello smalto e non nella dentina, l'AHSG potrebbe essere stato un componente aggiuntivo in \"Gigantopithecus\" che facilitava la biomineralizzazione dello smalto durante la prolungata amelogenesi (crescita dello smalto).\nComportamento sociale.\nGli alti livelli di dimorfismo sessuale potrebbero indicare una competizione tra maschi relativamente intensa, sebbene, considerando i canini superiori proiettati solo leggermente pi\u00f9 in avanti dei denti guanciali, l'esibizione canina non era probabilmente molto importante nel comportamento agonistico, a differenza delle scimmie moderne.\nLocomozione.\nIl metodo di locomozione del \"Gigantopithecus\" \u00e8 tuttora incerto, in quanto non \u00e8 mai stato trovato un osso pelvico o un osso delle gambe. L'ipotesi pi\u00f9 accreditata dai paleontologi \u00e8 la locomozione quadrupede, in modo simile a quella degli odierni gorilla e scimpanz\u00e9, poggiando a terra solo le nocche degli arti anteriori; tuttavia, una minoranza di paleontologi sostiene che l'animale fosse in grado di una locomozione bipede. Tale ipotesi \u00e8 stata proposta sulla base della forma della mandibola dell'animale che presenta una conformazione a U, come quella umana. Questa conformazione lascia spazio per la trachea all'interno della mascella, permettendo al cranio di posizionarsi esattamente su una spina dorsale completamente eretta come nell'uomo moderno, piuttosto che di fronte a essa come nelle altre grandi scimmie moderne.\nTuttavia, l'opinione della maggioranza \u00e8 che il peso di un cos\u00ec grande animale avrebbe messo in enorme stress gli arti posteriori, specie se la creatura avesse camminato continuamente in locomozione bipede; una locomozione quadrupede, invece, permetteva all'animale di distribuire tutto il suo peso equamente, come i moderni gorilla.\nPaleopatologie.\nI molari di \"Gigantopithecus\" presentano un alto tasso di carie dell'11%, il che potrebbe significare che la frutta era comunemente inclusa nella loro dieta. I molari della Grotta del \"Gigantopithecus\" presentano frequentemente ipoplasia dello smalto puntiforme, dove lo smalto si forma impropriamente con fossette e solchi. Ci\u00f2 pu\u00f2 essere causato dalla malnutrizione durante gli anni di crescita, che potrebbe indicare periodiche carenze di cibo, sebbene possa essere indotta anche da altri fattori. L'esemplare PA1601-1 della grotta di Yanliang mostra segni di perdita dei denti del secondo molare destro prima dell'eruzione del terzo molare vicino (che \u00e8 cresciuto obliquamente), il che suggerisce che questo individuo \u00e8 stato in grado di sopravvivere a lungo nonostante le ridotte capacit\u00e0 masticatorie.\nPaleoecologia.\nI resti di \"Gigantopithecus\" sono stati ritrovati generalmente in quella che un tempo era una foresta di latifoglie sempreverdi subtropicale nel sud della Cina, con l'eccezione di Hainan che presentava un habitat di foresta pluviale tropicale. L'analisi degli isotopi del carbonio e dell'ossigeno dello smalto dei denti risalenti al Pleistocene inferiore suggerisce che \"Gigantopithecus\" abitasse nelle dense foreste pluviali, umide e chiuse. Il sito della caverna di Queque presentava una foresta mista di latifoglie e sempreverdi dominata da betulle, querce e chinkapin, oltre a diverse erbe e felci basse.\nLa \"fauna \"Gigantopithecus\"\", uno dei pi\u00f9 importanti gruppi faunistici di mammiferi del Pleistocene inferiore della Cina meridionale, e comprende specie forestali tropicali o subtropicali. Questo gruppo \u00e8 stato suddiviso in tre fasi che coprono 2,6-1,8 milioni di anni fa, 1,8-1,2 milioni di anni fa e 1,2-0,8 milioni di anni fa. La fase iniziale \u00e8 caratterizzata da animali neogenici pi\u00f9 antichi come l'elefante \"Sinomastodon\", il chalicotherio \"Hesperotherium\", il suino \"Dicoryphochoerus\", il cervo-topo \"Dorcabune\" e il cervo \"Cervavitus\". Lo stadio intermedio \u00e8 indicato dalla comparsa del panda \"Ailuropoda wulingshanensis\", il dhole \"Cuon antiquus\" e il tapiro \"Tapirus sinensis\". La fase avanzata presenta animali pi\u00f9 tipici del Pleistocene medio come il panda \"Ailuropoda baconi\" e l'elefante \"Stegodon\". Altri animali classici di questa fauna includono tipicamente oranghi, macachi, rinoceronti, i suini estinti \"Sus xiaozhu\" e \"Sus peii\", muntjac, cervi, gaur, l'antilope capra \"Megalovis\", e pi\u00f9 raramente il grande felino dai denti a sciabola \"Megantereon\". Nel 2009, il paleoantropologo americano Russel Ciochon ipotizz\u00f2 che una scimmia delle dimensioni di uno scimpanz\u00e9 ancora non descritta, identificata da alcuni denti, sarebbe coesistita con \"Gigantopithecus\". La grotta di Longgudong potrebbe aver rappresentato una zona di transizione tra i regni paleartico e orientale, con la presenza, accanto alla tipica fauna \"Gigantopithecus\", di animali pi\u00f9 boreali come ricci, iene, cavalli, il bovino \"Leptobos\" e i pika. Grazie alla sua mole \"Gigantopithecus\" non era una preda facile e i maschi adulti, probabilmente, non avevano nemici naturali. Tuttavia, i cuccioli o gli esemplari pi\u00f9 deboli potevano divenire preda di carnivori come tigri, pitoni, coccodrilli, machairodonti, iene, orsi e forse addirittura dell\"'Homo erectus\".\n\"Gigantopithecus\" sembra essersi estinto circa 300\u00a0000 anni fa, probabilmente a causa della sparizione verso sud della foresta e del suo habitat principale durante il Pleistocene medio causato dall'aumento della stagionalit\u00e0, dalla forze monsoniche e da una tendenza al raffreddamento. La savana sarebbe rimasta l'habitat dominante del sud-est asiatico fino al Pleistocene superiore. \u00c8 stato ipotizzato che anche l'immigrazione di \"Homo erectus\" abbia contribuito alla loro estinzione. L'attivit\u00e0 umana nella Cina meridionale \u00e8 nota gi\u00e0 da 800\u00a0000 anni fa, ma non divenne prevalente fino a dopo l'estinzione del \"Gigantopithecus\", quindi non \u00e8 chiaro se le pressioni come la concorrenza sulle risorse o la caccia eccessiva siano stati fattori determinanti nell'estinzione di questa grande scimmia. Nel 2009, Ciochon sugger\u00ec che \"Gigantopithecus\" fosse il primate dominante che abitava le foreste tropicali a sud dei monti Qinling, mentre \"H. erectus\" sarebbe rimasto nelle savane.\nCriptozoologia.\nIl \"Gigantopithecus\" deve gran parte della sua fama, oltre che alle eccezionali dimensioni, alla criptozoologia che ha ipotizzato che alcune creature leggendarie, come lo yeti e il bigfoot, siano discendenti del \"Gigantopithecus\" sopravvissute fino ai giorni nostri. Tuttavia ancora oggi non ci sono prove che questi animali esistano e siano effettivamente imparentati con il \"Gigantopithecus\", inoltre gli avvistamenti di creature come Bigfoot e Sasquatch avvengono solo in Nord America mentre \"Gigantopithecus\" era un animale asiatico.\nTutto inizi\u00f2 nel 1960 con lo zoologo Wladimir Tschernezky, che descrisse brevemente sulla rivista \"Nature\" una fotografia del 1951 di presunte tracce di yeti scattate dagli alpinisti himalayani Michael Ward ed Eric Shipton. Tschernezky concluse che lo yeti era una creatura bipede che camminava come uomo e aveva un aspetto simile al \"Gigantopithecus\". Successivamente, il caso mediatico dello yeti attir\u00f2 l'attenzione scientifica, con molti altri autori che pubblicarono su \"Nature\" e \"Science\" le loro teorie e studi, ma questo ha anche incitato un popolare seguito di caccia ai mostri sia per lo yeti sia per il simile bigfoot americano che \u00e8 persistita fino ai giorni nostri. L'unico scienziato che ha continuato a provare a dimostrare l'esistenza di tali mostri \u00e8 stato l'antropologo Grover Krantz, dell'Universit\u00e0 di Stato di Washington specialista di evoluzione umana, che spinse molto sulla connessione tra \"Gigantopithecus\" e bigfoot dal 1970 alla sua morte nel 2002. Insieme al primatologo Geoffrey Howard Bourne, Krantz ipotizz\u00f2 che il bigfoot americano fosse una specie relitta di \"Gigantopithecus\" evoluto, il quale avrebbe attraversato un ponte di ghiaccio tra l'Asia settentrionale e l'America del Nord come fecero diversi animali, incluso l'uomo. \"Gigantopithecus\" visse effettivamente in Asia orientale estinguendosi circa 100\u00a0000 anni fa, mentre il ponte terrestre di Bering fu attivo da 135\u00a0000 a 70\u00a0000 anni fa.\nTra i nomi binomiali inventati da Krantz per il bigfoot vi era \"Gigantopithecus canadensis\". Tuttavia, gli studi di Krantz non incontrato il sostegno n\u00e9 della scienza ufficiale n\u00e9 dei dilettanti che hanno affermato di aver prontamente accettato prove chiaramente false.\nSecondo alcune ipotesi anche gli yeti sarebbero discendenti del \"Gigantopithecus\", che non si sarebbe estinto ma si sarebbe rifugiato nelle montagne dell'Himalaya. Con il passare dei millenni, la statura sarebbe diminuita e sarebbe lui il famoso \"uomo delle nevi\".\nNella cultura di massa.\nIl \"Gigantopithecus\" appare anche in film, serie TV e videogiochi come: "}
{"id": "2163795", "revid": "729019", "url": "https://it.wikipedia.org/wiki?curid=2163795", "title": "Pocklington", "text": "Pocklington \u00e8 un paese di 7.632 abitanti dell'East Riding of Yorkshire, in Inghilterra."}
{"id": "2163797", "revid": "108637908", "url": "https://it.wikipedia.org/wiki?curid=2163797", "title": "Snaith", "text": "Snaith \u00e8 un paese di 5.000 abitanti dell'East Riding of Yorkshire, in Inghilterra. Fa parte della parrocchia civile di Snaith and Cowick."}
{"id": "2163798", "revid": "767487", "url": "https://it.wikipedia.org/wiki?curid=2163798", "title": "Deco (gruppo musicale)", "text": "I Deco sono stati un gruppo musicale pop rock italiano, formatosi a Milano nel 1990 e scioltosi nel 1995.\nStoria dei Deco.\nNel 1992 partecipano alla quinta edizione del concorso Rock Targato Italia con il brano \"Libero\", risultando tra i vincitori .\nIn seguito partecipano a Sanremo Giovani 1994 proponendo \"Spicca il volo\" , qualificandosi per l'esibizione al Festival di Sanremo 1995 , nella categoria Nuove Proposte, con la canzone \"Monica\", che non viene ammessa alla serata finale.\nSegue il loro album eponimo, prodotto da Claudio Dentes (a lungo collaboratore di Elio e le Storie Tese) e distribuito dall'etichetta discografica BMG. Alla registrazione partecipano anche Walter Calloni (fra l'altro batterista in due album della Premiata Forneria Marconi ed altrettanti di Fabrizio De Andr\u00e9) e Richard Darbyshire (ex cantante dei Living in a Box).\nFormazione.\nPrecedentemente a Sanremo Giovani, oltre a Bruni e Terzi, il gruppo comprendeva Claudio Rubicondo (chitarra), Cristian Cornalba (basso) e Stefano Monticelli (batteria e percussioni).\nHanno collaborato con la band anche Luca Artioli, Stefano Galli, Sandro de Bellis e Claudio Antreoli, oltre ai gi\u00e0 citati Walter Calloni e Richard Darbyshire."}
{"id": "2163799", "revid": "767487", "url": "https://it.wikipedia.org/wiki?curid=2163799", "title": "Amityville Horror - La fuga del diavolo", "text": "Amityville Horror - La fuga del diavolo, o anche Amityville 4: La fuga del diavolo, \u00e8 un film prodotto nel 1989 per la rete televisiva NBC, diretto da Sandor Stern, tratto dal romanzo \"\" di John G. Jones, ispirato alla saga della casa maledetta di Amityville, Long Island, ma di storia totalmente inventata. Fu poi commercializzato in versione home video dal 2003.\nL'attore principale del film, il piccolo Brian, fu interpretato dall'attore Aron Eisenberg, che da giovane sub\u00ec un trapianto di reni e questo gli procur\u00f2 un blocco della crescita a 152\u00a0cm .\nTrama.\nLa famosa casa di Amityville viene esorcizzata da alcuni preti, ma un oggetto in particolare, una lampada di ottone, abbandonata al piano superiore, diventer\u00e0 la dimora del diavolo. La lampada poi, verr\u00e0 acquistata da Helen che, a sua volta, la regaler\u00e0 a sua sorella Alice."}
{"id": "2163802", "revid": "729019", "url": "https://it.wikipedia.org/wiki?curid=2163802", "title": "South Cave", "text": "South Cave \u00e8 un villaggio (\"village\") e parrocchia civile (\"Civil Parish\") di abitanti situato nell'East Riding of Yorkshire, in Inghilterra."}
{"id": "2163804", "revid": "729019", "url": "https://it.wikipedia.org/wiki?curid=2163804", "title": "Withernsea", "text": "Withernsea \u00e8 un paese di 5.980 abitanti dell'East Riding of Yorkshire, in Inghilterra."}
{"id": "2163805", "revid": "30580", "url": "https://it.wikipedia.org/wiki?curid=2163805", "title": "Gran Premio d'Austria 1971", "text": "Il Gran Premio d'Austria 1971, \"IX Gro\u00dfer Preis von \u00d6sterreich\", e ottava gara del campionato di Formula 1 del 1971, si \u00e8 svolto il 15 agosto sul circuito dell\u2019\u00d6sterreichring ed \u00e8 stato vinto da Jo Siffert su BRM. Al termine di questa gara Jackie Stewart, in virt\u00f9 della classifica, vince matematicamente il Campionato del Mondo Piloti.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nStewart \u00e8 Campione del Mondo 1971 - f1world.it/amarcord"}
{"id": "2163808", "revid": "767487", "url": "https://it.wikipedia.org/wiki?curid=2163808", "title": "Demoni di fuoco", "text": "Demoni di fuoco (\"Night of the Big Heat\") \u00e8 un film del 1967 diretto da Terence Fisher.\nIl soggetto \u00e8 tratto dal romanzo \"Night of the Big Heat\" di John Lymington.\nTrama.\nIn pieno inverno in un'isola pressoch\u00e9 deserta in Scozia si registrano delle temperature veramente inconsuete. I pochi abitanti e qualche ospite non riescono a spiegarsi come mai ci siano 36\u00b0 in pieno inverno. I primi ad intervenire sono uno scienziato e uno scrittore, i quali scopriranno che la motivazione di ci\u00f2 \u00e8 un'invasione aliena. Fortunatamente la pioggia che riusciranno involontariamente a provocare fermer\u00e0 la minaccia.\nProduzione.\nIl film \u00e8 basato su un romanzo che era gi\u00e0 stato trasportato sullo schermo nel 1960 in un episodio della serie \"ITV Play of the Week\". La sceneggiatura televisiva venne ripresa con alcune aggiunte per la realizzazione del film.\nLe riprese si sono svolte ai Pinewood Studios.\n\u00c8 l'ultimo film a riunire Terence Fisher, Christopher Lee e Peter Cushing.\nDistribuzione.\nDistribuito in Italia anche con il titolo tradotto in \"La notte del grande caldo\"."}
{"id": "2163812", "revid": "21209025", "url": "https://it.wikipedia.org/wiki?curid=2163812", "title": "Deutsches Archaeologisches Institut", "text": ""}
{"id": "2163813", "revid": "21209033", "url": "https://it.wikipedia.org/wiki?curid=2163813", "title": "Getty Center for the History of Art and the Humanities", "text": ""}
{"id": "2163815", "revid": "1874129", "url": "https://it.wikipedia.org/wiki?curid=2163815", "title": "Barnard Castle", "text": "Barnard Castle \u00e8 un paese di abitanti della contea di Durham, nel nord dell'Inghilterra, situato ai piedi dei Monti Pennini settentrionali e lungo il corso del fiume Tees.\nLa localit\u00e0 prende il nome dall'omonimo castello, eretto nell'XI secolo."}
{"id": "2163818", "revid": "767487", "url": "https://it.wikipedia.org/wiki?curid=2163818", "title": "Mostro di sangue (film 1968)", "text": "Mostro di sangue \u00e8 un film del 1968 diretto dal regista Vernon Sewell. In Italia, venne rieditato col titolo \"Una bestia vestita di sangue\".\nTrama.\nNella Londra di fine Ottocento l'ispettore Quennell conduce un'indagine su una serie di misteriosi omicidi che coinvolgono giovani ragazzi. Una notte, un cocchiere rivela di aver visto in un bosco una creatura mostruosa aggirarsi accanto a un uomo ridotto in fin di vita. Mentre prosegue la scia di sangue, l'inchiesta conduce Quennell verso un entomologo, Carl Mallinger, di cui comincia a sospettare. Questi fugge allora in campagna con la figlia Clare e il poliziotto lo raggiunge sotto mentite spoglie, accompagnato anch'egli dalla giovane figlia Meg.\nSi scopre che il colpevole \u00e8 Clare, gigantesco lepidottero creato dal professore in laboratorio a partire dalla farfalla Atropo e capace di assumere le sembianze di una giovane donna. Per lei - che uccide succhiando il sangue necessario alla sua sopravvivenza -, Mallinger sta tentando di dar vita a un omologo maschio ma, conscio di aver forgiato un mostro, d\u00e0 fuoco alla nascente creatura e tenta di distruggere anche Clare, da cui viene per\u00f2 ucciso.\nInfine, il mostro aggredisce anche un giovane di cui Meg si \u00e8 invaghita, ma l'intervento di Quennell lo salva, mentre Clare perisce in un incendio.\nDistribuzione.\nIn DVD \u00e8 uscito, nel 2004, per la Passworld (Collana \"I maestri del terrore\") come Il mostro di sangue e, dieci anni dopo, per la Sinister (Collana \"Horror d'essai\") con il titolo \"Mostro di sangue\"."}
{"id": "2163820", "revid": "729019", "url": "https://it.wikipedia.org/wiki?curid=2163820", "title": "Billingham", "text": "Billingham \u00e8 una cittadina di 35.765 abitanti della contea di Durham, in Inghilterra."}
{"id": "2163821", "revid": "1874129", "url": "https://it.wikipedia.org/wiki?curid=2163821", "title": "Bishop Auckland", "text": "Bishop Auckland \u00e8 una cittadina di abitanti della contea di Durham, in Inghilterra.\nEconomia.\nNel territorio della cittadina \u00e8 presente la sede della Covenant Publishing."}
{"id": "2163822", "revid": "1874129", "url": "https://it.wikipedia.org/wiki?curid=2163822", "title": "Chester-le-Street", "text": "Chester-le-Street \u00e8 una localit\u00e0 di abitanti della contea di Durham, in Inghilterra."}
{"id": "2163823", "revid": "125974675", "url": "https://it.wikipedia.org/wiki?curid=2163823", "title": "Canelli", "text": "Canelli (IPA: , \"Can\u00e8j\" in piemontese) \u00e8 un comune italiano di abitanti della provincia di Asti in Piemonte.\n\u00c8 il secondo centro pi\u00f9 importante della provincia assieme a Nizza Monferrato dopo Asti, sia come realt\u00e0 produttiva e culturale sia per numero di abitanti.\nIl 22 giugno 2014 Canelli e l'Asti Spumante vengono proclamate patrimonio mondiale dell'umanit\u00e0 UNESCO, parte integrante del territorio del .\nGeografia fisica.\nIl comune di Canelli si trova in Piemonte, nel sud della provincia di Asti. \u00c8 situato sul primo aprirsi della valle Belbo, su una modesta porzione di pianura e due grandi aree collinari (separate dall'asse del Belbo), che rappresentano l'uno le ultime propaggini della collina astigiana di riva destra del Tanaro e l'altra le prime pendici della Langa vera e propria. Oltre il 70% del territorio comunale \u00e8 sito in collina, con pendenza pi\u00f9 morbida verso nord; pi\u00f9 ripida e scoscesa, con frequenti rocche a spacco nella zona meridionale. L'altitudine massima \u00e8 di 500 metri s.l.m. circa (frazione Merlini), la minima \u00e8 di 150 metri s.l.m. circa (pianura lungo il torrente Belbo). Il corso d'acqua di maggior importanza \u00e8 il Belbo che \u00e8 caratterizzato da un regime torrentizio che nel passato ha generato frequenti inondazioni.\n Il clima si presenta molto mite a differenza di altri paesi limitrofi, in primavera ma anche in inverno perch\u00e9 protetto dai freddi venti, dal paese di Cassinasco.\nCanelli, inoltre, ha delle bellissime colline, recentemente annoverate come bene protetto dall'UNESCO.\nStoria.\nIl territorio di Canelli in epoca preistorica fu sede di numerosi insediamenti dei Liguri Statielli. In epoca romana si svilupp\u00f2 un primo centro di una certa importanza, attorniato da numerosi fondi rustici dove gi\u00e0 si coltivava la vite. A tal proposito sono emersi numerosi ritrovamenti di epoca romana tra cui quattro steli incise oggi collocate nel \"lapidarium\" istituito presso la chiesa di San Rocco.\nDopo un lungo periodo di decadenza dopo il crollo dell'Impero romano, Canelli rifior\u00ec a partire dall'Alto Medioevo tanto che gi\u00e0 nell'anno 961 viene definita con il nome di \"civitas\". Verso la met\u00e0 dell'XI secolo vi si installano i discendenti dei Conti di Acqui che ne assumono signoria e predicato. Ramificati in molte linee parentali, danno vita al Consortile di Canelli, comprendente anche numerosi comuni del circondario. Nel 1235 i signori del consortile si sottomettono alla Repubblica di Asti e Canelli, ininterrottamente sino ad oggi, seguir\u00e0 le vicende storiche dell'Astesana. Le potenti famiglie astigiane degli Asinari e degli Scarampi ne terranno il feudo, questi ultimi elevandolo al titolo di marchesato.\nTra il XVI e il XVII secolo, Canelli, avamposto e baluardo contro il Monferrato fu teatro di innumerevoli episodi bellici tra cui il pi\u00f9 noto ad essere ricordato \u00e8 l'Assedio di Canelli del 1613. Bench\u00e9 gi\u00e0 in passato fosse uno dei centri pi\u00f9 popolosi ed importanti dell'Astesana, le sue definitive fortune iniziarono alla fine del XVIII secolo, quando si svilupp\u00f2 l'industria enologica del Moscato d'Asti e dell'Asti Spumante, ancora oggi una delle principali risorse della citt\u00e0.\nNella notte del 5 novembre 1994 la citt\u00e0 venne investita da una forte alluvione causata dalla violentissima piena del torrente Belbo che la devast\u00f2 per gran parte, mettendo in ginocchio l'economia cittadina e causando anche alcune vittime.\nMonumenti e luoghi d'interesse.\nArchitetture religiose.\nChiesa parrocchiale di San Tommaso.\nGi\u00e0 documentata in atti pubblici del XII secolo, la chiesa attuale fu in gran parte ricostruita nel corso della seconda met\u00e0 del XVII secolo, e ampliata alla fine dell'Ottocento con l'aggiunta del tiburio, del presbiterio e dell'abside. Conserva al suo interno interessanti arredi e tele dipinte d'epoca barocca.\nChiesa parrocchiale di San Leonardo.\nDomina scenograficamente l'abitato dall'alto della collina di Villanuova. L'antichissima parrocchia di San Leonardo in epoca medievale era situata pi\u00f9 a monte dell'attuale, ma gli eventi bellici del XVII secolo e una serie di frane che ne minarono la stabilit\u00e0 resero necessaria la sua riedificazione nel sito attuale. Fu iniziata nel 1682 ad opera del capomastro luganese Stefano Melchioni; nel 1691 veniva ultimato il campanile, e nel 1694 la nuova chiesa era definitivamente aperta al culto.\nChiesa di San Rocco.\nL'attuale chiesa di San Rocco, interamente rivestita in pietra, risale nelle sue forme attuali al Settecento e si trova posta in posizione dominante, nei pressi del castello. L'edificio venne realizzato nel XVIII secolo quando, a seguito della demolizione delle mura cittadine, la confraternita dei disciplini di San Rocco diede il via alla costruzione di questo cantiere per l'erezione di un edificio religioso in loco, dopo il trasferimento della chiesa di San Leonardo nella sua attuale posizione. I lavori iniziarono nel 1727 e terminarono nel 1740 quando l'altare venne consacrato.\nLa chiesa si presenta con caratteri tipicamente di stile con una nicchia nell'area sovrastante della facciata ed un timpano curvo che da slancio verticale all'intera struttura. Sulla parte a sinistra venne aggiunto nel 1765 un piccolo portico dove ha sede anche una piccola scala di pietra che un tempo univa il piano terra della chiesa al suo organo.\nChiesa dell'Annunziata.\nLa ricca confraternita canellese dell'Annunziata inizi\u00f2 nel XVIII secolo un nuovo oratorio per i propri offici che venne terminato nel 1731. Il sito prescelto ospitava gi\u00e0 in precedenza un oratorio quattrocentesco della stessa confraternita che venne in parte demolito ed in parte inglobato nella struttura.\nChiesa di San Giovanni Decollato.\nCostruita all'inizio del Settecento ed in origine sede della confraternita dei Battuti Neri, la struttura della chiesa \u00e8 stata pesantemente rimodernata negli anni '50 del Novecento quanto se ne decise la sconsacrazione: la facciata, un tempo riccamente decorata, \u00e8 stata tra gli altri privata del timpano superiore e del campanile di cui oggi rimane solo la base.\nL'edificio, adibito dapprima a cineteatro parrocchiale e poi a ritrovo per gli anziani, venne modificato anche all'interno dove il soffitto venne ribassato rispetto all'originale tramite la realizzazione di una soletta in legno. La struttura, ancora oggi di propriet\u00e0 parrocchiale, \u00e8 stata sede della banda locale.\nIstituto e Chiesa del Sacro Cuore.\nLa costruzione di questo edificio ebbe inizio nel 1903 grazie ad un lascito del sacerdote canellese Francesco Sacchero, grazie all'interessamento di mons. Giuseppe Marello, con l'intento di creare un'opera a scopo benefico per la cittadinanza. La struttura venne requisita nel corso della Prima guerra mondiale quando venne utilizzata per scopi militari, tornando poi ad essere un centro di distribuzione di carit\u00e0 per i poveri locali. L'istituto, sempre in costruzione, costru\u00ec nel 1932 la cappella dedicata al Sacro Cuore (ma conosciuta pi\u00f9 localmente col nome di Santa Chiara dal nome del convento preesistente all'interno del quale la struttura venne eretta). La struttura venne terminata ufficialmente nel 1935.\nCon la fine della Seconda guerra mondiale, l'istituto ospit\u00f2 uno studentato teologico e scuola preparatoria che ivi rimase sino al 1960.\nArchitetture civili.\nCastello.\nIl Castello di Canelli o Castello Gancia fu edificato nell'XI secolo per difendere le strade che dalla citt\u00e0 conducevano ai porti di Savona e Vado Ligure. Il castello fu poi distrutto nel 1617 durante la guerra contro il Monferrato. Ricostruito e ristrutturato nel 1930 dall'architetto Arturo Midana come un'elegante villa, \u00e8 attualmente propriet\u00e0 della famiglia Vallarino Gancia.\nCantine sotterranee.\nCanelli \u00e8 famosa pure per le cantine sotterranee di invecchiamento dello spumante.\nSi tratta di vere e proprie cattedrali sotterranee, che si diramano sotto la citt\u00e0, capolavori d'ingegneria e di architettura enologica, dove milioni di bottiglie lasciate a fermentare alla temperatura costante di 12-14 gradi assumono gli aromi e i sapori tipici dello spumante e del vino Canellese. Purtroppo la citt\u00e0 si confronta spesso con una natura inclemente, ad esempio quella legata alle frequenti esondazioni del torrente Belbo; disastrosa \u00e8 risultata l'alluvione del 1994, quando il fango e l'acqua invasero le cantine, causando la perdita di gran parte dello spumante in fermentazione, con danni per milioni di euro.\nPer fortuna l'ingegno e la volont\u00e0 dei canellesi permise sempre di uscire a testa alta da queste gravi emergenze, forse anche in forza della diversificazione del bacino industriale locale che da alcuni decenni si dedica, in alternativa al vino, anche all'eno-meccanica, cio\u00e8 a quell'insieme di prodotti quali autoclavi, capsulatrici, sciacquatrici, riempitrici, sistemi di tappatura e chiusura, gabbiettatrici, etichettatrici, incartonatrici, palletizzatori, depalletizzatori che vengono esportati nell'intera Europa, nelle Americhe, Russia, Cina, Nuovo Mondo e Africa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nLe principali frazioni di Canelli sono:\nEconomia.\nL'economia di Canelli si basa sulla lavorazione di spumante e moscato e dell'importante comparto eno-meccanico riconosciuto un'eccellenza a livello mondiale. La citt\u00e0 \u00e8 conosciuta all'estero per tutto l'indotto dei vini, e dell'enologia, essendo una delle capitali del vino mondiali. Il comune \u00e8 sede di molte storiche aziende vinicole, come Gancia, Bosca, Tosti-Giovanni Bosca, Bocchino, Contratto, Coppo e molte altre. La Tosti-Giovanni Bosca, la Coppo, la Gancia, la Bocchino e la Bosca sono ancora a conduzione famigliare.\nI principali vitigni coltivati sul territorio comunale sono:\nI principali vini prodotti sono:\nUna cos\u00ec rilevante presenza di aziende vinicole ha favorito anche la nascita, dagli anni novanta, di molte aziende per la produzione di macchine enologiche.\nInfrastrutture e trasporti.\nA Canelli \u00e8 presente la stazione ferroviaria lungo la linea Alessandria-Cavallermaggiore, in uso attualmente solo per i treni turistici. Vi sono inoltre varie fermate urbane ed extraurbane di autobus della compagnia Gelosobus, con sede proprio nella cittadina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCiclismo.\nA.S.D. PEDALE CANELLESE, Scuola di ciclismo affiliata CONi e Federazione Ciclistica Italiana"}
{"id": "2163824", "revid": "1874129", "url": "https://it.wikipedia.org/wiki?curid=2163824", "title": "Consett", "text": "Consett \u00e8 una cittadina di abitanti della contea di Durham, in Inghilterra."}
{"id": "2163829", "revid": "1874129", "url": "https://it.wikipedia.org/wiki?curid=2163829", "title": "Crook (Durham)", "text": "Crook \u00e8 un paese di abitanti della contea di Durham, in Inghilterra."}
{"id": "2163830", "revid": "93556", "url": "https://it.wikipedia.org/wiki?curid=2163830", "title": "Billie Whitelaw", "text": "Biografia.\nInizi\u00f2 l'attivit\u00e0 artistica all'et\u00e0 di undici anni, debuttando in un programma radiofonico. In seguito lavor\u00f2 come assistente di produzioni teatrali e, dopo aver studiato recitazione alla Royal Academy of Dramatic Art, debutt\u00f2 nel mondo del cinema nel 1954.\nCollabor\u00f2 a lungo con l'autore teatrale Samuel Beckett nella messa in scena di opere come \"Commedia\", \"Non io\", \"L'ultimo nastro di Krapp\", \"Passi\" e \"Dondolo\". \nNel 1968 fu insignita dell'onorificenza del Bachelor of Fine Arts per il suo ruolo di protagonista in \"L'errore di vivere\" al fianco di Albert Finney e Liza Minnelli.\nSi \u00e8 sposata due volte:"}
{"id": "2163831", "revid": "715886", "url": "https://it.wikipedia.org/wiki?curid=2163831", "title": "Eaglescliffe", "text": "Eaglescliffe \u00e8 un paese di 7.900 abitanti della contea di Durham, in Inghilterra."}
{"id": "2163832", "revid": "767487", "url": "https://it.wikipedia.org/wiki?curid=2163832", "title": "Johannes Pl\u00f8ger", "text": "Carriera.\nClub.\nInizia la carriera nella squadra del Boldklubben Frem di Copenaghen e con le sue 164 presenze e 101 reti contribuisce alla vittoria dei campionati 1940-1941 e 1943-1944 e della coppa nel 1940.\nIl primo gennaio 1949 viene ingaggiato dalla Juventus per la cifra, per l'epoca notevole, di 40 milioni di lire, con un \"blitz\" di mercato ai danni del Milan. Per risarcire in parte la squadra rossonera dello sgarbo, il presidente bianconero Gianni Agnelli cedette ai milanesi l'opzione sul centravanti svedese Nordahl.\nPloeger rimane nella Juventus per sola una stagione totalizzando 16 presenze e un gol. Esordisce in Serie A il 9 gennaio 1949 nell'incontro Juventus- (4-1) segnandovi il terzo gol al 66', in una gara definita dalla Gazzetta dello Sport un \"lusinghiero esordio\", dopo aver saltato quella che doveva essere la sua prima gara, una sfida in trasferta a Novara che fu rinviata per neve il 2 gennaio 1949 e proprio al Novara viene ceduto nella stagione successiva in cui realizza 6 gol in 22 presenze. La sua terza stagione in Italia la disputa con la maglia del Torino con un bilancio di 25 presenze e 2 gol, quindi l' l'ingaggia nel 1951 e lui vi rimane per tre anni collezionando 75 presenze e segnando 8 reti.\nNazionale.\nDebutta in Nazionale nell'ottobre del 1940, disputando in totale 21 incontri segnando 8 reti.\nPartecipa al Giochi olimpici del 1948 di Londra realizzando 2 reti in 4 partite (di cui una contro la nazionale italiana, eliminata nei quarti di finale dalla squadra danese) e conquistando la medaglia di bronzo.\nGioca la sua ultima partita nell'ottobre del 1948 a causa del suo trasferimento in Italia, in quanto al tempo il regolamento della Federazione danese proibiva di rappresentare il proprio paese ai giocatori professionistici; prima di allora lavorava in una ditta di lavori meccanici per automobili."}
{"id": "2163834", "revid": "1874129", "url": "https://it.wikipedia.org/wiki?curid=2163834", "title": "Easington (Durham)", "text": "Easington \u00e8 un paese di abitanti della contea di Durham, in Inghilterra."}
{"id": "2163836", "revid": "1874129", "url": "https://it.wikipedia.org/wiki?curid=2163836", "title": "Easington Colliery", "text": "Easington Colliery \u00e8 un paese della contea di Durham, in Inghilterra.\nCuriosit\u00e0.\nEasington Colliery \u00e8 stato il set di gran parte delle scene del film Billy Elliot (2000)."}
{"id": "2163837", "revid": "1874129", "url": "https://it.wikipedia.org/wiki?curid=2163837", "title": "Ferryhill", "text": "Ferryhill \u00e8 un paese di abitanti della contea di Durham, in Inghilterra."}
{"id": "2163841", "revid": "729019", "url": "https://it.wikipedia.org/wiki?curid=2163841", "title": "Newton Aycliffe", "text": "Newton Aycliffe \u00e8 una cittadina di 29.000 abitanti della contea di Durham, in Inghilterra."}
{"id": "2163842", "revid": "123134009", "url": "https://it.wikipedia.org/wiki?curid=2163842", "title": "Chiodo (indumento)", "text": "Il chiodo \u00e8 il nome con il quale in Italia viene indicato il giubbotto di pelle, tradizionalmente di colore nero e lungo fino alla vita, il cui nome commerciale \u00e8 Perfecto.\nQuesto tipo di giubbotto fu introdotto nel 1928 dalla Schott NYC.\nUtilizzo.\nIl chiodo, nelle sue molteplici varianti, \u00e8 spesso stato associato a diverse subculture che vanno dai biker ai greaser al punk e alla musica rock e metal fra gli altri, principalmente questo tipo di associazione \u00e8 derivata dal cinema e dalla televisione. Il primo esempio \u00e8 Marlon Brando, il protagonista del film del 1953 \"Il selvaggio\", che indossava uno Schott Perfecto 613 (in pelle di cavallo) modificato dalla produzione del film, con il nome (Johnny) ricamato sul cuore e il famoso stemma con il teschio e i pistoni incrociati, verniciato sulla schiena. \nIl chiodo \u00e8 infatti essenzialmente un giubbotto da motociclista (lo dimostrano le molte cerniere a lampo su tasche e maniche lunghe fino al pollice, per permettere alle stesse di assumere la giusta misura quando le braccia raggiungono il manubrio, gli automatici sotto l'ampio colletto per evitare che sbatta ad alte velocit\u00e0, la cerniera laterale frontale che protegge dalla pioggia e dal vento, (grazie alla pattina sottostante).\nDa un punto di vista stilistico, nella subcultura biker, il chiodo \u00e8 sempre stato associato alle moto inglesi, pi\u00f9 che a quelle americane. Infatti correttamente la \"banda\" di Marlon Brando (la B-R-M-C del film Il Selvaggio), i cui membri utilizzavano il chiodo, guidava Triumph, BSA e Norton (ovviamente modificate e personalizzate), mentre la banda di Chino (interpretato da Lee Marvin) che aveva la prevalenza di moto americane (Harley e Indian), non lo utilizzava.\nIl chiodo veniva solitamente indossato dai motociclisti, su una maglietta e un paio di jeans con il risvolto (tipicamente Levis 501), e gli immancabili stivali Frye, a punta quadrata o i Walker a punta tonda con la fibbia. Questo look \u00e8 mutuato da quello dei rockers inglesi (anni '50 inglesi e americani) e successivamente dai greasers, che si contraddistinguevano per l'uso della brillantina e dell'ascolto della musica rock 'n roll e successivamente rockabilly.\nIn seguito il personaggio di Arthur Fonzarelli (interpretato da Henry Winkler) in \"Happy Days\" e i due protagonisti (John Travolta e Olivia Newton-John) di \"Grease\" hanno contribuito a riproporre la moda del giubbotto in pelle da motociclista, anche se \u00e8 corretto riportare che il modello indossato da Fonzie non fosse un chiodo, ma un normale giubbotto di pelle marrone che prende ispirazione fondamentalmente dal famoso giubbotto A-2, ma senza i tasconi (nero nelle ultime stagioni della serie).\nVariazioni.\nBench\u00e9 sostanzialmente invariato nell'aspetto, il chiodo ha subito qualche lieve modifica negli anni per potersi adeguare alle mode del momento. Negli anni settanta viene decorato con borchie, catene ed altri accessori per seguire i dettami delle tendenze rock quali punk e Heavy metal, da ci\u00f2 si spiega il nome italiano \"chiodo\" ad indicare appunto un giubbotto chiodato.\nTra le band che fecero del chiodo il loro simbolo, tra la seconda met\u00e0 degli anni '70 e la prima met\u00e0 degli '80, ci furono gruppi come i Sex Pistols e i Ramones, cos\u00ec come molti altri gruppi riconducibili al movimento punk.\nNegli anni novanta e duemila diventa pi\u00f9 sagomato ed aderente per poter essere appetibile al pubblico femminile.\nNel 2007, la casa motociclistica inglese Triumph ha prodotto un \"chiodo protettivo\" per motociclisti, con protezioni amovibili su spalle e gomiti, inserti in Scotchlite e doppie cuciture, per celebrare il personaggio interpretato da Marlon Brando nel film \"Il selvaggio\", che guidava proprio una Triumph Thunderbird 6T.\nUno dei chiodi pi\u00f9 iconici degli anni 2000 \u00e8 quello prodotto da Saint Laurent modello L01, disegnato da Hedi Slimane."}
{"id": "2163844", "revid": "767487", "url": "https://it.wikipedia.org/wiki?curid=2163844", "title": "Bacino sedimentario", "text": "Con bacino sedimentario si intende un'area sulla superficie terrestre formatasi per effetto della subsidenza, in cui si possono successivamente accumulare i sedimenti.\nSi possono distinguere vari tipi di bacini sedimentari, che si differenziano per l'ambiente in cui si sviluppano, per la loro capacit\u00e0 di accumulare sedimenti e per la loro longevit\u00e0.\nMeccanismi di subsidenza.\nLa capienza di un bacino sedimentario \u00e8 direttamente controllata dalla subsidenza. Nei bacini si possono distinguere 4 tipi principali di subsidenza:\nClassificazione dei bacini.\nI bacini possono si possono classificare in base a 3 caratteristiche:\nI bacini si dividono quindi in:"}
{"id": "2163846", "revid": "1874129", "url": "https://it.wikipedia.org/wiki?curid=2163846", "title": "Peterlee", "text": "Peterlee \u00e8 una cittadina di abitanti della contea di Durham, in Inghilterra."}
{"id": "2163847", "revid": "1431409", "url": "https://it.wikipedia.org/wiki?curid=2163847", "title": "Kyle MacLachlan", "text": "Biografia.\nNasce a Yakima, nello stato di Washington, primogenito di tre figli, da una famiglia di origini scozzesi, corniche e tedesche. Il padre, Kent Alan MacLachlan (nato McLachlan; 1933-2011), era un agente di cambio ed avvocato, mentre la madre, Catherine Stone (1933-1986), era una dirigente scolastica. Dopo aver completato gli studi con una laurea presso l'Universit\u00e0 del Washington nel 1982, si \u00e8 trasferito ed ha intrapreso la carriera di attore.\nFra le sue collaborazioni quella avuta con il regista David Lynch si \u00e8 rivelata la pi\u00f9 proficua, fra le partecipazioni Paul Atreides nel film-colossal \"Dune\" e Dale Cooper nella serie tv \"I segreti di Twin Peaks\" (ruolo che gli ha permesso di vincere un Golden Globe). Tre anni dopo ha interpretato nuovamente il personaggio nel prequel cinematografico \"Fuoco cammina con me\".\nMacLachlan ha lavorato anche in molte serie televisive, tra le quali: \"I racconti della cripta\", producendone un episodio nel 1993, \"Law &amp; Order - Unit\u00e0 vittime speciali\", \"Desperate Housewives\" (in cui interpreta il dentista Orson Hodge), \"Sex and the City\", \"How I Met Your Mother\" e \"Agents of S.H.I.E.L.D.\". Ha partecipato anche ad alcuni episodi pilota che non vennero ordinati per diventare un telefilm: \"The Invisible Man\" (nel 1998), \"Jo\" (nel 2002), \"The Doctor\" (nel 2011). Nel 2017 interpreta nuovamente il personaggio di Dale Cooper nel revival di Twin Peaks.\nVita privata.\nDopo un lungo fidanzamento con la modella Linda Evangelista ed altri pi\u00f9 brevi con Laura Dern e Lara Flynn Boyle, il 20 aprile 2002 si \u00e8 sposato con l'agente di moda e produttrice Desiree Gruber, dalla quale il 25 luglio 2008 ha avuto un figlio, Callum Lyon. Appassionato di vini, possiede un proprio prestigioso vigneto a Walla Walla nella Columbia Valley, nello stato di Washington.\nPremi e riconoscimenti.\nMacLachlan ha vinto un Golden Globe per il miglior attore e ha ricevuto due nomination per i premi Emmy, tutti per \"Twin Peaks\".\nDoppiatori italiani.\nNelle versioni in italiano delle opere in cui ha recitato, Kyle MacLachlan \u00e8 stato doppiato da:\nDa doppiatore \u00e8 sostituito da:"}
{"id": "2163848", "revid": "1874129", "url": "https://it.wikipedia.org/wiki?curid=2163848", "title": "Seaham", "text": "Seaham \u00e8 una cittadina di abitanti della contea di Durham, in Inghilterra."}
{"id": "2163850", "revid": "1874129", "url": "https://it.wikipedia.org/wiki?curid=2163850", "title": "Sedgefield (Regno Unito)", "text": "Sedgefield \u00e8 un paese di abitanti della contea di Durham, in Inghilterra."}
{"id": "2163851", "revid": "767487", "url": "https://it.wikipedia.org/wiki?curid=2163851", "title": "Laghi di Porcile", "text": "I laghi di Porcile (da non confondersi con i \"Laghi di Percile\") sono un gruppo di tre laghetti alpini delle Alpi Orobie che si adagiano nella val Lunga, uno dei due rami che formano la val Tartano, che a sua volta \u00e8 una delle 12 vallate che compongono il Parco delle Orobie Valtellinesi.\nRaccolgono prevalentemente acqua piovana e falde provenienti dallo scioglimento delle nevi dei soprastanti monte Cadelle, passo di Porcile, monte Valegino e \"Valle dei Lupi\", e sono collegati tramite un sentierino scosceso al vicino passo di Tartano.\nAccessi.\nIl sentiero per raggiungere i laghetti dalla val Brembana parte dalla baita del Camoscio, a San Simone (frazione di Valleve). Si prende una carrabile in direzione Est, e si prosegue costeggiando a livello pressoch\u00e9 costante e a semicerchio i piedi delle cime di Lemma. A un chilometro circa dalla partenza la carrozzabile diventa un sentiero che comincia a salire e, dopo aver attraversato un pascolo di bovini, sale a tornantini fino al passo del Tartano. Arrivati al passo si prosegue in direzione est fino al sentiero che scende ripido verso i laghi.\nChi viene da Morbegno in genere arriva in macchina fino a Tartano, e da l\u00ec prende un sentiero che, con seicento comodi metri di dislivello, conduce ai laghi.\nPer i laghi di Porcile transita la Gran Via delle Orobie, nella tappa che da Arale conduce al rifugio Caprari."}
{"id": "2163854", "revid": "1874129", "url": "https://it.wikipedia.org/wiki?curid=2163854", "title": "Shildon", "text": "Shildon \u00e8 un paese di abitanti della contea di Durham, in Inghilterra."}
{"id": "2163855", "revid": "1874129", "url": "https://it.wikipedia.org/wiki?curid=2163855", "title": "Spennymoor", "text": "Spennymoor \u00e8 un comune di abitanti della contea di Durham, in Inghilterra."}
{"id": "2163856", "revid": "1874129", "url": "https://it.wikipedia.org/wiki?curid=2163856", "title": "Stanley (Durham)", "text": "Stanley \u00e8 un paese di abitanti della contea di Durham, in Inghilterra."}
{"id": "2163858", "revid": "1874129", "url": "https://it.wikipedia.org/wiki?curid=2163858", "title": "Tow Law", "text": "Tow Law \u00e8 un paese di abitanti della contea di Durham, in Inghilterra."}
{"id": "2163859", "revid": "1874129", "url": "https://it.wikipedia.org/wiki?curid=2163859", "title": "Willington (Durham)", "text": "Willington \u00e8 un paese di abitanti della contea di Durham, in Inghilterra."}
{"id": "2163860", "revid": "110157", "url": "https://it.wikipedia.org/wiki?curid=2163860", "title": "Fancsal", "text": "Fancsal \u00e8 un comune dell'Ungheria di 388 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2163861", "revid": "1874129", "url": "https://it.wikipedia.org/wiki?curid=2163861", "title": "Wolsingham", "text": "Wolsingham \u00e8 un paese di abitanti della contea di Durham, in Inghilterra."}
{"id": "2163862", "revid": "709565", "url": "https://it.wikipedia.org/wiki?curid=2163862", "title": "Messaggeri coraggiosi - Un passo dopo l'altro sulle strade di Ges\u00f9", "text": "Messaggeri coraggiosi - Un passo dopo l'altro sulle strade di Ges\u00f9 (\"The Story Keepers\") \u00e8 una serie televisiva a cartoni animati cristiana prodotta da Shepherd Films e Audiovisivi San Paolo, con 13 episodi pi\u00f9 2 film. Per la trasmissione italiana in TV, avvenuta nel 1998 su Italia 1, \u00e8 stata creata la sigla italiana \"Un passo dopo l'altro sulle strade di Ges\u00f9\" cantata da Cristina D'Avena.\nIntroduzione.\nL'introduzione di ciascun episodio prima dell'inizio \u00e8 la seguente:\n\"Roma, 64 AD. L'imperatore romano Nerone ha scatenato la sua furia contro i cristiani. Il loro crimine \u00e8 il proclamare un Re pi\u00f9 grande di Cesare. Dopo aver appiccato fuoco alla citt\u00e0, Nerone accusa di questo i cristiani e lancia una persecuzione per sterminarli. Le famiglie vengono separate, i bambini sono lasciati senza casa e a migliaia sono venduti come schiavi o dati in pasto ai leoni.\"\nEpisodi.\nNell'edizione italiana gli episodi sono stati divisi in due parti."}
{"id": "2163865", "revid": "1048993", "url": "https://it.wikipedia.org/wiki?curid=2163865", "title": "A che punto \u00e8 la notte (miniserie televisiva)", "text": "A che punto \u00e8 la notte \u00e8 una miniserie televisiva, tratta dal romanzo omonimo di Fruttero &amp; Lucentini, andata in onda in due puntate nel 1994 su Rai 2 per poi essere replicata negli anni duemila in orari notturni; si tratta dell'ultima opera diretta da Nanni Loy, che mor\u00ec d'infarto l'anno dopo.\nMastroianni riprende i panni del commissario Santamaria, dopo averlo impersonato ne \"La donna della domenica\" (1975), trasposizione del romanzo omonimo, diretta da Luigi Comencini.\nTrama.\nIn una chiesa di Torino un prete viene ucciso da una bomba durante l'omelia. Sul caso indaga il commissario Santamaria che subito rivolger\u00e0 l'attenzione alla malavita torinese, anche se la pista giusta sembra essere quella del mondo industriale."}
{"id": "2163866", "revid": "767487", "url": "https://it.wikipedia.org/wiki?curid=2163866", "title": "Felton (Delaware)", "text": "Felton \u00e8 una citt\u00e0 degli Stati Uniti, situata nella Contea di Kent, nello Stato del Delaware. Appartiene all'area micropolitana di Dover. Secondo il censimento del 2000 la popolazione era di 784 abitanti.\nGeografia fisica.\nSecondo i rilevamenti dello United States Census Bureau, la citt\u00e0 di Felton si estende su una superficie totale di 1,6 km\u00b2, tutti quanti occupati da terre.\nPopolazione.\nSecondo il censimento del 2000, a Felton vivevano 784 persone, ed erano presenti 217 gruppi familiari. La densit\u00e0 di popolazione era di 784 ab./km\u00b2. Nel territorio comunale si trovavano 312 unit\u00e0 edificate. Per quanto riguarda la composizione etnica degli abitanti, l'82,53% era bianco, l'11,61% era afroamericano, l'1,02% era nativo, e l'1,28% era asiatico. Il restante 3,57% della popolazione appartiene ad altre razze. La popolazione di ogni razza proveniente dall'America Latina corrisponde al 2,17 degli abitanti.\nPer quanto riguarda la suddivisione della popolazione in fasce d'et\u00e0, il 29,3% degli abitanti era al di sotto dei 18 anni, l'8,3% fra i 18 e i 24, il 36,9% fra i 25 e i 44, il 16,7% fra i 45 e i 64, mentre l'8,8% degli abitanti ha oltre 65 anni. L'et\u00e0 media della popolazione era di 33 anni. Per ogni 100 donne residenti vivevano 84,5 maschi.\nEducazione.\nFra le scuole pi\u00f9 importanti c'\u00e8 la Lake Forest High School, nota anche come \"Lake Forest North\", oltre a una scuola elementare e una scuola media."}
{"id": "2163867", "revid": "767487", "url": "https://it.wikipedia.org/wiki?curid=2163867", "title": "Farkaslyuk", "text": "Farkaslyuk \u00e8 un comune dell'Ungheria di 1.951 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2163868", "revid": "486946", "url": "https://it.wikipedia.org/wiki?curid=2163868", "title": "Un passo dopo l\u2019altro sulle strade di Ges\u00f9", "text": ""}
{"id": "2163869", "revid": "767487", "url": "https://it.wikipedia.org/wiki?curid=2163869", "title": "Christmas Spirit...In My House", "text": "Christmas Spirit...In My House \u00e8 l'unico EP solista di Joey Ramone, edito da Sanctuary Records nel dicembre del 2002."}
{"id": "2163871", "revid": "729019", "url": "https://it.wikipedia.org/wiki?curid=2163871", "title": "Fels\u0151regmec", "text": "Fels\u0151regmec \u00e8 un comune dell'Ungheria di 271 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2163876", "revid": "767487", "url": "https://it.wikipedia.org/wiki?curid=2163876", "title": "Fels\u0151vad\u00e1sz", "text": "Fels\u0151vad\u00e1sz \u00e8 un comune dell'Ungheria di 550 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2163878", "revid": "21825217", "url": "https://it.wikipedia.org/wiki?curid=2163878", "title": "Occhio di pavone dell'olivo", "text": ""}
{"id": "2163879", "revid": "277947", "url": "https://it.wikipedia.org/wiki?curid=2163879", "title": "Di maggio si dorme per assaggio", "text": "Di maggio si dorme per assaggio \u00e8 un proverbio popolare a sfondo laico, dato che si occupa delle abitudini indotte dalle caratteristiche meteo del mese di maggio e dalle esigenze dell'agricoltura, considerando che questo \u00e8 il periodo del primo caldo, e soprattutto del gran lavoro agricolo. \nMaggio ed il sonno.\nI lavori della terra certamente necessitano pi\u00f9 impegno di quello che il mite tempo di maggio indurrebbe negli uomini. Il \"Calendario dei contadini\" di fine XVIII secolo ci ricorda una serie di impegni, che allora dovevano essere eseguiti manualmente: la semina di vari tipi, la tosatura degli ovini, la zappatura delle vigne ed il taglio dei filari delle viti."}
{"id": "2163880", "revid": "767487", "url": "https://it.wikipedia.org/wiki?curid=2163880", "title": "Peter van Mastricht", "text": "Le sue idee sono considerate affini al Pietismo, sembrano derivare molto da quelle di William Ames (1576-1633), specialmente nel trattare la teologia federale e nella casuistica.\nBiografia.\nDopo essere stato discepolo di Gisberto Voezio ad Utrecht, svolge il ministero pastorale in Germania e Danimarca ed accetta poi la posizione di professore di ebraico e di Teologia pratica a Francoforte e pi\u00f9 tardi nella stessa Utrecht.\nVan Mastricht \u00e8 particolarmente noto per la sua \"Theologia Theoretico-Practica\" (1682-1687), un'opera ampia ed influente tradotta poi in olandese.\nRilevanza.\nVan Mastricht influisce profondamente la religiosit\u00e0 esperienziale della \"Nadere Reformatie\" nei Paesi Bassi, come pure vaste correnti della teologia riformata dal tardo XVII secolo anche nei paesi di lingua inglese.\nJonathan Edwards (1703-1758), il cui pensiero deve molto al van Mastricht, scrive al giovane Joseph Bellamy nel 1747 che l'opera del Van Mastricht \u00e8 \"...secondo me molto migliore di quella del Turrettini e di qualsiasi altro libro al mondo, ad eccezione della Bibbia\"\". Edwards incorpora molte delle idee del Van Mastricht nel suo famoso libro \"La libert\u00e0 della volont\u00e0\".\nUna sezione della sua \"Theologia Theoretico-Practica\" \u00e8 tradotta e pubblicata la prima volta in inglese nel 1770 e ripubblicata nel 2002 come \"A Treatise on Regeneration\"'. Il modo in cui Van Mastricht tratta della rigenerazione \u00e8 per molti versi tipico del tardo XVII secolo ed \u00e8 spiegata come un'introduzione istantanea nell'anima da parte dello Spirito santo di un nuovo principio di vita, logicamente precedente la fede.\nNelle sue opere il van Mastricht si oppone alle idee di Cartesio considerandole \"una cancrena\", come pure a quelle di Johannes Cocceius e Balthasar Becker."}
{"id": "2163881", "revid": "183976", "url": "https://it.wikipedia.org/wiki?curid=2163881", "title": "Stefanie Koehle", "text": ""}
{"id": "2163882", "revid": "767487", "url": "https://it.wikipedia.org/wiki?curid=2163882", "title": "Erd\u0151b\u00e9nye", "text": "Erd\u0151b\u00e9nye \u00e8 un comune dell'Ungheria di 1298 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2163883", "revid": "181699", "url": "https://it.wikipedia.org/wiki?curid=2163883", "title": "Dimitrije Filipovi\u0107", "text": ""}
{"id": "2163884", "revid": "181699", "url": "https://it.wikipedia.org/wiki?curid=2163884", "title": "Dimitrije Filipovic", "text": ""}
{"id": "2163886", "revid": "709565", "url": "https://it.wikipedia.org/wiki?curid=2163886", "title": "Parrocchie civili della Contea di Durham", "text": "Questa \u00e8 una lista delle parrocchie civili della contea di Durham, Inghilterra.\nChester-le-Street.\nChester-le-Street non \u00e8 coperta da parrocchie.\nDarlington.\nDarlington non \u00e8 coperta da parrocchie.\nDerwentside.\nConsett non \u00e8 coperta da parrocchie.\nDurham.\nDurham non \u00e8 coperta da parrocchie.\nEasington.\nL'intero distretto \u00e8 coperto da parrocchie.\nHartlepool.\nParte di Hartlepool non \u00e8 coperta da parrocchie.\nSedgefield.\nL'intero distretto \u00e8 coperto da parrocchie.\nStockton-on-Tees.\nParte del vecchio borough di Teesside non \u00e8 coperta da parrocchie. Per la parte del distretto a sud del fiume Tees, vedi Parrocchie civili del North Yorkshire.\nTeesdale.\nL'intero distretto \u00e8 coperto da parrocchie.\nWear Valley.\nParte di Crook e Willington non \u00e8 coperta da parrocchie."}
{"id": "2163887", "revid": "232134", "url": "https://it.wikipedia.org/wiki?curid=2163887", "title": "Christmas spirit in my house", "text": ""}
{"id": "2163889", "revid": "232134", "url": "https://it.wikipedia.org/wiki?curid=2163889", "title": "Christmas spirit... in my house", "text": ""}
{"id": "2163901", "revid": "1632387", "url": "https://it.wikipedia.org/wiki?curid=2163901", "title": "Tessuto muscolare liscio", "text": "Il tessuto muscolare liscio \u00e8 composto da fibre muscolari molto pi\u00f9 piccole rispetto alle fibre del muscolo scheletrico: le fibre del muscolo liscio hanno un diametro in genere compreso tra 1 e 5 micrometri e una lunghezza compresa tra 20 e 500 micrometri. \nDescrizione.\nIl muscolo liscio contiene filamenti sia di actina sia di miosina con caratteristiche biochimiche simili ai filamenti di actina e miosina del muscolo scheletrico, ma in quantit\u00e0 differenti (la miosina \u00e8 molto pi\u00f9 scarsa nella muscolatura liscia rispetto a quella scheletrica). Non contiene invece il complesso delle troponine, necessario per il controllo della contrazione del muscolo scheletrico, per cui il meccanismo di controllo della contrazione \u00e8 diverso ed \u00e8 affidato all'azione della calmodulina, una proteina regolatrice che attiva i ponti trasversali della miosina. \nSebbene esista una grande variet\u00e0 di tipi di muscolo liscio che si differenziano tra loro per le dimensioni, l'innervazione, l'organizzazione spaziale delle fibre, la risposta a stimoli ormonali e la funzione, si possono distinguere due gruppi principali, rappresentati dal muscolo liscio multiunitario e dal muscolo liscio unitario."}
{"id": "2163902", "revid": "767487", "url": "https://it.wikipedia.org/wiki?curid=2163902", "title": "La vedova del trullo", "text": "La vedova del trullo \u00e8 un film del 1979 diretto da Franco Bottari.\nTrama.\nSammichele di Bari: Maddalena \u00e8 una giovane e piacente ragazza, che resta vedova durante la festa patronale del paese. Il consiglio comunale le offre di abitare in un trullo e lei prima d\u00e0 una mano alla parrocchia di Don Bonifacio, poi lavora come infermiera. Maddalena riceve attenzioni particolari da parte del giovane figlio di un suo paziente; un giorno per\u00f2 arriva nel paese il Professore Luigi Granini, un uomo del tutto identico al caro estinto Nicola.\nCast.\nSi tratta del primo film girato in Italia da Rosa Fumetto, spogliarellista del \"Crazy Horse\" di Parigi, con la partecipazione di un'altra \"stella\" del ramo, Margit Evelyn Newton.\nEsiste anche una edizione per il mercato tedesco."}
{"id": "2163909", "revid": "21981", "url": "https://it.wikipedia.org/wiki?curid=2163909", "title": "Torkel Knutsson", "text": ""}
{"id": "2163913", "revid": "91475", "url": "https://it.wikipedia.org/wiki?curid=2163913", "title": "Sindrome da affaticamento cronico", "text": ""}
{"id": "2163916", "revid": "1632387", "url": "https://it.wikipedia.org/wiki?curid=2163916", "title": "Mourning Beloveth", "text": "I Mourning Beloveth sono una band doom metal irlandese formatasi nell'inverno del 1992 sulla linea di gruppi come Anathema e My Dying Bride. Il loro stile \u00e8 inquadrabile nel filone death doom: canzoni molto lente e lunghe con parti melodiche di chitarra, parti cantate divise tra clean vocals e profonde vocals gutturali.\nStoria.\nLa band si \u00e8 formata nel 1992, ma il primo demo (senza titolo) \u00e8 stato realizzato solo nel 1996, con Darren Moore alla voce, Frank Brennan alla chitarra, Brian Delany al basso e Tim Johnson alla batteria. Il demo, composto da 2 tracce, fu realizzato in sole otto ore con Adrian Butler al mixer.\nIn seguito Butler cominci\u00f2 a suonare il basso e Delany si spost\u00f2 alla chitarra; con questa formazione venne realizzato, nel 1998 il secondo demo, dal titolo \"Autumnal Fires\". \"Autummal Fires\" port\u00f2 innovazioni nel sound della band, che qui introdusse le clean vocals; ai passaggi pi\u00f9 classicamente death doom si aggiunsero lunghe partiture di pianoforte. Fu venduto in oltre 1200 copie, e contribu\u00ec alla creazione di una fama underground per i Mourning Beloveth, che nel 1999 furono di supporto ai Cathedral nel loro tour irlandese.\nIl debut album, \"Dust\", uscito nel 2001 per Br\u00f2n Records, fu accolto con entusiasmo dalla stampa inglese, anche se i Mourning Beloveth rimanevano una realt\u00e0 locale. Il tour irlandese a supporto dei Cradle of Filth, ma soprattutto la pubblicazione, nel 2002, del secondo full-length, dal titolo \"The Sullen Sulcus\", permise alla band di andare in tour prima in Europa (febbraio 2003, con Morgion e The Prophecy) e poi negli Stati Uniti (agosto 2003, con Morgion, The Prophecy e Orodruin\nIl loro terzo album \u00e8 \"A Murderous Circus\". \u00c8 stato pubblicato verso la fine di marzo del 2005. Un'edizione limitata contiene due bonus track e 4 live registrati a Vera, Groningen. L'album contiene cinque canzoni per un totale di 75 minuti.\nNel novembre del 2006 \u00e8 stato annunciato che Adrian ha lasciato la band (a causa di un trasloco in Spagna) e venne rimpiazzato da Brendan Roche."}
{"id": "2163921", "revid": "115074134", "url": "https://it.wikipedia.org/wiki?curid=2163921", "title": "Giugno la falce in pugno", "text": "Giugno la falce in pugno \u00e8 un proverbio a sfondo laico, dato che si occupa delle abitudini indotte dalle esigenze dell'agricoltura, considerando che giugno \u00e8 il mese delle messi.\nSignificato.\nIl proverbio ricorda che questo pu\u00f2 essere il mese della mietitura, che per\u00f2 potrebbe avvenire anche all'inizio di luglio, a seconda del clima e della latitudine. Il grano va anche battuto, quindi il lavoro per il contadino si conclude nell'aia.\nIl proverbio ricorda inoltre che il tempo pu\u00f2 impedire al grano di maturare e restare quindi un po' avvizzito. Anche il contadino, dal canto suo, non deve avere fretta di segare il grano.\nDiffusione.\nIl proverbio, nella variante \"Giugno, la falce in pugno; se non \u00e8 in pugno bene, luglio ne viene\", \u00e8 segnalato in letteratura, con riferimento alla diffusione in Toscana, secondo Gino Capponi gi\u00e0 nel 1853 e nel 1858. Una variante parzialmente diversa, \"Giugno, la falce in pugno; se non \u00e8 in pugno bene, luglio sen viene\", \u00e8 segnalata nel 1857 fra i detti popolari del Veneto.\nVarianti regionali.\nIn letteratura si segnalano alcune varianti regionali: in lombardo si trovano due forme, \"\"De Z\u00f6gn la ranza 'n p\u00f6gn; se no l'\u00e8 be' n m\u00e0 l\u00f6i no 'l se fa spet\u00e0\", rintracciabile in un testo del 1858, e la pi\u00f9 stringata \"Giugn streng el pugn\", registrata nel 1857, mentre in siciliano si attesta la forma, parzialmente diversa da quella toscano-veneta, \"Giugnu, fauci 'n pugnu, si 'n pugnu nun po stari, torna maju a fischiari\", segnalata nel 1857 e riportata da Giuseppe Pitr\u00e8 nella \"Biblioteca delle tradizioni popolari siciliane\" del 1880 con la sola variante \"friscari\" al posto di \"fischiari\". Pitr\u00e8, tuttavia, riferisce di un'altra forma in lingua siciliana pi\u00f9 simile a quella toscano-veneta, indicandone la diffusione in Calabria: \"A giugnu, u 'ranu c' 'u pugnu; a giugnettu, u 'ranu \u00e8 nettu\"\"."}
{"id": "2163924", "revid": "1543377", "url": "https://it.wikipedia.org/wiki?curid=2163924", "title": "Superleague Formula 2009", "text": "La stagione 2009 della Superleague Formula \u00e8 stato il secondo campionato organizzato dalla Superleague Formula, \u00e8 iniziato il 28 giugno ed \u00e8 terminato l'8 novembre.\nCalendario.\nGare e risultati.\nNOTA - Gara 2 parte con la griglia inversa rispetto ai risultati di Gara 1."}
{"id": "2163925", "revid": "1565034", "url": "https://it.wikipedia.org/wiki?curid=2163925", "title": "Carlos Osoro Sierra", "text": "Biografia.\nStudia al seminario per le vocazioni adulte \"Colegio Mayor El Salvador\" di Salamanca e viene ordinato sacerdote il 29 luglio 1973.\n\u00c8 direttore di vari uffici pastorali della diocesi di Santander, delegato episcopale per le vocazioni e i seminari, vicario generale e rettore del seminario diocesano.\nMinistero episcopale e cardinalato.\nIl 27 dicembre 1996 \u00e8 nominato vescovo di Orense e consacrato il 22 febbraio 1997 dal nunzio apostolico in Spagna e Andorra Lajos Kada, co-consacranti Juli\u00e1n Barrio Barrio, arcivescovo di Santiago de Compostela, e Jos\u00e9 Di\u00e9guez Reboredo, vescovo di Tui-Vigo.\nIl 7 gennaio 2002 \u00e8 nominato arcivescovo di Oviedo ed il successivo 29 giugno riceve il pallio dalle mani di papa Giovanni Paolo II.\nL'8 gennaio 2009 \u00e8 nominato arcivescovo di Valencia; sostituisce il cardinale Agust\u00edn Garc\u00eda-Gasco Vicente, dimessosi per raggiunti limiti di et\u00e0.\nIl 28 agosto 2014 \u00e8 nominato arcivescovo di Madrid; sostituisce il cardinale Antonio Mar\u00eda Rouco Varela, dimessosi per raggiunti limiti di et\u00e0; gli succede alla cattedra di Valencia il cardinale Antonio Ca\u00f1izares Llovera, fino a quel momento prefetto della Congregazione per il culto divino e la disciplina dei sacramenti.\nDal 9 giugno 2016 ricopre anche l'ufficio di ordinario per i fedeli di rito orientale in Spagna.\nIl 9 ottobre 2016 papa Francesco ne annuncia la creazione a cardinale nel concistoro del 19 novembre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nStemma e motto.\nBlasonatura.\n\"D'azzurro, allo scaglione d'oro caricato di 3 tortelli di verde; in punta, alle 8 spighe d'oro sormontate da una stella a 8 raggi d'argento; al capo ondato, di rosso, alla barca sormontata da un \"chrismon\" e affiancata, a destra, dal Santo Calice di Valencia, e a sinistra dalla Croce degli Angeli adorata da 2 angeli inginocchiati, il tutto d'oro.\"\nInterpretazione.\nNello scudo del cardinale Osoro Sierra sono presenti:"}
{"id": "2163927", "revid": "287204", "url": "https://it.wikipedia.org/wiki?curid=2163927", "title": "Andrej Rutar", "text": "Carriera.\nCon la Nazionale Under-21 di calcio a 5 della Slovenia ha partecipato al Campionato europeo 2008, nel quale la selezione balcanica \u00e8 stata eliminata al primo turno."}
{"id": "2163928", "revid": "767487", "url": "https://it.wikipedia.org/wiki?curid=2163928", "title": "Henri Patin", "text": "Biografia.\nProfessore alla Sorbona nel 1833 di poesia latina.\nFu bibliotecario del palazzo di Versailles nel 1849.\nPubblic\u00f2 numerosi studi sulle letterature classiche e, in modo particolare gli \"studi sui tragici greci\" (1841-1843).\nEletto membro nel 1842, nominato poi segretario nel 1871 dell'Accademia di Francia."}
{"id": "2163931", "revid": "767487", "url": "https://it.wikipedia.org/wiki?curid=2163931", "title": "Danijel Panti\u010d", "text": "Carriera.\nSchierato come ala, si mette in luce con la formazione del , meritando la convocazione nella Nazionale Under-21 di calcio a 5 della Slovenia con cui nel 2008 partecipa al campionato europeo di categoria."}
{"id": "2163932", "revid": "287204", "url": "https://it.wikipedia.org/wiki?curid=2163932", "title": "Domen Fratina", "text": "Carriera.\nCresciuto nel settore giovanile del , con cui debutta anche in prima squadra, nel 2010 passa quindi al calcio a 5 accordandosi con il Kobarid. Ha fatto parte della Nazionale Under-21 di calcio a 5 della Slovenia che, nel 2008, giunse fino alla fase finale dello Campionato europeo Under-21."}
{"id": "2163936", "revid": "287204", "url": "https://it.wikipedia.org/wiki?curid=2163936", "title": "Alja\u017e Laharnar", "text": "Carriera.\nAll'inizio della carriera ha fatto parte, senza mai debuttare, della Nazionale Under-21 di calcio a 5 della Slovenia dalla quale \u00e8 stato convocato per il Campionato europeo 2008."}
{"id": "2163943", "revid": "666668", "url": "https://it.wikipedia.org/wiki?curid=2163943", "title": "Kristjan \u010cujec", "text": "Carriera.\nUtilizzato prevalentemente come laterale offensivo o pivot, inizia in patria nelle file del Puntar, meritando la convocazione nella Nazionale Under-21 di calcio a 5 della Slovenia giunta alla fase finale del campionato europeo di categoria, eliminata al primo turno.\nDopo una positiva stagione nel PesaroFano condita da 25 marcature, nell'estate del 2013 si trasferisce alla New Team, raggiungendo il connazionale Rok Mordej. Le positive prestazioni fornite dal giocatore durante il campionato Europeo (tanto da farlo inserire nella formazione ideale del torneo stilata dal Gruppo Tecnico della UEFA) convincono la formazione azera dell'Araz Nax\u00e7ivan a prelevarlo in prestito il 10 marzo 2014 per disputare la final four della Coppa UEFA. Terminato il prestito rientra in Italia trasferendosi all'Asti. Con la compagine neroarancio vincera' una coccarda e una winter cup,ma sfumato il triplete il gigante sloveno il 20 luglio 2015 firma con la Luparense dove rimane solamente per alcuni mesi, trasferendosi in dicembre al Nacional Zagabria."}
{"id": "2163945", "revid": "287204", "url": "https://it.wikipedia.org/wiki?curid=2163945", "title": "Gaj Rosi\u010d", "text": "Carriera.\nCresciuto nel , nel 2008 \u00e8 inserito tra i convocati della Nazionale Under-21 di calcio a 5 della Slovenia per il Campionato europeo Under-21. Nell'estate del 2010 si trasferisce al , con cui gioca per un biennio prima di fare ritorno al Puntar. Nell'estate del 2013 si accorda con i portoghesi dell', debuttando nella Primera divis\u00e3o. Un infortunio al ginocchio e la volont\u00e0 di concludere gli studi universitari costringono Rosi\u010d a sospendere l'attivit\u00e0 agonistica."}
{"id": "2163947", "revid": "1543377", "url": "https://it.wikipedia.org/wiki?curid=2163947", "title": "Nazionale di pallacanestro dell'Ucraina", "text": "La nazionale di pallacanestro dell'Ucraina, selezione dei migliori giocatori di pallacanestro di nazionalit\u00e0 ucraina. Nelle competizioni internazionali di pallacanestro organizzate dalla FIBA ed \u00e8 gestita dalla Federazione cestistica dell'Ucraina.\nStoria.\nNazionale Unione Sovietica (1946-1991).\nNel periodo compreso tra il 1946 ed il 1991, i cestisti ucraini hanno fatto parte della Nazionale di pallacanestro dell'Unione Sovietica.\nSquadra Unificata (1992).\nNel 1992 \u00e8 stata inclusa nella Squadra Unificata, sotto le cui insegne ha partecipato alla Olimpiade di Barcellona.\nNazionale ucraina (dal 1992).\nLa nazionale ucraina partecipa alle competizioni FIBA dal 1992, dopo che il paese \u00e8 diventato indipendente dall'Unione Sovietica.\nHa preso parte quattro volte alla fase finale dell'Eurobasket non andando mai oltre il tredicesimo posto.\nHa preso parte una volta ai mondiali, chiudendo 18\u00ba nel 2014.\nNon \u00e8 mai stata presente alle olimpiadi."}
{"id": "2163949", "revid": "92723", "url": "https://it.wikipedia.org/wiki?curid=2163949", "title": "N'dalatando", "text": "N'dalatando \u00e8 una citt\u00e0 dell'Angola, capoluogo della provincia di Cuanza Norte, con una popolazione di circa 45.295 abitanti. \nAmministrativamente \u00e8 uno dei 36 comuni (\"comunas\") della provincia ed appartiene al municipio di Cazengo.\n\u00c8 sede vescovile cattolica."}
{"id": "2163953", "revid": "282412", "url": "https://it.wikipedia.org/wiki?curid=2163953", "title": "Petrus van Mastricht", "text": ""}
{"id": "2163955", "revid": "113150887", "url": "https://it.wikipedia.org/wiki?curid=2163955", "title": "Mauro, Sergio e Pantaleone", "text": "Santi Mauro, Sergio e Pantaleone, o Pantaleo, (Betlemme... - Bisceglie, 27 luglio 117) sono venerati dalla Chiesa cattolica come martiri, patroni della citt\u00e0 di Bisceglie (BT), in Puglia, nella quale subirono il martirio al tempo dell'imperatore Traiano.\nLeggenda.\nUn racconto attendibile parla di Mauro, nato a Betlemme e convertito al Cristianesimo forse in seguito alle prediche degli apostoli, pervenne in Puglia nell'anno 51 con l'intenzione di predicare il Vangelo nei luoghi ancora pagani; la tradizione vuole che venne consacrato primo vescovo di Bisceglie, presso Bari, dall'apostolo Pietro, sebbene la presenza di quest'ultimo nell'Italia Meridionale sembra non essere certa.\nUn giorno, mentre faceva una delle omelie nella sua citt\u00e0 episcopale, Mauro venne ascoltato da due alti funzionari dell'imperatore Traiano (98-117): Sergio, governatore della citt\u00e0 e Pantaleone, ufficiale delle guardie. Colpiti dalle parole del vescovo, entrambi si convertirono e vennero battezzati, divenendo i suoi pi\u00f9 intimi collaboratori.\nNel frattempo, il proconsole romano di Venosa, avvertito della conversione dei suoi funzionari, ordin\u00f2 l'arresto del vescovo e di Sergio e Pantaleone; una volta che essi rifiutarono di abiurare, vennero gettati in una tetra prigione dove rimasero per dieci anni. Il 27 luglio 117, il proconsole li condann\u00f2 a morte: Mauro venne decapitato, Sergio fu scarnificato e poi trafitto da una spada, mentre Pantaleone venne crocifisso e finito anch'esso con una pugnalata.\nDopo la loro morte, i corpi vennero gettati in pasto alle fiere le quali, bench\u00e9 affamate, rifiutarono di divorarli. Fu cos\u00ec una cristiana del posto, Tecla de Fabis, a raccoglierli amorevolmente e a seppellirli a Sagina, dove fece costruire un sepolcro e un altare dedicati a Sergio, forse suo parente."}
{"id": "2163964", "revid": "438678", "url": "https://it.wikipedia.org/wiki?curid=2163964", "title": "La spada e la rosa", "text": "La spada e la rosa (\"The Sword and the Rose\") \u00e8 un film di ambientazione storica del 1953, tratto dal romanzo \"When Knighthood Was in Flower\" di Charles Major prodotto dalla Walt Disney Pictures e diretto dal regista Ken Annakin.\nTrama.\nInnamorata di Charles Brandon, Maria Tudor viene costretta per ragioni politiche al matrimonio con il re di Francia, Luigi XII. Cercando di sottrarsi all'imposizione di suo fratello, il re Enrico VIII, Maria fugge con Brandon, ma i due innamorati vengono catturati. La principessa, allora, cede alla volont\u00e0 del re ma solo a condizione di poter scegliere un suo eventuale secondo marito. Luigi, anziano e malato, muore poco tempo dopo. Maria, allora, ricorda la sua promessa al fratello. Bench\u00e9 sia stata richiesta in moglie da Francesco I, Enrico decide di onorare il patto concordato con la sorella e benedice la coppia.\nDifferenti versioni.\nIl romanzo di Charles Major, pubblicato nel 1898, venne adattato per lo schermo in differenti versioni:"}
{"id": "2163969", "revid": "767487", "url": "https://it.wikipedia.org/wiki?curid=2163969", "title": "Lo sparviero del mare", "text": "Lo sparviero del mare (\"The Sea Hawk\") \u00e8 un film del 1940, diretto da Michael Curtiz e tratto dall'omonimo romanzo (1915) di Rafael Sabatini.\nTrama.\nIspirato alla storia di Sir Francis Drake, il film narra delle avventure per mare di un corsaro inglese di nome Geoffrey Thorpe che serve la corona inglese attaccando le navi spagnole.\nGeoffrey Thorpe \u00e8 un corsaro al servizio della Regina d'Inghilterra, e per conto di quest'ultima attacca e depreda bastimenti soprattutto spagnoli. In uno dei suoi arrembaggi cattura una nave con a bordo l'Ambasciatore di Spagna e sua nipote Donna Maria. Thorpe si innamora a prima vista della fanciulla, ma questa lo respinge nei primi momenti, ma poi subisce il fascino dell'aitante corsaro e se ne innamora, senza darne a vedere n\u00e9 a suo zio Ambasciatore, n\u00e9 tantomeno a Thorpe stesso.\nIl Primo Ministro inglese Lord Wolfingham, in realt\u00e0 \u00e8 un doppiogiuochista ed in combutta con l'Ambasciatore spagnolo progetta di far invadere l'Inghilterra da parte della Spagna, per essere posto sul trono al posto della Regina legittima.\nNel frattempo, Thorpe e la Regina progettano in gran segreto di tagliare le fonti economiche della Spagna, derubando l'oro spagnolo che proviene dal nuovo continente, e pianifica una rapida azione a Panama.\nIl duo Wolfingham-Ambasciatore spagnolo vengono a conoscenza del suddetto piano, e pianificano una trappola per Thorpe. Anche Donna Maria viene a conoscenza della trappola e tenta di avvertire il corsaro di cui \u00e8 innamorata, ma quest'ultimo \u00e8 gi\u00e0 salpato da Dover in direzione Panama.\nGiunto nel paese centroamericano, Thorpe si impossessa con troppa facilit\u00e0 dell'oro spagnolo e difatti, da l\u00ec a poco sar\u00e0 attaccato da un intero battaglione spagnolo che decimer\u00e0 il suo equipaggio. Thorpe \u00e8 catturato, processato in Spagna e condannato a vita ai remi di una galea spagnola.\nDurante un attracco a Cadice, Thorpe organizza una rivolta, si impossessa della nave e delle prove del tradimento del Primo Ministro inglese e fa vela verso l'Inghilterra.\nAl suo arrivo, si incontra di nuovo con Donna Maria, i due finalmente si dichiarano il loro reciproco amore.\nGiunto al palazzo reale, Lord Wolfingham tenta con tutti i modi di impedire a Thorpe di incontrare la Regina, consapevole che egli ha le prove del suo tradimento. In un epico e finale duello alla spada, Thorpe uccider\u00e0 il Ministro traditore, rivelando alla Regina il bieco inganno.\nFinale con Thorpe che viene nominato Baronetto dalla Regina, e quest'ultima che finalmente si convince ad approntare una flotta per contrastare le mire espansionistiche della Spagna.\nMusica.\nLa bellissima musica orchestrale \u00e8 stata composta da Erich Wolfgang Korngold. Nel 1972 una suite tratta dalla partitura venne incisa da Charles Gerhardt (direttore d'orchestra) con la National Philharmonic Orchestra e inserita in un LP intitolato \"The Sea Hawk - The Classic Film Scores of Erich Wolfgang Korngold\", prodotto dal figlio del compositore George Korngold. Sono seguite altre registrazione di ampie selezioni della musica, finch\u00e9, nel 2007 \u00e8 uscita la registrazione della partitura completa, in doppio CD. John W. Morgan ha ricostruito meticolosamente ogni singola nota e William T. Stromberg l'ha registrata con la Moscow Symphony Orchestra and Chorus.\nL'edizione italiana.\nL'edizione italiana fu approntata negli Stati Uniti, e per le voci italiane dei protagonisti vennero utilizzati doppiatori italo-americani."}
{"id": "2163972", "revid": "767487", "url": "https://it.wikipedia.org/wiki?curid=2163972", "title": "San Juan (Batangas)", "text": "San Juan \u00e8 una municipalit\u00e0 di Prima classe delle Filippine, situata nella Provincia di Batangas, nella Regione del CALABARZON.\nSan Juan \u00e8 formata da 42 baranggay:"}
{"id": "2163976", "revid": "287204", "url": "https://it.wikipedia.org/wiki?curid=2163976", "title": "Campionato Italiano Supermoto 2009", "text": "Nel 2009 il Campionato Italiano Supermoto vede la novit\u00e0 della classifica internazionale a classi miste, ossia piloti della S1 e S2 (stranieri compresi) corrono insieme per una classifica indipendente da quelle dell'italiano S1/S2.\nIl calendario presentato prevedeva 6 prove ma l'ultima, che sarebbe dovuta essere disputata in settembre, \u00e8 stata annullata per protesta"}
{"id": "2163978", "revid": "253269", "url": "https://it.wikipedia.org/wiki?curid=2163978", "title": "Courtney Gains", "text": "Carriera.\nPrima di seguire la carriera da attore, Gains ha fatto parte di un gruppo musicale, i \"Phish\", con il quale si \u00e8 esibito in concerto una sola volta. Dopo questa esperienza ha pubblicato un album da solista, senza riscuotere il successo sperato.\nCourtney debutta nel mondo del cinema e della televisione verso la met\u00e0 degli anni ottanta. Esordisce in \"Grano rosso sangue\", film tratto dall'omonimo racconto di Stephen King in un ruolo di medio spessore.\nNello stesso periodo interpreta Mark Dixon nel cult movie \"Ritorno al futuro\", e procede la carriera in interpretazioni per film TV e direct-to-video come \"Ratboy\", \"I ribelli della notte\" e \"L'ammiratore segreto\"."}
{"id": "2163979", "revid": "767487", "url": "https://it.wikipedia.org/wiki?curid=2163979", "title": "Frankford (Delaware)", "text": "Frankford \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 714 abitanti. Appartiene all'area micropolitana di Seaford.\nStoria.\nSituata sulla U.S. Route 113, Frankford venne fondata nel 1808 e divenne comune del 1937. Il primo nome dell'insediamento fu \"Frankford Village\" nel 1848, quando fu aperto il primo ufficio postale. Con l'arrivo della Pennsylvania Railroad vennero costruiti un hotel, negozi commerciali, ma anche un piccolo teatro.\nGeografia fisica.\nSecondo i rilevamenti dello United States Census Bureau, la citt\u00e0 di Frankford si estende su una superficie totale di 1,8 km\u00b2, tutti quanti occupati da terre.\nPopolazione.\nSecondo il censimento del 2000, a Frankford vivevano 714 persone, ed erano presenti 172 gruppi familiari. La densit\u00e0 di popolazione era di 714 ab./km\u00b2. Nel territorio comunale si trovavano 258 unit\u00e0 edificate. Per quanto riguarda la composizione etnica degli abitanti, il 45,24% era bianco, il 35,01% era afroamericano, il 2,94% era nativo, e lo 0,42% era asiatico. Il restante 16,38% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 20,73% degli abitanti.\nPer quanto riguarda la suddivisione della popolazione in fasce d'et\u00e0, il 32,5% era al di sotto dei 18, il 9,5% fra i 18 e i 24, il 25,4% fra i 25 e i 44, il 19,3% fra i 45 e i 64, mentre infine il 13,3% era al di sopra dei 65 anni di et\u00e0. L'et\u00e0 media della popolazione era di 31 anni. Per ogni 100 donne residenti vivevano 88,9 maschi."}
{"id": "2163980", "revid": "1529788", "url": "https://it.wikipedia.org/wiki?curid=2163980", "title": "Il dottor Kildare", "text": "Il dottor Kildare \u00e8 una serie televisiva statunitense realizzata dal 1961 al 1966.\nLa storia prende spunto dagli scritti di Max Brand.\nTrama.\nIl dottor James Kildare \u00e8 un medico che lavora al Blair General Hospital di New York coadiuvato dal suo collega, il dottor Leonard Gillespie.\nEpisodi.\nLe prime quattro stagioni sono state trasmesse in bianco e nero mentre la quinta a colori."}
{"id": "2163984", "revid": "697352", "url": "https://it.wikipedia.org/wiki?curid=2163984", "title": "Alien (disambigua)", "text": ""}
{"id": "2163985", "revid": "380654", "url": "https://it.wikipedia.org/wiki?curid=2163985", "title": "Rasputin - Il demone nero", "text": "Rasputin - Il demone nero (\"Rasputin: Dark Servant of Destiny\") \u00e8 un film per la televisione del 1996 diretto da Uli Edel.\nIn Italia il film ha avuto una distribuzione in home video e sulle reti satellitari televisive.\nTrama.\nGrigorij Rasputin \u00e8 un monaco russo che si \u00e8 insediato alla corte dello zar Nicola II di Russia entrando nelle grazie della famiglia reale. Rasputin si reca a San Pietroburgo dopo aver affermato di aver visto avvenire parecchi miracoli e di aver avuto una visione della Vergine Maria. Durante quest'affermazione (che avviene in una chiesa durante una messa), i fedeli e il prete stesso gli credono e, grazie al suo incredibile fascino e capacit\u00e0 di persuasione quasi ipnotica, viene considerato quasi come un beato vivente.\nIl suo spiccato magnetismo nel presentare le sue affermazioni gli vale un invito al Palazzo Reale al cospetto della Zarina Alessandra. Quest'ultima viene a sapere di lui dal prete dal quale si reca e lo fa chiamare perch\u00e9 potrebbe aiutare (con la sua presunta \"unzione miracolosa\") il figlio Aleksej che soffre di emofilia. Durante questa prima udienza al capezzale del bambino, Rasputin riesce a tranquillizzare il piccolo e a fargli sparire il gonfiore ed il dolore ad una gamba che lo costringeva a letto da parecchi mesi.\nIl giorno dopo questo episodio, Aleksej si alza dal letto non presentando pi\u00f9 i segni lividi che lo avevano costretto a star fermo. La Zarina si convince quindi che Rasputin \u00e8 un messaggero di Dio e decide di affidare a lui la completa cura del piccolo anche se alcuni informatori dello Zar Nicola II le dicono in pi\u00f9 di un'occasione che il monaco non \u00e8 quel santo che sembra. Egli infatti passa la sua vita ad ubriacarsi e a passare da una donna di strada all'altra.\nQuesto attaccamento della Zarina verso Rasputin diventer\u00e0 deleterio per il futuro della Russia nonostante lo Zar provi pi\u00f9 volte ad allontanarlo dalla corte. Un gruppo di ultra-monarchici organizza una trappola per il monaco decidendo che l'unico modo per allontanarlo dalla corte \u00e8 ucciderlo. Rasputin durante una serata in cui viene invitato a cena dal Principe Yusupov mangia dei dolci che erano stati precedentemente avvelenati con del cianuro ma con grande sorpresa del Principe il veleno non produce nessun effetto.\nQuesta reazione fa s\u00ec che, preso dal panico, il Principe e gli altri del gruppo monarchico gli sparino uccidendolo; poi gettano il suo corpo nelle acque gelide del fiume Moika.\nAnalisi del film.\nLa pellicola \u00e8 una romanzata versione del rapporto tra Rasputin e la Zarina Alessandra. L'interpretazione vale ad Alan Rickman un Emmy e un Golden Globe come attore protagonista."}
{"id": "2163986", "revid": "1958864", "url": "https://it.wikipedia.org/wiki?curid=2163986", "title": "Lycopodium", "text": "Il licopodio (Lycopodium) \u00e8 un genere di piante vascolari appartenente alla famiglia delle Lycopodiaceae.\nEtimologia.\nLa parola Lycopodium \u00e8 di derivazione greca, ed \u00e8 composta da \"lico\" (dal greco \"l\u00fdkos\" \"lupo\") e \"podio\" (dal greco \"po\u00fas\", \"pod\u00f3s\" \"piede\"), quindi significa \"piede di lupo\".\nMorfologia e caratteristiche generali.\nI licopodi sono delle piante perenni, sempreverdi a portamento strisciante. Le radici sono ramificate dicotomicamente. Le foglie hanno una disposizione a spirale e sono dotate di un'unica nervatura centrale (microfillo).\nGli sporofilli sono addensati in strobili posti al termine delle ramificazioni.\nA seconda delle specie gli strobili possono essere sessili o peduncolati. Gli sporangi sono simili (isosporia), a forma di sacchetto e si trovano sulla superficie superiore delle foglie in posizione \"ascellare\". La sporificazione avviene indicativamente fra luglio e settembre, ma pu\u00f2 variare con l'altitudine e la posizione geografica. Le spore sono trilete di colore giallo zolfo.\nLe spore del licopodio come possono rimanere vitali per molti anni e possono essere necessari fino a 7 anni per sviluppare un gametofito (o protallo). Questi a loro volta possono rimanere in vita da poche settimane fino a 10 anni o pi\u00f9. I protalli si sviluppano nel sottosuolo, hanno la forma di tubercoli biancastri delle dimensioni di circa 2\u00a0cm, e sono dotati di rizoidi filamentosi. I protalli sono monoici, pertanto contengono sia gli organi genitali maschili (anteridi) che gli organi femminili (archegoni). In condizioni normali la pianta raggiunge la sua maturit\u00e0 sessuale dopo circa 10-15 anni, e la durata della vita della pianta pu\u00f2 arrivare a circa 20 anni.\nCome si vede il meccanismo di riproduzione sessuale \u00e8 piuttosto lento. A questo meccanismo si affianca pertanto quello asessuale tramite la propagazione dei rami laterali o rizomi.\nDistribuzione e habitat.\nI licopodi sono ampiamente diffusi sulla terra, sia in zone temperate che nelle aree montane delle zone tropicali. Le singole Specie hanno areali pi\u00f9 contenuti e specifici.\nLe specie diffuse in Italia di cui si hanno notizie certe sono il \"Lycopodium annotinum\" e il \"Lycopodium clavatum\".\nIl loro habitat tipico \u00e8 costituito da pascoli, brughiere a mirtilli (vaccinieti), boschi, ad altitudini che variano fra i 100 e 2.500 metri.\nUsi.\nIl licopodio viene impiegato in omeopatia e in pirotecnica.\nSpecie.\nEsistono oltre 200 specie di \"Lycopodium\". Di seguito sono elencate alcune fra le pi\u00f9 note."}
{"id": "2163988", "revid": "729019", "url": "https://it.wikipedia.org/wiki?curid=2163988", "title": "San Luis (Batangas)", "text": "San Luis \u00e8 una municipalit\u00e0 di Quarta classe delle Filippine, situata nella Provincia di Batangas, nella Regione del CALABARZON.\nSan Luis \u00e8 formata da 26 baranggay:"}
{"id": "2163989", "revid": "713168", "url": "https://it.wikipedia.org/wiki?curid=2163989", "title": "Storia di Eboli", "text": "Il territorio e le vie di comunicazione naturali.\nEboli occupa uno degli estremi versanti meridionali dei Monti Picentini, immediatamente a ridosso della piana del Sele.\nNel corso dei secoli, l'estensione dell'abitato \u00e8 stata soggetta ad alcune oscillazioni, occupando inizialmente, dall'et\u00e0 del bronzo, la collina del Montedoro (posta a 600 metri a nord dell'abitato medievale che forma l'odierno centro storico) e sviluppandosi successivamente, almeno dall'et\u00e0 ellenistica, anche sul sito di questo.\nEboli, infatti, pur restando separata dal mare sin dall'et\u00e0 protostorica e soprattutto in et\u00e0 arcaica, quando il tratto costiero della piana del Sele appare controllato da Pontecagnano e Paestum, \u00e8 posta a controllo della parte pi\u00f9 interna di questa pianura e costituisce la naturale cerniera tra la costa e l'entroterra, essendo interessata da importanti itinerari naturali di comunicazione.\nOccorre individuare questi itinerari, avvertendo che anche se la loro importanza ed utilizzazione varia notevolmente a seconda delle diverse epoche storiche, essi rimangono uno dei fattori importanti per spiegare la lunga vitalit\u00e0 dell'insediamento.\nIl primo itinerario naturale porta all'Alto Sele, che risale in direzione nord fino alla Sella di Conza e di qui, attraverso il corso dell'Ofanto, alla pianura pugliese: \u00e8 questa una delle linee di comunicazione naturale pi\u00f9 agevoli tra Tirreno e Adriatico di tutta la catena appenninica.\nUn altro possibile itinerario naturale che investe la parte interna della piana del Sele \u00e8 quello tra la costa e il Vallo di Diano, tappa obbligata per le comunicazioni in direzione della Lucania interna e dello Ionio, nonch\u00e9 della Calabria.\nAll'altezza di Eboli, anzi, si biforcano due possibili varianti di percorso: una, attraverso il valico dello Scorzo (il latino \"Nares Lucaniae\"), costeggia a nord il massiccio degli Alburni, passa per Pertosa ed entra nel Vallo da Polla, costituendo l'itinerario che in epoca repubblicana sar\u00e0 ricalcato dalla Via Popilia; l'altra risale la vallata pianeggiante del Calore Lucano, s'inerpica verso il monte Pruno ed entra nel Vallo all'altezza di Sala Consilina. La costruzione della strada consolare Popilia ha fatto s\u00ec che la prima via fosse la pi\u00f9 battuta; per il periodo precedente la documentazione archeologica pare pi\u00f9 numerosa sulla seconda, ma la scarsit\u00e0 dei dati non autorizza scelte definitive.\nUn ultimo itinerario naturale, la cui importanza \u00e8 andata progressivamente diminuendo con l'affermarsi della superiorit\u00e0, dall'epoca romana in poi, di citt\u00e0 costiere come Salernum o quelle del Golfo di Napoli, pu\u00f2 forse aver giocato un ruolo non trascurabile nella penetrazione di elementi culturali pestani verso l'interno e resta comunque la via naturale pi\u00f9 semplice tra la piana del Sele e l'interno della Campania: la collina di Montedoro si apre con un facile passaggio alla valle del Tusciano, che culmina a met\u00e0 dei monti Picentini nel valico delle Croci di Acerno.\nQuesti itinerari non hanno mai fatto di Eboli il punto di partenza di importanti linee di penetrazione culturale ed economica, ma hanno reso il suo territorio un punto privilegiato nelle comunicazioni tra la costa e l'interno. Questa pare una connotazione fondamentale, del territorio ebolitano, altrettanto fondamentale quanto il suo assetto geomorfologico misto, in parte interessante montagne di percorribilit\u00e0 disagevole e scarsamente coltivabili, bastanti ad un'agricoltura di pura sussistenza o alla pastorizia, ma per lo pi\u00f9 ricadente in una fertilissima pianura alluvionale, il cui sfruttamento agricolo \u00e8 stato sempre alla base della prosperit\u00e0 del centro.\nLe scoperte archeologiche.\nLe prime testimonianze di rinvenimenti antichi risalgono agli anni 1829-1836 e si devono a due dotti ricercatori locali, Matta e Romano, che testimoniano delle loro numerose indagini compiute in varie contrade della cittadina - Olive della corte, Paterno, Crispi, S. Pietro alli Marmi - o nei suoi casali sparsi nel territorio limitrofo al nucleo urbano - Fontana delli fichi, Pezza delle Monache, Fili -.\nQueste notizie forniscono tutt'oggi la prima utile base per l'approccio archeologico con il sito, di cui vengono individuate le aree sepolcrali e l'acropoli cinta da mura.\nAi due studiosi il merito di aver riconosciuto e segnalato l'esistenza sulla collina di Montedoro di due tratti di \"mura massicce di poligonia costruzione\" cos\u00ec descritti: \"il primo \u00e8 circa trenta palmi lungo e sedici alto e forma una figura circolare (...) ventidue palmi pi\u00f9 sopra \u00e8 l'altro tratto, pi\u00f9 piccolo del primo per lunghezza e altezza\".\nGli stessi, attingendo al patrimonio di storia locale, informano che il sito fu spogliato nel 1640 di parte delle strutture, che vennero utilizzate per \"lastricare\" l'attuale centro storico; quest'atto segn\u00f2 l'inizio di un'opera di saccheggio che ha fatto del luogo una cava per pietre da costruzione fino ad epoche molto recenti.\nNel 1887 il Colonna individua un'altra area di necropoli sulla collina di S. Antonio: da questa data in poi, non si ha notizia di nuove scoperte fino al secondo dopoguerra del nostro secolo, quando l'opera ricognitiva di alcuni studiosi locali (agevolata anche dai numerosi cantieri aperti nella zona di nuova espansione) riaccende l'interesse per il pregevole patrimonio archeologico della cittadina.\nTuttavia, l'inizio di scavi sistematici avviene solo a partire dai tardi anni sessanta e, a parte alcuni sporadici interventi nelle necropoli site nella parte bassa dell'abitato attuale, consiste nell'indagine sul sepolcreto eneolitico in localit\u00e0 Madonna della Catena effettuata dal d'Agostino. A questo studioso e al Gastaldi si lega, almeno fino al 1976, la maggior parte dell'attivit\u00e0 di ricerca archeologica in Eboli.\nDalle prime scoperte del Matta e del Romano, agli scavi occasionali e pianificati degli ultimi trent'anni, si recupera un primo quadro archeologico abbastanza articolato, che pu\u00f2 esserci d'aiuto nella comprensione dei modi in cui si \u00e8 sviluppato il centro in epoca antica ed \u00e8 relativo a tutta la documentazione raccolta sul sito in pi\u00f9 di due secoli di scoperte, desunta dagli studi della Cipriani. La lettura della tavola avviene attraverso la consultazione dei simboli e dei colori riportati su ciascun sito di scavo ed il loro successivo raffronto con la tabella sottostante dove, a griglia, sono associati ai simboli il tipo e i materiali dei reperti, ai colori le epoche a cui questi vengono fatti risalire.\nDai dati esposti si ricava che la collina del Montedoro rappresenta il luogo originario dell'insediamento o comunque il polo principale di aggregazione del sito, rivestendone verosimilmente fino all'epoca romana le funzioni di centro religioso e politico.\nGli altri rilievi ai suoi piedi e la pianura sottostante sono destinate, dal IX secolo a.C. all'et\u00e0 romana, alla sepoltura dei defunti, invece le prime significative strutture di abitato rinvenute risalgono all'et\u00e0 ellenistica (III-II secolo a.C.) presso SS. Cosma e Damiano e S. Antonio. La loro posizione fa supporre uno sviluppo dell'abitato verso il basso, probabilmente sul sito del Centro Storico medievale. Con questa dislocazione le strutture abitative invadono, modificandone bruscamente le funzioni, alcune aree tradizionalmente adibite a sepolcreti.\nDai Greci ai Romani.\nL'influenza degli Etruschi raggiungeva le rive occidentali del Tusciano, senza interferire in modo appariscente con gli interessi dei Greci attestati alla foce del fiume Sele e sui versanti rivolti verso la piana. Sia gli Etruschi che i Greci commerciavano attivamente con le popolazioni indigene. Poi l'influsso etrusco regred\u00ec, mentre aumentava quello greco, per l'accresciuta potenza di Elea e soprattutto di Poseidonia che, nel corso del V secolo a.C., esercit\u00f2 la sua forza d'attrazione centripeta sulle genti dei territori interni, gravitanti economicamente sulla piana del Sele. Verso la fine dello stesso secolo, Eboli e Poseidonia subirono l'occupazione dei Lucani.\nPer i primi secoli della espansione della potenza di Roma, quasi nulla sappiamo circa le relazioni intessute con i Romani, mentre per quanto riguarda l'assetto urbanistico gli scavi condotti nelle localit\u00e0 Fantone, Boscariello, Olive della Corte, Crispi, Paterno, S. Giovanni, S. Sofia, S. Maria del Carmine, S. Maria del Castello, Borgo, Paradiso hanno sempre dato felice risultato e fanno ritenere che il territorio ebolitano fosse punteggiato da una serie di casali, in numero di trenta, sparsi per le colline e nella pianura.\nL'area dei SS. Cosma e Damiano ospita in questo periodo un quartiere artigianale dotato di un complesso di fornaci ben conservate. L'archeologo Maurin, che ha condotto gli scavi, ritiene che due servissero per la cottura di terrecotte architettoniche e di statuette, ed una terza, pi\u00f9 grande, per la preparazione dei laterizi. La funzione artigianale dell'area continuer\u00e0 anche nel secolo successivo con l'impianto di un'officina di fonditore di metalli, mentre al Paterno sono stati rinvenuti i resti di una costruzione (villa rustica o, per lo meno, rilevante luogo di ristoro).\nNessuno storico l'annovera nell'elenco delle citt\u00e0 della Campania punite dai Romani (tra le altre troviamo segnata la vicina Picentia) per essersi alleate ad Annibale durante la seconda guerra punica (216 a.C.), o dopo la guerra sociale (90 a.C.), pur essendo allora la Campania quasi tutta contro Roma, compresi di nuovo i Picentini, dei quali fu per sempre distrutta la citt\u00e0.\nLa discesa a valle dell'abitato non comporta comunque l'abbandono del Montedoro. Nella parte meridionale del pianoro dove nella prima et\u00e0 imperiale si impianter\u00e0 un edificio sacro con ambienti pavimentati in terracotta, negli anni cinquanta fu recuperata parte di una stipe: una fossa in cui venivano scaricati gli oggetti votivi eccessivi e ingombranti, ma da conservarsi perch\u00e9 considerati di propriet\u00e0 del dio. Lo scavo fu incompleto e senza controllo scientifico, per cui la documentazione che ne resta \u00e8 insufficiente; dai pochi dati in nostro possesso emerge tuttavia con chiarezza il quadro di un santuario romano medio-repubblicano, con la presenza di votivi anatomici, soprattutto arti e dita, ennesima attestazione di un modello di culto salutare che accompagna la colonizzazione romana e si collega, caso dopo caso, alla venerazione di svariate divinit\u00e0.\nEboli viene a trovarsi sull'asse di penetrazione verso la Lucania e il Bruzio, che taglia fuori Paestum e che i Romani adottano come preferenziale nella creazione della successiva strada consolare Popilia o Regio-Capuam o Annia. Infatti, anche se questa \u00e8 datata nella seconda met\u00e0 del II secolo a.C., non si pu\u00f2 escludere che il suo percorso venisse sfruttato anche prima.\nLa presenza di questo itinerario, lungo 132 miglia e che apre a Roma il sud per la conquista militare-politica, potrebbe spiegare la romanizzazione del sito di Eboli anche indipendentemente dalla colonia latina di Paestum. In ogni caso sono emerse tracce concrete ad Eboli di una strada lastricata che potrebbe identificarsi con la Popilia, a sud-est, lungo la congiunzione tra le colline e la pianura, non lontano dalla Statale 19 delle Calabrie, che a grandi linee ripercorre l'antica consolare. Tale scoperta ripropone il problema del percorso della Popilia in rapporto al centro antico di Eboli, se cio\u00e8 lo attraversasse provenendo da monte, come ha sostenuto Werner Johannowsky, o se ne interessasse il territorio costeggiando il fondo valle, com'\u00e8 opinione del d'Agostino.\nChe Eboli fosse poi diventata Municipium romano \u00e8 provato da un'iscrizione risalente al periodo imperiale, precisamente al 183 d.C. quando era imperatore Commodo e duumviri Caio Stlaccio Valente e Gneo Brinnio Steiano, scoperta nel 1903 e incastrata nel campanile della chiesa di S. Maria ad Intra. Vi si legge che la Corporazione dei dendrofori e dei fabri di Ebur(um) eresse una statua a Tito Flavio Silvano, dell'aristocrazia senatoria. Evidentemente costui aveva i suoi latifondi, rappresentati da boschi, nel territorio ebolitano, come si desume dal cognome Silvano e dall'offerta del monumento, fatta da boscaioli e da muratori. Ma si rimanda ad altre pi\u00f9 specifiche trattazioni sull'argomento per ulteriori approfondimenti.\nNei secoli del tardo impero romano i pi\u00f9 importanti flussi commerciali della penisola si spostarono sempre pi\u00f9 verso oriente e settentrione, per cui Eboli e Paestum vennero a trovarsi in una posizione sempre pi\u00f9 marginale.\nIntanto la crisi economica e demografica di quel periodo si accompagn\u00f2 all'estendersi dell'economia latifondistica fondata sulla pastorizia e sull'allevamento del bestiame. Si verific\u00f2, inoltre l'impaludamento della parte bassa del Sele, perch\u00e9 le popolazioni non erano pi\u00f9 in grado di impedirla, come avevano invece fatto i Romani nei secoli precedenti.\nL'alto Medioevo e i Longobardi.\nIl primo documento cartaceo che cita la citt\u00e0 \u00e8 dell'anno 869. In esso si parla di Gariperga, moglie di Ermenando e figlia di Gariperto, entrambi Servi di Palazzo. La longobarda passa al servizio di Landelaica, moglie del principe salernitano Guaiferio, insieme con i suoi quattro figli maschi e le tre femmine, pi\u00f9 i servi e le ancelle.\nL'avvenimento ha interesse storico e archeologico: il Servo di Palazzo non si confronta con la concezione schiavistica del mondo romano o con quella, pi\u00f9 blanda, bassomedievale, di uomo al servizio personale di qualcuno; egli era piuttosto un funzionario del Principato Salernitano il cui compito consisteva nella partecipazione all'impostazione dell'andamento sociopolitico del centro, come appartenente alla categoria di amministratori, i ministeriales \".\nIl palatium sede del potere ad Eboli, nel periodo longobardo doveva sussistere o sulla collina dove poi si fonder\u00e0 il castello normanno, oppure sulla collina dove sorger\u00e0 il complesso conventuale di San Francesco, oppure ancora in un punto posto tra la due.\nIn ogni caso, lungo la \"via G. Genovese\", verso nord, fino all'angolo di \"via A. Vacca\" si pu\u00f2 osservare la presenza di un muro in conci di pietra squadrata commista a laterizi, che offre molteplici analogie con costruzioni longobarde come la cinta di Benevento o i muri del castello di Salerno.\nIl sito ricever\u00e0, tuttavia, la sua specificazione urbanistica soltanto nel 1047, quando la comitissa Urania, offre alcune terre \"foris castello Evoli illorum comitato\" (al di fuori della citt\u00e0 fortificata di Eboli che \u00e8 loro contea) alla chiesa di S. Nicola di Gallocanta di Vietri sul Mare; tra i confini delle propriet\u00e0, un posto chiamato \"li Barbuti\": con questo documento la citt\u00e0 viene indicata per la prima volta come castellum.\nDopo le distruzioni della seconda Guerra Mondiale, uno studio approfondito e documentato \u00e8 stato affrontato da Padre Giuseppe Bergamo su \"Le Chiese e i Monasteri di Eboli tra il Mille e il Milletrecento\". In quest'opera, le chiese della citt\u00e0, preesistenti al periodo normanno, vengono elencate sulla base delle notizie riportate dal Codex Diplomaticus Cavensis e da documenti inediti, sempre della Badia di Cava. Riportiamo del testo citato quanto pu\u00f2 contribuire ad integrare la nostra trattazione:\nI monaci basiliani.\nSul tramontare del IX secolo, si fondarono, nella Campania longobarda, molti monasteri basiliani - vengono cos\u00ec chiamati i primi seguaci di S. Basilio (330-379 d.C.), ma anche tutti i monaci cattolici di rito bizantino - non solo presso le grandi citt\u00e0 della costa, ma anche nell'entroterra.\nAnche ad Eboli, ben presto, dovettero giungere questi monaci, insieme a gruppi di laici, che si portarono numerosi nella nostra citt\u00e0 e vi rimasero stabili, come testimoniano la denominazione della parrocchia di S. Nicola de Graecis, detta appunto S. Nycola de Schola Graeca, la chiesa dei SS. Medici Cosma e Damiano, la chiesa e il monastero di S. Giovanni Gerosolimitano:\nDai Normanni agli Svevi.\nAll'apparire dei Normanni, Eboli si trasforma e sviluppandosi ampiamente si distacca da Campagna, sua antica antagonista. Da comitatus di modesto raggio d'azione, quale era stata fino ad allora, assume rilievo strategico nell'ambito dei territori a sud di Salerno, fino ai confini con la Lucania: su di essi Guglielmo (fratello di Roberto il Guiscardo) mette su una grande Contea, detta di Principato, che fra il 1082 e il 1090 va ad Emma de Ala, moglie di Rao Trincanotte e poi di Guimondo de Moulins. In mano dei discendenti di Emma \u00e8 fino al 1156 quando passa ad Enrico di Navarra, fratello della regina Margherita, vedova del re Guglielmo I. Eboli fu, dunque, la capitale di uno Stato considerevole che arrivava fino al Sele-Muro Lucano da una parte e a Satriano-Brienza-Marsico Nuovo dall'altra. In pi\u00f9 ottenne di aggiungere alle terre gi\u00e0 possedute il territorio che da Battipaglia va a Santa Maria La Nova. Pur perdendo tra il 1156 e il 1168 la funzione di centro burocratico, momentaneamente assorbito per ragioni politico-militari da Balvano, Eboli aument\u00f2 la sua incidenza operativa nell'ambito delle signorie locali che erano venute a formarsi alla met\u00e0 del XII secolo nel Regno con i suoi rappresentanti bene in forze dal punto di vista militare e finanziario e sostenuti anche da una non piccola comunit\u00e0 ebraica.\nNell'ambito del territorio ebolitano, ci vengono elencate dal Bergamo le seguenti cappelle rurali:\nPer quanto riguarda il centro urbano, la collina del Castello e l'altra di S. Francesco erano ormai state occupate, la prima dalla postazione militare e la seconda (e le relative strade d'accesso e di transito) da chiese/istituti religiosi di rito latino e greco, nonch\u00e9 da palazzi signorili e d'interesse collettivo. In merito alla restituzione filologica di quello che pu\u00f2 aver caratterizzato l'attivit\u00e0 edilizia del centro, relativamente a questo periodo, possono esserci d'aiuto le considerazioni del Natella:\n\"Per la zona del castello abbiamo qualche traccia in carte coeve o posteriori per delineare un disegno della recinzione urbana, dal castrum normanno (1090, 1135, 1167) ad una porta meridionale attestata nel 1090 (\"portam que de la terra dicitur\", all'ingresso di Eboli), all'inequivocabile titolo ecclesiastico della chiesa di S. Maria ad Intra. La cinta urbana doveva scendere in linea retta poco pi\u00f9 a lato del torrente Tufara [Elmice nelle carte dell'IGM], per giungere a S. Francesco. Di qua risaliva verso il Castello al lato occidentale sul percorso via Attrizzi - bivio via Maglione, con una tendenza che le superfetazioni edilizie non fanno pi\u00f9 riconoscere ma il cui riscontro tipologico \u00e8 offerto dal quartiere sotto il castello, che mostra ancora una forma in qualche modo circocentrica a ricordo di insediamenti antichi a mottes, gli sviluppi urbani saranno, nel Rinascimento, a NE, di nuovo verso il fiume, mentre un vero e proprio quartieramento barocco pare non ebbe mai vita\".\nCome poche altre citt\u00e0 della provincia, Eboli divenne una perfetta citt\u00e0 murata, chiusa, ricca di torri di cinta (soprattutto a S. Sofia e al Pendino).\nLe chiese \"cittadine\" di questo periodo sono state, dal Bergamo, cos\u00ec individuate:\nEboli non rimase a lungo fedele ai Normanni. Ai tempi delle lotte tra Tancredi d'Altavilla ed Enrico VI di Hohenstaufen, parteggi\u00f2 vigorosamente per gli Svevi, rivelando contemporaneamente l'importanza politica, economica e sociale che aveva ormai raggiunto. In effetti il passaggio daiNormanni agli Svevi fu acquisito con una mossa politica abile che tese a saldare le realt\u00e0 economiche in atto - attivit\u00e0 tessili, tintorie, grano, edilizia - ad una visione politica pi\u00f9 avanzata. Con gli Svevi il castello diviene luogo preminente (come poco dopo sar\u00e0 anche S. Francesco, tanto che i due episodi spiccheranno per sempre nell'iconografia storica del sito); con diploma imperiale nel 1219 Federico II riconosce Eboli in demanio regio sotto la sua protezione e la invita al Parlamento di Foggia nel marzo 1240, come quarta fra le citt\u00e0 della provincia (le altre erano Salerno, Amalfi e Policastro). Nella rinnovata stabilit\u00e0, si riscontra una marcata attivit\u00e0 edilizia: \u00e8 significativo che l'elenco delle fortezze da riparare del 1230-31 non la citi come detentrice di un castello ma addirittura - e ci\u00f2 si pone a conferma di quanto \u00e8 stato detto nei riguardi del castrum normanno in quanto episodio di ricetto militare - come luogo in cui si trovano delle domus domini imperatoris, le quali possunt reparari, vale a dire il castello, reso ricco palazzo imperiale, e un'altra domus nel contado, luogo di caccia e riposo, come \u00e8 noto da un registro del 1239. Certo, non troviamo in Eboli nessun monumento che possa avvicinarsi alla maestosit\u00e0 architettonica pugliese, ma i richiami siavvertono ugualmente.\nSul lato a nord - ovest della cinta del castello, verso S. Pietro, rimane un portale ad ogiva (all'apparenza finestra, ma sembrerebbe pi\u00f9 un ingresso secondario al castello dalla cinta, che risale al XIII secolo), con l'arco a filari di mattoni su due grossi conci; anche se il cotto \u00e8 poco frequente nell'architettura sveva maggiore. Pi\u00f9 avanti si parler\u00e0 delle tre mura di cinta del castello. Le torri quadrate portano agli angoli pietre sagomate e giustapposte, del genere dei castelli di Lagop\u00e8sole e Solofra, con saettiere semplici di uso normanno. Le torri cilindriche richiamano - sia quella a nord-ovest sulla cinta, sia l'altra immediatamente a ridosso della prima - la forma sveva classica del Castell'Ursino a Catania.\nRilevante sviluppo ebbe in questo periodo lo storico quartiere Ripicella- Attrizzi, di servizio per il castello e i suoi signori, che si enucle\u00f2 con case in sovrapposizione, vicoli e \u00e0nditi tipici dell'edilizia spontanea medievale; in via Attrizzi si legge l'arco acuto su quella che un giorno era presumibilmente una porta della citt\u00e0, orlata da una serie di beccatelli. Nel sottostante vico I Attrizzi si trova un'altra porta, con arco a tutto sesto ed un alto mensolone gotico che serviva per il calo della saracinesca ad occlusione della Ripicella verso sud. Il tutto (cortine, palazzi, castello, chiese) contribuiva a dare ad Eboli l'immagine di un centro urbano capace di assolvere funzioni prestigiose, come avvenne nel 1290, quando fu sede del generale Parlamento che, fra il 10 e il 15 settembre, vide impegnati i maggiori rappresentanti dell'Italia meridionale 17.\nDagli Angioini agli Aragonesi.\nL'espansione urbana continu\u00f2 lungo il corso del secolo XIV quando, passata da Pietro d'Angi\u00f2 - figlio di re Carlo II e fratello di re Roberto, conte di Eboli e di Gravina - al gran Siniscalco Roberto de Cabanni, Eboli dimostrava, sull'esempio di altri paesi della provincia (Salerno, Nocera, Teggiano), una discreta vitalit\u00e0 interna, sottolineata nel 1341 dalla presenza della Universitas plebeiorum, corporazione di popolari in antagonismo con i nobili, amministratrice ed esattrice di beni, servizi e imposte.\nNel 1419 la regina Giovanna II concesse Eboli, insieme al Principato di Salerno ed altre citt\u00e0, ad Antonio Colonna, nipote del pontefice Martino V. Divenuto oggetto di mercato, il feudo ebolitano sar\u00e0 da questo momento venduto pi\u00f9 volte per la ricerca del massimo profitto da parte del proprietario di turno. Si \u00e8 gi\u00e0 formato il quartiere lungo la dorsale di collegamento tra la collina del Castello e il rilievo del convento dei Conventuali quando Eboli, dopo pi\u00f9 di un decennio di signoria dei Colonna, diviene dal 1436 feudo dei Della Ratta, conti di Caserta. Si distinguevano nel commercio dell'olio e del grano e alla fiera di Salerno la vendita consentiva nel 1477 l'acquisto di panni di Perpignano, della Catalogna, stoffe di Firenze, di Verona, della Linguadoca, non solo per il consumo interno, ma anche per il mercato all'ingrosso verso l'Irpinia e la Basilicata.\nAnche la struttura urbana viene interessata dalla ripresa sociale ed economica e una zona in particolare risent\u00ec dello sviluppo generalizzato di questi anni: quella compresa tra le chiese di S. Nicola e S. Biagio.\nPer quanto riguarda i rapporti con il territorio, non va dimenticato che la citt\u00e0 si \u00e8 sempre trovata sul percorso della consolare Popilia, diventata via delle Calabrie; anzi, in questo periodo, l'elenco dei passi obbligati, emergente dalla documentazione raccolta dalla Sommaria, dopo la pubblicazione dell'editto di riordinamento fiscale super passibus.\nQuest'editto preannuncia l'insorgere, nel dicembre 1485, della guerra intestina tra il re Ferrante I e i baroni locali, che diede luogo, da parte dei Sanseverino di Marsico, ad eventi militari lungo una linea difensiva i cui punti di rilevanza strategica erano Eboli, Mercato S. Severino, Giffoni, S. Giorgio. Ad assicurare Eboli al potere centrale, tuttavia, contribu\u00ec pure il matrimonio tra Caterina Della Ratta e Cesare d'Aragona, figlio naturale di Ferrante I: questo fattore non manc\u00f2 di determinare occasioni di maggiore benessere, dovute proprio ai pi\u00f9 stretti legami con il re. Divenuta Caterina vedova dell'Aragona, spos\u00f2 in seconde nozze Andrea Matteo III Acquaviva d'Aragona a cui rec\u00f2 tra gli altri il feudo di Eboli che nel 1522 fu ceduto alla famiglia Sanseverino.\nCome in precedenza accennato, \u00e8 il quartiere S. Nicola-Torretta quello maggiormente interessato dallo sviluppo urbanistico; infatti, altre testimonianze rinascimentali di fine XV secolo e prima met\u00e0 del Cinquecento dimostrano che l'umidit\u00e0 del vicino Tufara non imped\u00ec l'urbanizzazione di questa zona, n\u00e9 dell'altra sponda del corso d'acqua, data la fondazione, nel 1491, del convento della SS. Trinit\u00e0 ad opera dei frati Minori osservanti.\nDal Viceregno ai Borbone.\nNel corso della prima met\u00e0 del '500, la citt\u00e0 vede quasi raddoppiare il suo numero di abitanti (da 549 fuochi nel 1532 a 895 nel 1561). A tale incremento demografico corrisponde un ampliamento delle strutture abitative entro la cerchia delle antiche mura, con una divisione in distretti parrocchiali o quartieri che \u00e8 durata a lungo ed \u00e8 giunta pi\u00f9 o meno intatta fino alla prima met\u00e0 del XX secolo.\nUn fatto importante accadde nel 1531. In tale anno, l'attuale chiesa di S. Maria della Piet\u00e0 venne elevata, con la bolla di Clemente VII e con successivo assenso regio di Carlo V, a Collegiata. Il titolo va ben oltre il riconoscimento di privilegi onorifici, in quanto ridimensiona in modo singolare tutta l'organizzazione ecclesiastica locale. Infatti, in base alla bolla di Clemente VII, tutte le parrocchie esistenti, con i relativi benefici, venivano affidate direttamente al Capitolo collegiale, formato di 12 canonici oltre il Primicerio e il Cantore, che rappresentano la prima e la seconda dignit\u00e0. Le parrocchie cittadine furono cos\u00ec centralizzate ed il Capitolo provvedeva a scegliere e nominare i cappellani delle parrocchie. La giurisdizione del Primicerio si configurava, cos\u00ec, allo stesso livello di una giurisdizione vescovile.\nAl Capitolo collegiale, in cui peraltro sorse una scuola di musica per 20 scolari, furono aggregate: la chiesa di S. Maria ad Intra, di S. Michele Arcangelo, di S. Marco unita a quella di S. Maria ad Intra, di S. Lorenzo, di S. Bartolomeo, di S. Caterina, della SS. Annunziata fuori Porta Pendino (passata nel 1540 ai PP. di Montevergine), di S. Maria di Loreto, di S. Cosimo, di S. Margherita, di S. Maria del Soccorso, di S. Croce, di S. Elia fuori porta del Borgo, di S. Sofia vicino alla porta omonima, di S. Cataldo, di S. Donato, di S. Giorgio, di S. Maria dei Martiri, di S. Maria la Catena, di S. Maria del Campo, di S. Aiuturo o S. Antonio a monte di Eboli. L'unica parrocchia che non fu compresa nella giurisdizione del Capitolo collegiale fu quella di S. Nicola de Schola Graeca. A questa singolare organizzazione ecclesiastica locale - quasi unica in tutto il Viceregno e tenacemente difesa sia contro l'arcivescovo sia contro i feudatari fino al 1654, quando l'arcivescovo di Salerno Fabrizio Sabelli separ\u00f2 le parrocchie dal Capitolo rientrando in possesso delle sue prerogative giurisdizionali - si accompagn\u00f2 l'incremento dell'edilizia, senza tuttavia che questa si esaltasse in grandezza di masse o ricercatezza delle decorazioni: a volte gli episodi sono minuti, rifatti su precedenti fabbricati tardodurazzeschi, come nella zona di S. Nicola e nelle Rue (sostantivo trecentesco). Il clero invest\u00ec le sue ricchezze pi\u00f9 che nella costruzione di nuove chiese, nel restauro e nella valorizzazione di quelle antiche. Nel 1562 giunsero i Cappuccini, che si insediarono nell'antico convento di S. Antonio di Vienne, abbandonato gi\u00e0 da tempo dalle monache benedettine.\nCos\u00ec la chiesa di S. Francesco si arricch\u00ec dei pregevoli affreschi di Andrea Sabatini; altri affreschi del '500 e del '600 sono venuti recentemente alla luce nella chiesa della Madonna di Loreto e nella stessa S. Maria ad Intra. Sotto i Doria, dal 1640 alla soppressione della feudalit\u00e0, gli ammodernamenti continuano. Il Tavolario Pietro de Marino stima il feudo di Eboli a seguito dell'estinzione della famiglia Grimaldi e ci fornisce la prima accurata descrizione della citt\u00e0, con le sue cinque porte, limitata da mura a mezzogiorno, dai forti pendii a occidente e dal Tufara ad oriente.\nEcco come ci descrive il castello nello stato in cui si trovava alla met\u00e0 del '600:\n\"E dalla parte di sopra della Terra sta situato il Castello di forma irregolare con suo recinto di muraglia, oltre dell'angolo del medesimo recinto sono li torrioni, quali formano un reveglino. L'ingresso di detto si sale per una salita piacevole. Si ritrova la prima porta, appresso poco distante rivolta, et s'entra per ponte di tavola nella seconda porta, si ritrova un largo, a destra del quale s'entra nella terza porta, e proprio verso Levante. Dentro di essa si ritrova un largo grande e spazioso, quale pu\u00f2 servire per piazza d'armi, dentro del quale vi sono diversi appartamenti, ed abitazioni per due famiglie. A destra si sale per sei grade, con uno corridoro, appresso seguono sei altre grade dalle quali s'entra in una saletta, quattro camere, e due ristretti tutte con intempiature e sotto di esse sono diverse stanze terranee, cio\u00e8 una stalla per venti cavalli, cantina per vini, ed altro; appresso detta porta, ut sopra, vi \u00e8 una camera e per detta si sale a quattro camere con corritoro di tavole, quali si dividono per comodit\u00e0 di gentiluomini, e sotto di esse sono diverse stanze, cio\u00e8 tinello ed altre comodit\u00e0 per servitori, una cucina grande, in testa della quale vi \u00e8 una cisterna grande, ed altre comodit\u00e0. Appresso quella vi \u00e8 contiguo un torrione grande, e proprio nell'angolo del secondo recinto del Castello, quale se ne servono per carcerati di mala vita, e sotto della detta cucina, tinello e camera, vi sono molte stanze terranee quali servono per molte comodit\u00e0 necessarie; vi \u00e8 un'altra cisterna nel cortiglio seu piazza de arme, e dall'altra parte verso ponente all'incontro la porta del Castello vi \u00e8 un edificio non molto pi\u00f9 alto dell'edificio vecchio, al presente vi manca il tetto, lo solaro, quale \u00e8 cascato, consistente una sala reale, uno Camerone, e sotto di esso la cucina, tinello e due camere per servidori. Segue appresso nella medesima linea una porta con entrata coverta grada, quale sale nell'ultimo quarto consistente in una sala con diverse camere dall'una e l'altra parte con commodit\u00e0 di arcovo, ristretto, cucina, e tinello delle donne, ed altre commodit\u00e0, e sotto di esse sono diverse stanze, et in testa del predetto entrato si va nel giardinello. In testa vi \u00e8 un'altra torre, e ritornandosi nella parte del Castello a destra vi \u00e8 la Cappella con tre altari, ed in testa vi \u00e8 il quadro del Crocifisso, tutte le mura e lamie sono pittate, e compartite con diversi quadri a fresco, cio\u00e8 i 12 Apostoli, ed altre vite de' Santi. A sinistra di detta porta nell'entrare \u00e8 l'appartamento del Castellano, consistente una saletta, dove si d\u00e0 la corda a' delinquenti con due camere per servizio del Castellano, e sotto di esse sono le carceri civili e criminali l'una dentro l'altra. In testa vi \u00e8 un torrione. Tutto il Castello \u00e8 di forma irregolare con suoi torrioni negli angoli circuita dalla parte di fora da muraglie con prima e seconda ritirata con pi\u00f9 reveglini; il ridetto Castello \u00e8 fortissimo per gioco di mano, ed anche quasi d'artiglieria\".\nNelle insulae gli interventi tendono all'allargamento e alla sopraelevazione, tanto che nel '600 Eboli \u00e8 un cantiere in continua attivit\u00e0. Interventi di espansione della propriet\u00e0 si notano all'inizio di via Capodiferro, in via A. Giudice, in via Attrizzi ed in piazza Emma de Ala nei pressi della chiesa di S. Maria ad Intra per la presenza di un alto palazzo barocco, sul viale d'accesso al castello. Risale poi al 1690 l'insediamento dei frati Minori riformati di Principato, che occuparono il convento di S. Maria delle Grazie, un tempo domenicano.\nD'altra parte, inizia proprio con questo periodo la sistematica espoliazione dei macigni delle fortificazioni del Montedoro, per le pavimentazioni viarie.\nTuttavia va rilevato che gli interventi descritti non furono dovuti ad un ulteriore incremento demografico, in quanto la popolazione era stata fortemente provata dalla peste del 1630, che ridusse i fuochi a 648 (nel 1648 vi erano 3000 ab. e da quella del 1656, che li dimezz\u00f2 ancora (nel 1669 vi erano meno di 2000 ab.). \u00c8 invece nel '700 che si registra un'impennata demografica, per il censimento di circa 5000 ab..\nI beni immobili del feudo erano suddivisi in: fondi del costretto, difese dell'Universit\u00e0, difese feudali e terreni aperti in tutto o in parte agli usi civici; mentre i fondi del costretto erano pienamente coltivabili, le difese dell'Universit\u00e0 erano malsane e paludose, soggette a vere e proprie azioni di boicottaggio, anche da parte dei feudatari, per facilitare le cessioni a loro favore.\nDel 1703 \u00e8 la veduta della citt\u00e0 del Pacichelli, dedicata ad un nobile del luogo, Giuseppe Mirto, e pubblicata nella sua opera \"Il regno di Napoli in prospettiva\": tra l'altro vi \u00e8 gi\u00e0 messa in evidenza la strada principale di ingresso alla citt\u00e0 (attuale viale Amendola), che sar\u00e0, come vedremo, uno dei due assi strutturali della espansione urbana successiva.\nCon il regno di Carlo di Borbone, continua il processo di ammodernamento ed espansione iniziato nel '600 (costruzione di ulteriori concerie, locande, taverne); si costruisce al Pendino, in via La Francesca, in via Romano.\nIn quanto all'architettura religiosa, dall'istituzione della gi\u00e0 citata Collegiata, pochissimi sono i privati ebolitani che dispongono oblazioni e lasciti testamentari in favore dei frati conventuali di S. Francesco. Essi amministrano ormai un patrimonio consolidato da tempo e la loro cura precipua \u00e8 il mantenimento delle sostanze accumulate in passato. Nel 1742 il convento di S. Francesco possiede 50 propriet\u00e0, distinte in territori, foreste, orti e uliveti per oltre 1700 tomoli. Una parte di denaro delle rendite fu investita nella costruzione di un nuovo dormitorio e per i rifacimenti che sub\u00ec la chiesa nei primi decenni del '700. A tal fine fu comprato nel 1737 un \"casaleno alla Posterula per allongare il(...)faciendo dormitorio\" e di questo periodo sono pure i lavori eseguiti da Nicola Lamberti, mastro marmoraro di Napoli.\nIntorno alla met\u00e0 del secolo viene ristrutturato e abbellito anche il monastero delle Benedettine (o di S. Antonio di Vienne), che sar\u00e0 poi visitato da Ferdinando IV e dalla regina Maria Carolina nel 1774, in occasione di uno dei loro frequenti soggiorni nella Real Casina di Caccia di Persano.\nCos\u00ec pure il 16 dicembre 1761 si d\u00e0 inizio \"alla rifazione e totale moderna rinnovazione\" della chiesa Collegiata. I lavori furono affidati al maestro Pietro Desiderio di Angri, al marmoraro don Carlo Tucci e appaltati a Sabato Conforto di Calvanico e a Gennaro Contursi di Cava, entrambi noti imprenditori edili del tempo.\nFu ripristinata anche la chiesa tardoromanica di S. Maria delle Grazie, con l'annesso convento dei Padri Domenicani, soppressa nel 1653 dall'arcivescovo di Salerno, in virt\u00f9 della disposizione di papa Innocenzo X Instaurandae regularis disciplinae.\nAncora in pieno '700, per quanto riguarda l'architettura civile, in largo Gherardo degli Angeli, come scrive il Natella \"il respiro \u00e8 italiano e europeo\" : in evidente stile rococ\u00f2, il palazzo Romano-Cesareo si impianta su due fronti, sormontando la strada pubblica.\nNel 1764, quando si riteneva ormai prossimo il completamento dell'opera, il muraglione costruito dalla parte del fiume Tufara improvvisamente croll\u00f2 \"per frodi commesse dagli appaltatori e mastri fabricatori\", come si legge nei documenti. La ripresa della fabbrica fu accompagnata da una lunga serie di liti giudiziarie e portata a termine solo dopo 23 anni, nel 1782, con una spesa complessiva di circa 15000 ducati.\nIn quanto alle fortificazioni di Eboli nel '700, \u00e8 interessante soffermarci sulla loro descrizione, effettuata da un anonimo e contenuta in un manoscritto datato 1791, inserito in un volume posteriore al 1825, trovato nella platea di S. Maria ad Intra e pubblicato nel 1931 dal Primicerio Curato Catoio:\n\" Eboli \u00e8 circondata da alte mura, munita e difesa da replicate torri: offre l'entrata per 5 porte ai suoi concittadini. La prima porta della citt\u00e0, situata verso oriente, la quale anticamente denominavasi Porta Principale, prese nome di S. Caterina, per un'antica parrocchia edificata l\u00ec presso. Da questa alla porta Pendino, situata verso occidente, vi sono 222 passi di distanza; alla porta era attaccata una torre quadrata, che ancora esiste. Tra l'una e l'altra porta, le case della citt\u00e0, strettamente unite tra loro, vengono a serrare la sopradetta distanza. Negli antichi tempi, questa parte era cinta da mura, come osservavasi l'anno 1825, quando costruivasi col\u00e0 la nuova strada. E poich\u00e9 luogo in piano, i cittadini, per maggiormente difendersi, avevano formato dei grandi fossati, ed alla met\u00e0 di detta distanza, e propriamente presso la Cappella di S. Rocco, avevano edificata una Torre ben grande, quadrata, che difendeva l'una e l'altra porta, e quel tratto, in ricordo degli antichi fossati, \u00e8 chiamata strada dei fossi. Dalla Porta Pendino, salendo per la strada Ripa si giunge alla porta S. Sofia, a distanza di 259 passi, tutta a settentrione, difesa da tre torri quadrate poste a pochi passi, nel posto detto Cisternone, delle quali una sola esiste. Salendo per la Ripa lo spazio \u00e8 occupato da case perfettamente unite su di una ripa e poi seguono le mura del Castello Colonna. Verso la met\u00e0 di queste mura, sorge una torre rotonda, dove si vede affisso un marmo in cui sono scolpiti due cornucopie ripiene di abbondanza. Si crede che siano le prime armi del Municipio di Eburi, o pure quella fosse la torre dell'abbondanza. Andando innanzi le mura vanno fino all'entrata del Castello e, poco prima, contengono un'altra torre rotonda che domina la porta S. Sofia. Da questa porta, sino all'altra, detta Barbacani, sita anche a settentrione, chiamata cos\u00ec perch\u00e9 quel vocabolo dinota fortezza, v'\u00e8 la distanza di 166 passi. Dalla porta Barbacani, passando il ponte S. Biagio, si giunge alla porta del borgo, da un antico borgo, ivi esistente, edificato ed abitato un tempo, da una colonia di Romani. Da questa porta si torna alla porta S. Caterina gi\u00e0 descritta. Il castello Colonna oggi Romano Avezzana \u00e8 circondato da torri e bastioni. Vi era negli antichi tempi un ben grande sotterraneo, col quale si veniva a Monte d'Oro\".\nLa passione reale per la caccia determin\u00f2 la ripresa dell'attenzione per la strada delle Calabrie che, oltre il ponte sul Sele conduceva all'ingresso ufficiale della tenuta borbonica, costituito da un portale bene in vista con due pilastri e cancello. Il 10 agosto del 1760 un anonimo ingegnere, tra gli addetti del Corpo Militare, deline\u00f2, da Serre, i Profili di una porzione del ponte di Evoli, nel rifare, sotto la direzione del Piana e su progetto del Vanvitelli, il ponte gi\u00e0 crollato nel 1757 13.\nIl Decennio francese e la Restaurazione borbonica.\nIl periodo che va dal 1807 al 1811 vede realizzarsi anche in Eboli, come in tutto il Regno, la soppressione delle feudalit\u00e0 e degli ordini religiosi possidenti.\nPrimo fra tutti, \u00e8 il caso del convento di S. Francesco, che, dopo l'occupazione militare subita nel 1799, viene soppresso con il decreto reale di Gioacchino Napoleone del 7 agosto 1809.\nPassato parzialmente al Demanio, lasciando la chiesa aperta al culto, il convento fu dal Demanio prima affittato e poi ceduto alla SS. Trinit\u00e0 di Cava, alla quale furono concessi vari beni per indennizzarla dei danni subiti dal Decennio. Nel 1819 il comune fissa la Casa Comunale nel soppresso convento di S. Francesco. Il 2 settembre 1821 il decurionato delibera l'acquisto dei locali del monastero dai benedettini cavensi per la \"decenza e propriet\u00e0 dell'Amministrazione\" al prezzo dei 3450 ducati richiesti da Cava. Il locale fu destinato a Scuole, Giudicatura, Gendarmeria, Conciliazione, Scuderia, Commissione Vaccinica, Deputazione sanitaria, magazzini, utilizzando due stanze per Sala di musica e teatro.\nDurante il Decennio Francese, il Comune divenne proprietario delle tenute di Arenosola, Aversano ed altre zone, in precedenza appartenute al feudatario. Si colm\u00f2 il cosiddetto Lago, nei pressi della Spineta, e si inizi\u00f2 la bonifica delle paludi litoranee, eterni focolai di malaria.\nNell'Ottocento, secondo la divisione del Regno borbonico in Province, Distretti, Circondari e Comuni, Eboli apparteneva al Distretto di Campagna. Il Distretto era uno dei pi\u00f9 popolati dei quattro che costituivano la Provincia di Principato Citeriore, ma era anche tra i pi\u00f9 arretrati e poveri, con quasi 90000 analfabeti. La sede di Sottintendenza era Campagna, che in questo periodo era venuta acquistando una importanza politica ed ecclesiastica maggiore di quella di Eboli, la quale aveva, comunque, attrezzature civili di raggio territoriale, come l'Ospedale Civile, il solo Istituto Tecnico Agrario della Provincia, le Scuole Secondarie, il Seminario Provinciale dei Francescani, la Gendarmeria, il Giudizio Circoscrizionale di prima istanza, le Carceri Mandamentali.\n\u00c8 conservata al Museo di S. Martino di Napoli, una bella veduta di Achille Vianelli, che mette in primo piano proprio la zona di espansione ottocentesca (il disegno \u00e8 del 1842), evidenziando la netta demarcazione tra il nucleo abitato e la campagna, delimitata, quest'ultima, sullo sfondo, dalla cornice dei monti Alburni.\nPassata da 4752 abitanti nel 1796 a 4800 nel 1802, Eboli ben presto tende a stabilirsi verso valle; nel 1860 il Comune diventa di I Classe, avendo raggiunto gli abitanti le 8861 unit\u00e0, ma aumenteranno solo di 42 di l\u00ec a 6 anni.\nEboli dal fascismo ad oggi.\nIl 6 luglio 1935, la citt\u00e0 di Eboli viene scelta dal dittatore Benito Mussolini per un discorso bellicoso, anticipatore dell'imminente guerra d'Etiopia, che sar\u00e0 ricordato alla folla come \"impegno rispettato\" dal duce pochi anni dopo (nel 1940) in occasione dell'inizio della campagna italiana di Grecia. La seconda guerra mondiale con i suoi bombardamenti ha raso al suolo l'80% delle costruzioni ebolitane tanto da far meritare alla citt\u00e0 l'appellativo di Cassino del sud. L'immediato dopoguerra si caratterizza per la ricostruzione di quanto distrutto con la creazione dei quartieri molinello e paterno, mentre nell'ex campo sportivo viene realizzata la chiesa di San Bartolomeo. Gli anni cinquanta sono gli anni della riforma agraria che determina nel territorio ebolitano l'esproprio di 7500 ettari di terreno e la creazione di diversi poderi che danno vita alle borgate di cioffi, scanno, san cesareo, santa cecilia e fiocche.\nNegli anni sessanta la popolazione ebolitana aumenta notevolmente a causa sia del \"baby boom\" che per via dell'emigrazione dai paesi limitrofi dovuta al boom economico sperimentato dall'Italia in quegli anni. In questo periodo nascono diverse industrie legate alla trasformazione dei prodotti agricoli in modo particolare nel settore conserviero. Insieme a questo fenomeno d'industrializzazione spontanea nascono altre industrie di tipo manifatturiero legate ai piani di sviluppo per il mezzogiorno che si rivelano essere per\u00f2 delle cattedrali nel deserto. Durante gli anni sessanta vi \u00e8 una forte urbanizzazione nella piana lungo la direttrice della Strada statale 18 Tirrena Inferiore.\nGli anni settanta si caratterizzano per le contestazioni che culminarono con la rivolta del 1974, innescata dalla decisione di non realizzare pi\u00f9 ad Eboli lo stabilimento Fiat. Era il periodo delle delocalizzazioni dei grandi complessi industriali del nord nel sud Italia, una prima delocalizzazione nella piana del Sele riguardava la costruzione dello stabilimento Aeritalia-boing che fu poi dirottato a Foggia, nel frattempo era nata nel locale istituto tecnico industriale una sezione aeronautica rivolta ad accogliere il boom d'iscritti verificatosi in seguito alla notizia. Il 21 maggio 1973, l'onorevole Flaminio Piccoli, presidente del gruppo parlamentare della DC, giunse ad Eboli per portare la notizia della nascita di uno stabilimento Fiat in citt\u00e0, notizia confermata in un discorso di Angelli del marzo 1974, il CIPE decise per\u00f2 di trasferire tutti gli stabilimenti Fiat a Grottaminarda in provincia di Avellino. La notizia si diffuse ad Eboli la sera del 3 maggio 1974 ed in piazza della repubblica iniziarono i primi tafferugli. Un gruppetto di ebolitani decise di manifestare, prese un palco pronto per i comizi, e lo port\u00f2 come trofeo dell'imbroglio per il viale Amendola occupando l'Autostrada del Sole. La notizia si divulg\u00f2 in un attimo, e diversi ebolitani accorsero in aiuto di quel piccolo gruppetto, altri poi, si sparsero per tutto il territorio del Comune occupando tutte le strade, la stazione ferroviaria e la linea ferroviaria delle Calabrie a San Nicola Varco.\nI consiglieri comunali si attivarono nel contattare il governo e inviarono una delegazione a Roma. L'8 maggio i sindacati indissero uno sciopero generale regionale: a Eboli giunsero dalla Campania in segno di solidariet\u00e0 circa 30.000 lavoratori e, con a capo il Sindaco di Eboli si portarono sulle barricate dell'Autostrada. Nel comizio il Sindaco lod\u00f2 la vittoria della lotta affermando che il governo aveva dirottato altri investimenti su Eboli. Nella seduta del 7 giugno 1974, il CIPE convalider\u00e0 la decisione del governo di costruire gli impianti della SIR a Eboli, con uno stanziamento di 134 miliardi e un'occupazione di 3300 unit\u00e0. Ma la SIR, a causa della crisi petrolifera era un'azienda gi\u00e0 in decadenza e, il suo crollo definitivo si verificher\u00e0 agli inizi degli anni ottanta.\nGli anni ottanta si aprono con la tragedia del terremoto che il 23 novembre 1980 colp\u00ec l'irpinia con epicentro a 10\u00a0km da Eboli causando il crollo di alcuni palazzi, il danneggiamento delle scuole e provocando due vittime. In seguito al terremoto si riversano nel salernitano consistenti somme di denaro in parte intercettate dalle organizzazioni criminali. Ad Eboli sorge il rione pescara e vi \u00e8 un forte sviluppo della frazione di santa cecilia. Politicamente gli anni ottanta sono gli anni dei socialisti, la provincia di Salerno diviene un centro d'irradiazione del Craxismo e ad Eboli inizia la carriera politica di Carmelo Conte culminata nell'aprile del 1992 quando divenne Ministro delle aree urbani. \u00c8 di questi anni il \u201cprogetto Eboli\u201d che prevedeva, lo sviluppo della fascia costiera con la costruzione di un porto turistico, l'Interporto, la previsione di PIP turistici, artigianali e commerciali, su quelle aree che gi\u00e0 avevano insediamenti preesistenti, sorti in modo spontaneo o in contrasto con il P.R.G., al fine di disciplinare quanto gi\u00e0 realizzato e prevederne lo sviluppo.\nGli anni novanta si caratterizzano per la lotta alla criminalit\u00e0, all'inizio con l'arresto del capo del clan Maiale e alla fine con l'abbattimento delle case abusive sulla fascia costiera. Negli anni 1989-1992 operava ad Eboli e paesi limitrofi un'organizzazione criminale denominata clan Maiale il cui boss era Giovanni Maiale, luogotenente nella piana del Sele della famiglia Alfieri Galasso. Nel 1996 vince le elezioni Gerardo Rosania inserendo nel programma di governo l'abbattimento delle ville abusive (una delle quali del boss Pasquale Galasso, ora divenuta centro per la legalit\u00e0 Falcone-Borsellino) sulla fascia costiera. Il 29 settembre del 1998 le ruspe dell'esercito abbattono settantadue villette, le precedenti gare d'appalto con le ditte private erano andate deserte (all'inizio degli anni ottanta ci aveva provato, senza risultati, il sindaco Antonio Cassese). Il resto delle villette, altre 112, sono state abbattute nel 2000. Alle elezioni amministrative del 2000 il sindaco Rosania viene rieletto per il secondo mandato concluso con vari rimpasti nel 2005. All'inizio degli anni duemila nasce la societ\u00e0 mista pubblico privata Eboli-Multiservizi con il compito di gestire il palazzetto dello sport e le manifestazioni pubbliche, sportive e culturali."}
{"id": "2163993", "revid": "767487", "url": "https://it.wikipedia.org/wiki?curid=2163993", "title": "Il rompiballe (film 1973)", "text": "Il rompiballe (\"L'emmerdeur\") \u00e8 un film del 1973 diretto da \u00c9douard Molinaro.\nLa pellicola francese \u00e8 tratta da una pi\u00e8ce di Francis Veber.\nTrama.\nRalf Milan \u00e8 un killer di professione che \u00e8 stato incaricato dalla malavita di eliminare un testimone scomodo: per tale motivo prende alloggio in un hotel di fronte al palazzo di giustizia di Montpellier dove il suo bersaglio dovr\u00e0 presentarsi. Un suo vicino di stanza, Fran\u00e7ois Pignon, rappresentante di camicie in crisi depressiva per essere stato da poco piantato dalla moglie, tenta il suicidio nella stanza da bagno provocando per\u00f2 un'inondazione. Milan lo salva e persuade i responsabili dell'albergo a non chiamare la polizia, promettendo di prendersi cura di Pignon. Egli si trover\u00e0 irrimediabilmente coinvolto nei problemi di Pignon che, dimostrandosi fin troppo riconoscente al punto di divenire insopportabilmente invadente, mander\u00e0 a monte la sua missione."}
{"id": "2163994", "revid": "161273", "url": "https://it.wikipedia.org/wiki?curid=2163994", "title": "Eta Tauri", "text": ""}
{"id": "2163997", "revid": "161273", "url": "https://it.wikipedia.org/wiki?curid=2163997", "title": "27 Tauri", "text": ""}
{"id": "2163998", "revid": "287204", "url": "https://it.wikipedia.org/wiki?curid=2163998", "title": "AEC II", "text": ""}
{"id": "2163999", "revid": "1543377", "url": "https://it.wikipedia.org/wiki?curid=2163999", "title": "If U Seek Amy", "text": "If U Seek Amy \u00e8 il terzo singolo, registrato nel 2008, estratto dal sesto album in studio della cantante pop statunitense Britney Spears, \"Circus\" sempre del 2008. \u00c8 stata scritta da Savan Kotecha, Alexander Kronlund, Shellback e Max Martin, prodotta proprio da quest'ultimo.\nMartin aveva gi\u00e0 scritto in passato per Britney hit come \"...Baby One More Time\" e \"Oops!... I Did It Again\". Il singolo viene dopo i singoli e i rispettivi video di \"Womanizer\", che funge da apripista alle altre canzoni, e \"Circus\".\nLa canzone \u00e8 stata annunciata come terzo singolo dal sito ufficiale \"britney.com\" della cantante il 7 gennaio 2009. \"If You Seek Amy\" \u00e8 diventato la colonna sonora dello spot coreano della nuova Hyundai Tucson.\nDescrizione.\nIn realt\u00e0 il terzo singolo doveva essere \"Out From Under\" ma Britney, come era gi\u00e0 successo per \"In the Zone\" (dove scelse \"Toxic\" al posto di \"I've Got That (Boom Boom)\") ha espresso esplicitamente il suo volere di avere come terzo singolo \"If U Seek Amy\".\nQuesta canzone, ancora prima di uscire, ha gi\u00e0 fatto parlare di s\u00e9; foneticamente, infatti, in lingua inglese, \"If U Seek Amy\" (Se tu cerchi Amy) suona allo stesso modo dello spelling di \"F.U.C.K. ME\" = If (F) you (U) see (C) k (K) Am (M) y (E)\nPrima di essere annunciata come terzo singolo, \u00e8 riuscita ad entrare in numerose classifiche in tutto il mondo, tra cui la \"Billboard\" Hot 100, arrivando alla posizione numero 86 e nella Billboard Canadian Hot 100 alla numero 88, entrambi grazie ai download digitali della canzone.\nAccoglienza.\nIl tabloid inglese \"The Sun\" disse riguardo alla canzone \"\u00e8 un grande brano\". A stomping robo pop number with clattering kettle drums and Brit being quite frank about the opinion she holds of herself\", mentre \"Rolling Stone\" definisce la canzone \"a saucy, swinging standout\".. Digital Spy disse \"If U Seek Amy is 50% glam, 50% rave. The title has nothing to do with a certain Miss Winehouse and makes more sense if you say it quickly... just don't do so in polite company.\". AllMusic disse che la canzone \u00e8 \"a Katy Perry-styled exercise in crass commercial carnality that is at once the best and worst song here. Best because Max Martin once again works his undeniable pop magic, turning this into a trashy stomper that feels inevitable and eternal, working against any sense of taste or decorum, something that the lyrics work overtime to undercut as they insist that all the boys and all the girls still want to F, U...well, spell it and you'll get the picture, and if you don't, Britney's elocution will paint it for you. This sexy strut doesn't work because Britney's sexiness never was this explicit; she teased and hinted, at least in her music, and it feels wrong to have her be so nakedly vulgar here. Still, it was a necessary move, a way to stir up headlines and perhaps snatch the tabloid tiara from Katy's head.\" \"Entertainment Weekly\" la definisce \"puerile\" e che \"it'll be a middle-school sensation.\" \"The Guardian\" disse \"If U Seek Amy is a better pun than it is a song, but there's a relish about her delivery of the chorus - \"all the boys and all the girls are begging to F-U-C-K me\" - that's noticeably lacking elsewhere.\" \"USA Today\" disse \"If U Seek Amy mocks onlookers' morbid fascination with the downward spiral of celebrities.\" \"The Independent\" da un giudizio negativo della canzone, scrivendo: \"If You Seek Amy is crass: the entire song is simply an excuse for Spears to sing \"All of the boys and all of the girls want to F-U-C-K me\", about as cheap as sensationalist outrage gets.\nIn America, la canzone \u00e8 stata censurata, ed \u00e8 stata trasformata in \"If U See Amy\", quindi la canzone \u00e8 stata trasformata in \"Se tu vedi Amy\", invece di \"Se tu cerchi Amy\".\nIl video.\nIl video musicale di \"If U Seek Amy\" \u00e8 stato girato le prime due settimane di febbraio 2009.\nLe riprese sono state realizzate al Pacific Palisades in California (CA). Il regista \u00e8 Jake Nava, il quale aveva gi\u00e0 lavorato con la Spears per il video del singolo My Prerogative (2004). La data della pubblicazione del video come premi\u00e8re mondiale \u00e8 avvenuta gioved\u00ec 12 marzo 2009 alle ore 17:00 (ora italiana) sul sito ufficiale della Spears britney.com fino alle 16:00 di venerd\u00ec 13 marzo. Il video, gi\u00e0 disponibile su YouTube dal 14 marzo, si svolge in un ambiente casalingo e dura 3:45 min., con ragazzi e varie scene \"os\u00e9\" della cantante, ripresa in vari atteggiamenti spavaldi e repentini. \u00c8 sempre circondata da un gruppo di ballerini che seguono una danza per quasi tutte le riprese, mentre la voce della Spears li ipnotizza coinvolgendoli in un'atmosfera magica e surreale. Inoltre, le scene sono dirette e veloci per decretare la vivacit\u00e0 della canzone e dell'artista stessa.\nIl video \u00e8 introdotto da una giornalista di \"American News\" che riporta il nome del brano in tono quasi stizzito. La telecamera percorre le stanze di un'abitazione in cui sembra essersi concluso un party a base di sesso e alcool; tra gli invitati che si rivestono o ancora dormono, Britney emerge dal basso pronunciando il testo della canzone ed, alzatasi dal letto su cui era seduta, s'avvia verso la finestra. Poi si volta e raccoglie da terra un paio di mutande leopardate (scena che ricorda il video di Piece of Me). Nel primo ritornello, la Spears \u00e8 circondata da quattro ballerini, mentre nel secondo da quattro ballerine vestite da cheerleader mentre i ragazzi le guardano. Dopo una luce bianca, viene inquadrata Britney, vestita come una casalinga degli anni Cinquanta; quando inizia di nuovo il ritornello la Spears esce dalla sua stanza e scende le scale seguita dai suoi ballerini. Una di loro le porge una presina con la quale Britney prende una torta; poi esce da casa e raggiunge il marito e i due figli (da notare l'abito della figlia, ispirato a quello di Britney nel video di ...Baby One More Time). Poi si incamminano verso i paparazzi, ignari di ci\u00f2 che succede dentro la casa, ai quali Britney manda un bacio: qui la scena si ferma, poi la telecamera mostra di nuovo la giornalista di \"American News\", che pronuncia un'ultima frase prima dell'oscuramento totale della telecamera.\nIl 6 maggio 2020 il video raggiunge 100 milioni di visualizzazioni su YouTube\nTracce.\nUS Promo CDR\nUS Promo CD\nGermania Premium Maxi CD\nDigital EP - The Remixes"}
{"id": "2164002", "revid": "260215", "url": "https://it.wikipedia.org/wiki?curid=2164002", "title": "Sede titolare di Lettere", "text": ""}
{"id": "2164005", "revid": "92723", "url": "https://it.wikipedia.org/wiki?curid=2164005", "title": "Strel'na", "text": "Strel'na () \u00e8 un insediamento storico situato a met\u00e0 strada tra San Pietroburgo e Peterhof, in Russia, che si affaccia sulle scogliere del golfo di Finlandia. Amministrativamente \u00e8 una municipalit\u00e0 sotto la giurisdizione del Petrodvorcovyj rajon di San Pietroburgo. La cittadina, che al censimento del 2002 contava una popolazione di abitanti, prende il nome dal nome dell'omonimo fiume, lo Strel'na, che la attraversa.\nLa localit\u00e0 \u00e8 nota per il Palazzo di Costantino, ma sono degni di nota anche il Palazzo di Pietro I, la barocca \"Znamenka\", ideata da Rastrelli, che fu la residenza del ramo dei Nikolaevi\u010d dei Romanov, il neoclassico palazzo di \"Michajlovka\" appartenuto al ramo dei Michailovi\u010d, la dacia di Matil'da Feliksovna K\u0161esinskaja, il Palazzo dei Leoni e quello di Orlov, cos\u00ec come l'omonimo parco e quello del Palazzo di Costantino. Va menzionato infine il monastero della Trinit\u00e0, con numerose chiese progettate da Luigi Rusca, noto per essere il luogo di sepoltura dei fratelli Zubov e di altri nobili russi, tra cui il cancelliere imperiale Aleksandr Michajlovi\u010d Gor\u010dakov, tumulatovi nel 1883. \nIl palazzo di Costantino, il monastero della Trinit\u00e0, \"Michajlovka\" e \"Znamenka\" sono attualmente Patrimonio dell'umanit\u00e0 del sito di San Pietroburgo e gruppo di monumenti relativi.\nQui nacque il nobile Konstantin Konstantinovi\u010d Romanov (1858-1915)."}
{"id": "2164010", "revid": "767487", "url": "https://it.wikipedia.org/wiki?curid=2164010", "title": "Statik Selektah", "text": "Statik Selektah nasce a Lawrence ma vive i suoi primi anni ad Exeter, nel New Hampshire, spostandosi poi a Boston all'et\u00e0 di diciotto anni. risiede a New York City. La sua fama \u00e8 principalmente legata ai mix-cd realizzati con artisti come Nas, Royce Da 5'9\" e con la G-Unit Records, come alle sue sequenza mixate per le radio in FM e satellitari. Nel 2004 Statik Selektah fonda la Showoff Records, iniziando a produrre soprattutto artisti underground come Termanology, del quale ha ospitato molti lavori."}
{"id": "2164017", "revid": "1305772", "url": "https://it.wikipedia.org/wiki?curid=2164017", "title": "Giuseppe Maria Maraviglia", "text": "Biografia.\nPrima di diventare vescovo ricopr\u00ec il ruolo di docente di filosofia e teologia a Venezia. Distintosi nell'ordine religioso dei Chierici regolari teatini di cui faceva parte, divent\u00f2 preposito generale del suo ordine.\nLa sua elezione avvenne quando aveva 50 anni, fu preposto alla citt\u00e0 di Novara. Anni dopo port\u00f2 a termine la ricostruzione di un'antica congregazione, creata anni prima dall'arcivescovo Carlo Borromeo, gli Oblati dei Santi Ambrogio e Carlo. Dopo la sua morte venne sepolto nella cattedrale.\nGenealogia episcopale.\nLa genealogia episcopale \u00e8:"}
{"id": "2164023", "revid": "92723", "url": "https://it.wikipedia.org/wiki?curid=2164023", "title": "Diocesi di Lettere", "text": "La diocesi di Lettere (in latino: \"Dioecesis Litterensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi si estendeva nel territorio tra Amalfi e Castellammare di Stabia e comprendeva le terre di Gragnano, Pimonte, Casola e Lettere, con tutti i rispettivi borghi e casali.\nSede vescovile era la citt\u00e0 di Lettere, dove si trovava la cattedrale dell'Assunta.\nStoria.\nSecondo quanto riferisce Ferdinando Ughelli, la diocesi di Lettere venne eretta sul finire del X secolo, in occasione dell'elevazione di Amalfi a sede metropolitana; tale erezione fu confermata da papa Giovanni XV, che il 30 novembre 987 consacr\u00f2 primo arcivescovo Leone II nella basilica lateranense a Roma. Nello stesso anno furono erette a sedi vescovili, suffraganee della provincia ecclesiastica amalfitana, le citt\u00e0 di Scala, Minori, Lettere e Capri.\nLa primitiva sede episcopale si trovava nei dintorni del castello di Lettere. All'interno delle mura sorgeva la cattedrale dedicata a \"Sancta Maria Trinitatorum\". Il primo vescovo, consacrato dal metropolita Leone II, \u00e8 stato Stefano nel 987. Il 12 dicembre 1169 il capitolo metropolitano di Amalfi, con diploma al vescovo Pietro II, defin\u00ec i confini della diocesi di Lettere con le terre e i casali che la componevano. Il vescovo Giovanni prese parte nel 1179 al concilio Lateranense III, convocato a Roma da papa Alessandro III.\nA partire dal XIII secolo si fecero tesi i rapporti fra la curia vescovile di Lettere e la chiesa arcipretale di Santa Maria Assunta di Castello di Gragnano, il cui arciprete, fino a quel momento, si credeva esente dalla giurisdizione vescovile. Una prima difficolt\u00e0 fu superata con l'intervento di papa Onorio III, che destin\u00f2 l'arcivescovo Alferio di Sorrento a ricomporre le controversie fra i due contendenti (1227), a favore dei diritti episcopali di Lettere. Un altro momento di tensione nel secolo successivo, quando nel 1327 il capitolo arcipretale di Gragnano si oppose inutilmente alla nomina del vescovo Pietro IV. Ancora nel 1485 il vescovo Antonio De Miraballis fece ricorso, contro le pretese di Gragnano, a papa Innocenzo VIII il quale, con la bolla \"Apud Sanctum Petrum\" del 15 giugno 1485 dette ragione al vescovo. Le difficolt\u00e0 tuttavia rimasero finch\u00e9 nel 1732 il vescovo Francesco Castello \u00absped\u00ec il primicerio ed il maestro d'atti con sgherri armati\u00bb per sequestrare tutte le carte con cui l'arcipretura di Gragnano poteva vantare e pretendere diritti, per poi distruggerle.\n\u00abIl vescovo Giovanni Antonio Pantusa (1547-1562), teologo amico del cardinale Girolamo Seripando, partecip\u00f2 al concilio di Trento intervenendo su questioni relative all'eucaristia e al sacrificio della messa (calice ai laici) e sull'obbligo della residenza\u00bb. Mor\u00ec a Trento, durante il concilio, e fu sepolto nella cattedrale di quella citt\u00e0.\nIl vescovo Bartolomeo Ferro, con il permesso di papa Pio V, fece costruire nel 1570 la nuova cattedrale della diocesi intitolata a Santa Maria Assunta, che venne consacrata il 1\u00ba maggio 1696 dal vescovo Antonio Molinari. Il capitolo della cattedrale comprendeva in origine dieci canonici, fra i quali le dignit\u00e0 di arcidiacono, primicerio, cantore e tesoriere; in seguito furono aggiunti altri quattro canonici.\nA partire almeno dal XVII secolo, sant'Anna divenne la protettrice di Lettere, e contitolare della cattedrale diocesana.\nDiverse difficolt\u00e0 trovarono i vescovi nella fondazione del seminario diocesano, soprattutto a causa della mancanza dei fondi necessari per il suo mantenimento. Finalmente Giovanni Cito (1698-1708) riusc\u00ec nell'impresa, destinando alla formazione del clero diocesano i proventi derivati dalla soppressione del convento degli Agostiniani di Lettere e di quello dei Domenicani di Pimonte.\nL'ultimo vescovo, Bernardo della Torre, pubblico 1799 una lettera pastorale con la quale dichiarava compatibili i diritti di libert\u00e0, fraternit\u00e0 e uguaglianza, sanciti dalla rivoluzione francese, con i dettami del Vangelo. All'arrivo dei francesi fu esiliato a Marsiglia; fece poi ritorno in patria, dove divenne vicario generale dell'arcidiocesi di Napoli, pur restando vescovo di Lettere.\nIn seguito al Concordato tra papa Pio VII e Ferdinando I, il 27 giugno 1818 la diocesi di Lettere fu soppressa con la bolla \"De utiliori\" dello stesso papa Pio VII e il suo territorio aggregato a quello della diocesi di Castellamare di Stabia. Nello stesso anno il vescovo Bernardo della Torre fu trasferito alla sede stabiese, morendo due anni dopo.\nDal 1968 Lettere \u00e8 annoverata tra le sedi vescovili titolari della Chiesa cattolica; dal 4 aprile 1992 l'arcivescovo, titolo personale, titolare \u00e8 Luigi Travaglino, gi\u00e0 nunzio apostolico nel Principato di Monaco."}
{"id": "2164028", "revid": "287204", "url": "https://it.wikipedia.org/wiki?curid=2164028", "title": "Jose Feliciano", "text": ""}
{"id": "2164035", "revid": "62004", "url": "https://it.wikipedia.org/wiki?curid=2164035", "title": "Gino Alfonso Sada", "text": "Era conosciuto come \"Gino Alfonso Sada\", ma all'anagrafe di Milano \u00e8 registrato negli atti di nascita come Alfonso Sada, perch\u00e9 Gino era soltanto un soprannome.\nBiografia.\nSulla base di una ricetta di suo padre Pietro (1855-1935), nel 1923 ha dato vita allo storico marchio italiano Simmenthal; societ\u00e0 di produzione di alimenti in scatola che verr\u00e0 poi gestita fino agli anni novanta dai suoi tre figli: Piero, Claudio e Tino.\nNel 1956, in seguito all'espansione e ai successi ottenuti dalle societ\u00e0 del gruppo Simmenthal, sia nel campo imprenditoriale sia in quello sportivo (nel calcio con la squadra \"A.S. Simmenthal-Monza\" che diede ottimi risultati in Serie B, e nella pallacanestro con la sponsorizzazione dell'Olimpia Milano, che vinse ben dieci titoli di Campione d'Italia, una Coppa dei Campioni e sconfisse la Kentucky University al Madison Square Garden, massimo tempio del basket mondiale), a Gino Alfonso Sada venne conferito il titolo di Cavaliere del Lavoro dal Presidente della Repubblica Giovanni Gronchi.\nNel 1965 gli venne dedicato lo Stadio Gino Alfonso Sada di Monza che tuttora porta il suo nome."}
{"id": "2164036", "revid": "155634", "url": "https://it.wikipedia.org/wiki?curid=2164036", "title": "Pam Fletcher", "text": "Biografia.\nSpecialista delle prove veloci, Pam Fletcher ottenne il suo primo risultato di rilievo in Coppa del Mondo il 5 marzo 1983 a Mont-Tremblant in Canada giungendo 7\u00aa in discesa libera. Conquist\u00f2 il suo primo podio il 2 marzo 1986 nel supergigante disputato a Furano in Giappone, piazzandosi 3\u00aa alle spalle della canadese Liisa Savijarvi e dell'austriaca Siglinde Winkler. Il 15 marzo seguente sulle nevi di casa di Vail vinse l'unica gara di carriera, una discesa libera; sullo stesso tracciato il 13 marzo di un anno dopo ottenne l'ultimo podio: 3\u00aa in discesa libera dietro alle austriache Sigrid Wolf ed Elisabeth Kirchler.\nConvocata per il XV Giochi olimpici invernali di , non pot\u00e9 prendere parte alla prova di discesa libera a causa di un grave infortunio subito durante il riscaldamento pre-gara. Ottenne l'ultimo piazzamento in Coppa del Mondo il 24 febbraio 1989 a Steamboat Springs, classificandosi 12\u00aa in libera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:DH = discesa libera"}
{"id": "2164037", "revid": "125998571", "url": "https://it.wikipedia.org/wiki?curid=2164037", "title": "Central Coast Mariners Football Club", "text": "Il Central Coast Mariners Football Club, noto anche come The Mariners o The Coast, \u00e8 una societ\u00e0 calcistica australiana con sede a Gosford, nel Nuovo Galles del Sud. Milita nella A-League Men, la massima divisione del campionato australiano di calcio, del quale ha vinto un'edizione.\nStoria.\nIl Central Coast Mariners FC \u00e8 stata la prima squadra di calcio professionistica nella Central Coast.\nI Central Coast Mariners nella prima stagione (2005-2006), hanno vinto la Pre-Season Cup, ed hanno perso la A-League Grand Final contro il Sydney FC.\nIl Central Coast ha partecipato alla finale della Pre-Season Cup di nuovo nel 2006, perdendo contro l'Adelaide United. Nella stagione 2006-2007 i Central Coast Mariners si classificano sesti non qualificandosi cos\u00ec alla fase finale.\nI Central Coast Mariners hanno vinto la loro prima A-League Premiership nel 2007-2008, grazie alla differenza reti (+3) dei suoi rivali, il Newcastle United Jets. I Central Coast Mariners verranno sconfitti proprio dal Newcastle Jets (0-1) in finale.\nNel 2013 i Mariners vincono la loro prima A-League battendo in finale i Western Sydney Wanderers per 2-0 grazie alle reti di Zwaanswijk e McBreen.\nDivise.\nCasa.\nLa prima divisa del Central Coast fu navy con fascia gialla. La divisa rimase invariata fino al 2009, quando fu modificata e divenne a strisce giallo-blu.\nNel 2011 fu aggiunto una fascia verticale gialla su sfondo navy. L'anno dopo la divisa prevedeva una maglia gialla con colletto e maniche blu, calzoncini e calzettoni blu.\nOrganico.\nRosa 2021-2022.\n\"Rosa e numerazione aggiornate al 1 marzo 2022.\"\nRosa 2020-2021.\n\"Rosa e numerazione aggiornate al 31 dicembre 2020.\"\nRosa 2019-2020.\n\"Rosa e numerazione aggiornate al 1\u00ba marzo 2020.\"\nRosa 2018-2019.\n\"Rosa e numerazione aggiornate al 24 agosto 2018.\"\nRosa 2015-2016.\n\"Rosa e numerazione aggiornate al 5 settembre 2015.\""}
{"id": "2164038", "revid": "767487", "url": "https://it.wikipedia.org/wiki?curid=2164038", "title": "Dennis Alcapone", "text": "Biografia.\nIspirato dai sound system che visita in giovent\u00f9, di Duke Reid, Clement \"Coxsone\" Dodd, Prince Buster, e soprattutto quello di King Tubby che collabora con il dj U-Roy, Smith collabora con due amici alla creazione di uno proprio, il \"El Paso Sound System\", inaugurato verso la fine degli anni sessanta.\nCon Smith come disc jockey il sound system cresce in popolarit\u00e0 fino a raggiungere il produttore Keith Hudson, che chiede al trio di registrare per lui. Il primo brano \u00e8 \"Marker Version\", presto seguito da \"Spanish Amigo\", \"Shades of Hudson\", \"Revelation Version\", \"Maca Version\" e \"The Sky's the Limit\", tutti registrati nel 1970]. Successivamente Smith lavora con l'etichetta Studio One di Clement \"Coxsone\" Dodd, \u00e8 qui che decide di cambiare nome ispirandosi al gangster Al Capone visto in un film. Registra quindi il singolo \"Nanny Version\", che diventa una hit in Giamaica. Il produttore Duke Reid inserisce il dj in una serie di singoli, usciti tutti tra il 1971 e il 1972, \"Number One Station\", \"The Great Woggie\", \"Teach The Children\", e \"Musical Alphabet\"; nello stesso periodo lavora anche con un altro importante produttore, Bunny Lee, per il quale registra numerosi singoli tra cui \"Ripe Cherry\" e \"Guns Don't Argue\". Nel periodo tra il 1970 e il 1970 pubblica oltre 100 singoli e tre album in studio, per numerosi produttori tra cui Hudson, Dodd, Reid, Bunny Lee, Lee Perry, Joe Gibbs, Prince Buster, Alvin Ranglin, Prince Tony Robinson, J.J. Johnson e Phil Pratt. Alcapone ha sempre avuto uno stile molto personale, che ha influenzato i dj e sing-jay. Il disc jockey Dillinger ha avuto come primo soprannome Young Alcapone, ispirandosi a Dennis, ma lo ha poi cambiato su consiglio del produttore Lee Perry.\nHa anche lavorato come produttore, con artisti come Dennis Brown, Augustus Pablo e Delroy Wilson. Dopo numerosi tour internazionali negli anni '70 Dennis ha scelto Londra come citt\u00e0 di residenza. Dopo questa scelta ha ridotto l'impegno musicale, registrando in studio ed esibendosi dal vivo solo occasionalmente."}
{"id": "2164041", "revid": "184925", "url": "https://it.wikipedia.org/wiki?curid=2164041", "title": "Sing-jay", "text": ""}
{"id": "2164049", "revid": "1318658", "url": "https://it.wikipedia.org/wiki?curid=2164049", "title": "Dennis Smith", "text": ""}
{"id": "2164056", "revid": "184755", "url": "https://it.wikipedia.org/wiki?curid=2164056", "title": "Se piove per San Barnab\u00e0 l'uva bianca se ne va", "text": "Se piove per San Barnab\u00e0 l'uva bianca se ne va \u00e8 un proverbio popolare a sfondo laico e religioso nello stesso tempo, dato che si occupa delle abitudini indotte dalle caratteristiche meteo del mese di giugno e dalle esigenze dell'agricoltura, ma anche di ricordare la festivit\u00e0 di San Barnaba.\nLa pioggia e il vino.\nLa festivit\u00e0 cadeva il 9 giugno e il proverbio ci ricorda che l'uva bianca \u00e8 pi\u00f9 delicata di quella nera e di quanto incida il tempo cattivo sull'esito del lavoro del contadino.\nSan Barnaba e il giorno pi\u00f9 lungo.\n\u00c8 un proverbio molto antico visto che era storicamente vero fino alla riforma gregoriana del 1582; oggi il solstizio d'estate cade il 21 giugno e quindi il detto popolare non pu\u00f2 essere pi\u00f9 confermato.\nSan Barnaba e i prati.\nIl proverbio ci rammenta che nel periodo della festivit\u00e0 si usa falciare i prati.\nSan Barnaba e la segale.\n\u00c8 un proverbio veneto che ci informa sui lavori dei campi stagionali.\nSan Barnaba e l'uva.\n\u00c8 un momento delicato per l'uva, non solo a causa della pioggia, ma anche perch\u00e9 passa da fiore a frutto. Pu\u00f2 avvenire il fenomeno della colatura dei fiori, a causa di una brutta potatura o per una mancata robustezza della pianta della vite."}
{"id": "2164059", "revid": "228587", "url": "https://it.wikipedia.org/wiki?curid=2164059", "title": "Alsaziana", "text": "L'alsaziana \u00e8 un tipo di bottiglia da vino. Prende il suo nome dall'Alsazia zona di produzione di vino in Francia. Simile per forma e uso alla bottiglia renana ne differisce per essere pi\u00f9 bassa e meno slanciata. La mancanza di spalla ne fa una bottiglia adatta a vini che non formano depositi.\nCaratteristiche.\nRealizzata con vetro di non grosso spessore, di colore bianco o verde. Utilizzata per l'imbottigliamento dei vini bianchi da Riesling e Chardonnay. "}
{"id": "2164068", "revid": "339392", "url": "https://it.wikipedia.org/wiki?curid=2164068", "title": "Colonial One", "text": ""}
{"id": "2164072", "revid": "113757", "url": "https://it.wikipedia.org/wiki?curid=2164072", "title": "Geert Adriaans", "text": ""}
{"id": "2164076", "revid": "767487", "url": "https://it.wikipedia.org/wiki?curid=2164076", "title": "Inspiral Carpets", "text": "Gli Inspiral Carpets sono un gruppo musicale indie rock inglese formatosi nel 1986 ad Oldham, nella contea di Greater Manchester, tra i principali esponenti della locale scena musicale chiamata Madchester e baggy, che ebbe una forte risonanza internazionale tra la fine degli anni ottanta e i primi anni novanta.\nTraggono il nome da un negozio di abbigliamento del quartiere di Oldham. Lo stile del gruppo \u00e8 basato principalmente sull'uso delle chitarre con l'aggiunta del classico suono sixties psichedelico dell'organo Farfisa con una ricerca per la canzone pop.\nStoria del gruppo.\nLa band venne formata nel 1983 dai compagni di scuola Graham Lambert e Stephen Holt a cui si aggiunse il batterista Craig Gill, all'inizio suonavano garage punk. Dopo alcuni cambi di formazione si raggiunse una certa stabilit\u00e0 nel 1987 con l'aggiunta di Clint Boon alle tastiere/organo e David Swift al basso. Dopo un paio di demo e partecipazione a compilation realizzarono il primo disco ufficiale: l'EP \"Planecrash\" per la Playtime nel 1988, agli albori della scena Madchester. Furono chiamati da John Peel per la registrazione in radio per una delle sue storiche session uscita in seguito su disco. In quel periodo divennero conosciuti anche per la loro maglietta provocatoria con disegnata una mucca con occhiali da sole e con scritto sopra \"Cool as Fuck\", titolo poi di un loro EP.\nNel 1989 costituirono una propria etichetta la Cow Records per la quale realizzarono l'EP successivo \"Trainsurfing\" ed l'album su cassetta \"Dung 4\". Holt e Swift lasciarono il gruppo per formare The Rainkings, furono sostituiti dal cantante Tom Hingley gi\u00e0 dei Two Much Texas e da Martin \"Bungle\" Walsh. Con questa formazione pubblicarono alcuni singoli, dei quali l'ultimo \"Move\" sfior\u00f2 la top40 britannica. Questo li port\u00f2 a firmare per la Mute, per la quale usc\u00ec nel 1990 il singolo successivo \"This Is How It Feels\", primo notevole successo del gruppo che raggiunse il 14\u00ba posto nella classifica inglese. Successo superato dal primo album \"Life\" che sfior\u00f2 il primo posto in classifica.\nL'anno successivo fecero uscire l'album \"The Beast Inside\" trainato dai singoli \"Caravan\" e \"Please Be Cruel\" ottenendo un buon anche se minore successo. Anche l'album successivo \"Revenge of the Goldfish\" entr\u00f2 in classifica anche fuori dalla Gran Bretagna. L'ultimo album per la Mute fu \"Devil Hopping\" con la hit \"Saturn 5\" nel 1994 ed in seguito il gruppo si sciolse. Hingley form\u00f2 con Jerry Kelly dei Lotus Eaters, The Lovers, Boon la Clint Boon Experience, mentre gli altri si dispersero in altri gruppi.\nNel 2003 il gruppo si \u00e8 ricostituito e con alterne vicende ha proseguito l'attivit\u00e0 finora.\nAgli Inspiral Carpets \u00e8 legato il nome degli Oasis. Noel Gallagher, celebre chitarrista della band, prima di diventare famoso ha fatto il roadie come tecnico delle chitarre nelle tourn\u00e9e degli Inspiral Carpets dal 1988 al 1991, anno in cui entr\u00f2 a far parte dei The Rain, gruppo in cui figurava anche il fratello Liam e che avrebbe mutato nome in Oasis."}
{"id": "2164079", "revid": "1958889", "url": "https://it.wikipedia.org/wiki?curid=2164079", "title": "Charlotte Coleman", "text": "Biografia.\nSuo padre, l'anglo-canadese Francis Coleman, fu attore e produttore televisivo; sua madre Ann Beach attrice a sua volta, cos\u00ec come la sorella minore di Charlotte, Lisa Coleman.\nEbbe un'istruzione abbastanza eterogenea (ed eterodossa), visto che frequent\u00f2 dapprima una scuola di teatro a Islington, poi \u2015 intorno ai 15 anni \u2015 un istituto del Devon, per essere ammessa al quale spese tutti i suoi risparmi e, infine, una scuola di cucina.\nNel frattempo era attiva nel mondo dello spettacolo fin dal 1977, anno della sua prima apparizione televisiva in un programma della BBC; dal 1978 al 1981 fu presente in quattro stagioni di una serie prodotta dalla ITV, \"Worzel Gummidge\"; nel 1979 apparve sulle frequenze di London Weekend per un'altra serie.\nDal 1981 al 1984, per Thames Television, imperson\u00f2 Marmalade Atkins, una \"teenager\" ribelle presente in un film TV (\"Marmalade Atkins in Space\", 1981) e due successive serie (\"Educating Marmalade\" e \"Danger: Marmalade at Work\" ).\nCharlotte Coleman si impose nel primo ruolo adulto nel 1990 in uno sceneggiato di successo, \"Oranges Are Not the Only Fruit\", in cui imperson\u00f2 una ragazza lesbica che prende coscienza della sua sessualit\u00e0 all'interno di una severa famiglia pentecostale nel Lancashire.\nLo sceneggiato, in tre puntate, vinse il BAFTA 1991 come miglior dramma televisivo britannico.\nDopo le esperienze televisive Coleman pass\u00f2 al teatro e, poco dopo, al cinema.\nIl suo primo ruolo su pellicola fu quello di Scarlett, l'improbabile e anticonformista compagna di appartamento di Charles (Hugh Grant) in \"Quattro matrimoni e un funerale\", che fa da spalla al protagonista in tutte le sue vicissitudini e alla fine sposer\u00e0 un miliardario texano; messasi in luce come personaggio anticonvenzionale e spesso fuori dagli schemi, la sua \"performance\" le valse nel 1995 il premio BAFTA alla migliore attrice non protagonista; in seguito fu presente nel film a sfondo transessuale \"Le donne non sono tutte uguali\" (1996) e, pi\u00f9 avanti, tenne a battesimo Pen\u00e9lope Cruz in una delle sue prime produzioni in inglese, in \"Due volte ieri\" (\"The Man with Rain in His Shoes\", 1998).\nL'ultima \"performance\" cinematografica di Charlotte Coleman \u00e8 del 1999, nel film \"Beatiful People\", diretto dal britannico di origine bosniaco Jasmin Dizdar.\nTornata a lavorare in televisione a cavallo del 2000 (\"How Do You Want Me?\", BBC), mor\u00ec nel novembre 2001 a causa di un attacco fulminante di asma bronchiale, della quale soffriva da tempo.\nNel 1987 aveva perso il fidanzato in un incidente mortale in bicicletta.\nIl giudizio postumo su Charlotte Coleman \u00e8, anche alla luce della sua brillante prestazione in \"Quattro matrimoni e un funerale\", quello di un'attrice dal potenziale appena intravisto ma non pienamente espresso."}
{"id": "2164081", "revid": "1610933", "url": "https://it.wikipedia.org/wiki?curid=2164081", "title": "Succiacapre collorosso", "text": ""}
{"id": "2164103", "revid": "547034", "url": "https://it.wikipedia.org/wiki?curid=2164103", "title": "Premi e riconoscimenti di Woody Allen", "text": "Nel corso della sua carriera Allen ha ricevuto un numero considerevole di premi e riconoscimenti a festival cinematografici e cerimonie di premiazioni annuali, in riconoscimento della sua opera come regista, sceneggiatore ed attore. Quando una sua pellicola viene presentata in anteprima a qualche festival, Allen ha sempre scelto di farlo come film fuori concorso, escludendola deliberatamente, quindi, dalla possibilit\u00e0 di essere presa in considerazione per qualche premio."}
{"id": "2164109", "revid": "161374", "url": "https://it.wikipedia.org/wiki?curid=2164109", "title": "Olefina", "text": ""}
{"id": "2164113", "revid": "15756", "url": "https://it.wikipedia.org/wiki?curid=2164113", "title": "Focke-Achgelis Fa 223", "text": "Il Focke-Achgelis Fa 223 \"Drachen\" (\"Drago\" in tedesco) fu un elicottero medio da trasporto prodotto dall'azienda tedesca Focke-Achgelis &amp; Co., GmbH nei primi anni quaranta ed uno dei primi elicotteri operativi al mondo.\nNonostante avesse raggiunto lo stadio produttivo, a causa delle pesanti incursioni aeree alleate, fu prodotto in un numero molto ridotto di esemplari ed ebbe un limitato impiego operativo nei reparti da trasporto della Luftwaffe nel corso della Seconda guerra mondiale.\nLungo 12\u00a0m e dotato di due rotori affiancati controrotanti propulsi da un motore radiale da 1\u00a0000 shp collocato al centro della fusoliera, era in grado di raggiungere una velocit\u00e0 massima di 175\u00a0km/h (182\u00a0km/h secondo altri rilevamenti) ed una quota di tangenza di circa 7\u00a0100\u00a0m. Poteva trasportare carichi fino a circa 1\u00a0000\u00a0kg ad una velocit\u00e0 di crociera di 121\u00a0km/h e 2\u00a0440\u00a0m di altezza.\nStoria del progetto.\nNel 1936, la costruzione dell'elicottero sperimentale Fw 61 impression\u00f2 fortemente il Ministero dell'Aria tanto da suggerire allo stesso Henrich Focke di creare una nuova societ\u00e0 specificatamente dedicata allo sviluppo di elicotteri con maggiori capacit\u00e0 di carico: nel 1937 Focke insieme al pilota Gerd Achgelis insedi\u00f2 a Delmenhorst la nuova industria Focke-Achgelis, avviando la costruzione dei nuovi velivoli l'anno successivo.\nLe esperienze acquisite con l'Fw 61 consentirono di arrivare rapidamente alla costruzione di una versione ingrandita, l'Fa 226 \"Hornisse\" che era ora in grado di trasportare 6 persone; la costruzione del propulsore, trasmissione e mozzo del rotore fu affidata alle fabbriche BMW di Berlino. L'Fa 226, ordinato nel 1938 dalla compagnia aerea Deutsche LuftHansa (DLH), fu il primo elicottero da trasporto al mondo.\nNel 1939, prima che il prototipo civile potesse compiere il suo primo volo, il velivolo fu ridenominato dal Reichsluftfahrtministerium (RLM), il Ministero dell'Aria tedesco, in Fa 223, aprendone cos\u00ec la strada ad un impiego militare. La stessa Kriegsmarine sembr\u00f2 nutrire un qualche interesse nel nuovo mezzo vedendolo come una possibile alternativa delle S-boote.\nNel settembre dello stesso anno il primo prototipo, denominato V1, si sollevo dal campo della fabbrica di Delmenhorst: a differenza dell'Fw 61, l'elicottero disponeva di un vano di carico dedicato e cabina totalmente chiusa; manteneva la configurazione a due rotori affiancati con un singolo motore BMW-Bramo montato al centro del telaio tubolare in acciaio.\nI primi test di volo evidenziarono una serie di problemi meccanici della macchina: il motore inizialmente previsto, il BMW-Bramo 323D si dimostr\u00f2 eccessivamente inaffidabile ad elevati regimi di rotazione, e fu per questo sostituito nei successivi prototipi con il pi\u00f9 robusto e potente BMW-Bramo 323Q3 (designato successivamente BMW 301R) da 1\u00a0000\u00a0hp. Un altro difetto era costituito dalle forti vibrazioni che interessavano gli alberi dei rotori quando questi si trovavano a girare fuori fase, situazione che richiedeva, per una sua soluzione, una particolare cura nella costruzione dell'impianto propulsivo da parte della BMW.\nPrimo volo.\nIl primo volo del prototipo V1 avvenne il 3 agosto 1940, dopo 100h di test a terra e voli vincolati. Nell'ottobre dello stesso anno l'elicottero volo nell'area di prova di Rechlin dove stabil\u00ec nuovi primati raggiungendo una velocit\u00e0 massima di 182\u00a0km/h, velocit\u00e0 di salita 528 m/min e quota di tangenza di 7\u00a0100\u00a0m.\nFu stipulato un contratto per la produzione di 100 unit\u00e0; queste avrebbero dovuto, nelle intenzioni iniziali, coprire 5 possibili varianti di seguito elencate.\nNel febbraio 1941, il prototipo V1 fu perso in un incidente causato da un guasto a bassa quota senza che fosse possibile un atterraggio di emergenza in autorotazione.\nCon la costruzione del secondo prototipo V2, si introdusse la cabina di guida totalmente vetrata ed una mitragliatrice MG 15 sul muso manovrata dall'osservatore; ebbe comunque vita breve in quanto fu di l\u00ec a poco distrutto da un bombardamento alleato.\nIl prototipo V3: la versione finale.\nIl prototipo V3 rappresent\u00f2 la versione definitiva del Fa 223. Si cancellarono definitivamente dai piani di costruzione le molteplici versioni previste per le varie destinazione operative, facendo riferimento ad un solo modello multiruolo Fa-223E, che oltre ad incorporare la doppia guida, presente solo nei modelli da addestramento, era equipaggiato con:\nA seconda delle necessita si potevano integrare:\nLa struttura della macchina rimase inalterata: telaio tubolare in acciaio rivestito con tessuto trattato per rendere pi\u00f9 rapide le riparazioni e interno suddiviso in 4 sezioni: coda, motore, vano carico, cabina con pilota ed osservatore affiancati, quest'ultimo posto alla sua destra.\nIl propulsore dotato di compressore volumetrico era collocato al centro e tenuto in posizione da un fascio di cavi in acciaio mentre la scatola del cambio e la ventola di raffreddamento erano collocate di fronte ad esso. Tra la sezione di carico e la parete antifiamma del vano motore era presente una fessura di 20\u00a0cm, aperta superiormente, e protetta da una griglia metallica per l'immissione dell'aria di raffreddamento che, passando attraverso il motore, usciva attraverso un'analoga apertura anulare posteriore.\nDa ciascun lato della fusoliera si estendeva, all'interno di una traliccio metallico, un albero d'acciaio che metteva in rotazione il rotore tripala in legno con anima in acciaio di 12\u00a0m di diametro. I mozzi dei due rotori controrotanti erano collocati ad una distanza di 12,5\u00a0m l'uno dall'altro, garantendo cos\u00ec l'assenza di incroci fra le pale in moto.\nL'elicottero poteva trasportare fino ad 4 soldati nel vano di carico ed altri 8, esternamente, su altrettanti sedili predisposti alla base dei due tralicci metallici.\nIl sistema di governo dell'elicottero si componeva di una barra di comando per il controllo longitudinale per mezzo della variazione ciclica dell'angolo di attacco e di quello laterale per mezzo di un differente variazione collettiva dell'angolo di attacco delle pale dei due rotori. Vi era poi una barra del collettivo per il controllo della portanza e dunque della spinta verticale esercitata dall'elicottero.\nL'imbardata veniva gestita attraverso la pedaliera: non essendovi un rotore anticoppia di coda, questa agiva su una differente variazione ciclica dell'angolo di attacco delle pale dei due rotori ed alla manovra contribuiva l'azione contemporanea del timone verticale di coda.\nUna manopola consentiva la regolazione dell'angolo d'attacco dell'equilibratore, angolo che veniva modificato automaticamente da un dispositivo nel caso si rendesse necessario un atterraggio di emergenza in autorotazione per guasto al motore.\nUno dei principali difetti dell'Fa 223 risiedeva nell'architettura del collettivo che non consentiva una regolazione continua dell'angolo di attacco delle pale, bens\u00ec disponeva unicamente di due posizioni regolabili solamente a terra, una per il funzionamento normale ed una in caso di atterraggio in autorotazione: la spinta verticale dipendeva quindi dalla sola potenza del motore rendendo la macchina meno reattiva, riducendone conseguentemente la sicurezza, la manovrabilit\u00e0 e le prestazioni, in particolare in \"hovering\", a bassa quota e sottovento. A causa di questa lentezza di risposta il pilotaggio di un Fa 223 richiedeva notevoli capacit\u00e0 ed esperienza da parte dei piloti.\nSolamente in 2 modelli, il V13 e V16 si introdusse in via sperimentale, a fianco della manetta, un collettivo vero e proprio; fu progettato, senza avere un effettivo impiego operativo, un dispositivo automatico avente la funzione di mantenere costante la velocit\u00e0 del motore.\nProduzione.\nLa produzione in serie dell'Fa 223 fu avviata nella fabbrica di Delmenhorst nel 1942. Nel giugno dello stesso anno l'impianto fu duramente colpita da una raid alleato e ci\u00f2 provoc\u00f2 la distruzione dei due prototipi esistenti e dei primi 7 Fa 223 di preproduzione che erano in fase di completamento.\nNonostante fossero stati compiuti sforzi per riattivare la produzione, questa fu spostata nel 1943 nel nuovo stabilimento di Laupheim, nei dintorni di Stoccarda. Il primo elicottero che usc\u00ec dalla catena di montaggio, il V11, pilotato da Karl Bode, esegu\u00ec una serie di prove di volo per la realizzazione di filmati informativi che compresero ad esempio il sollevamento di un ricognitore Fieseler Fi 156 \"Storch\", la fusoliera di un Messerschmitt Bf 109, un motore da una tonnellata ed una jeep \"K\u00fcbelwagen\".\nNell'estate del 1944, il Reichsluftfahrtministerium (RLM) sottopose l'elicottero ad una serie di prove volte a determinare le potenzialit\u00e0 di trasporto in zone montuose ed in ogni condizione ambientale. I test furono svolti a Mittenwald vicino a Innsbruck, presso la locale scuola di addestramento da montagna impiegando il modello V16 e con il V14 presente come riserva: entro la fine di ottobre 1944 furono compiuti complessivamente 83 voli con atterraggi ad altitudini di 1\u00a0350\u00a0m s.l.m. fino a 2\u00a0300\u00a0m s.l.m. e prove di trasporto di pezzi di artiglieria da montagna.\nNel luglio 1944 la fabbrica di Laupheim fu distrutta da un bombardamento determinando un blocco completo della produzione del velivolo che, per quella data, aveva gi\u00e0 realizzato 8 apparecchi di cui l'ultimo, il V18, pronto per essere consegnato; vi erano inoltre 13 elicotteri in costruzione e materiale sufficiente alla realizzazione di altri 19. Nell'autunno 1944 l'intera linea di produzione, con una capacit\u00e0 potenziale di 400 unit\u00e0 al mese, fu trasferita all'aeroporto Tempelhof di Berlino e l\u00ec rimase fino alla fine della guerra producendo solamente un elicottero.\nComplessivamente furono realizzati durante il conflitto 20 Fa 223 dei quali solamente 10 od 11 volarono effettivamente, per un ammontare totale di circa 400 h di volo e 9\u00a0985\u00a0km. Nel maggio 1945 due di essi, il V14 e V15, furono recuperati dagli americani a Ainring, sede del \"Transportstaffel 40\", ed inviati in Inghilterra ed USA per prove di valutazione.\nImpiego operativo.\nOperazione Quercia, 12 settembre 1943 (cancellato).\n\u00c8 poco noto ma l'Fa 223 V12 fu il velivolo che secondo i piani predisposti per l'operazione Quercia avrebbe dovuto trarre in salvo Mussolini dalla prigione di Campo Imperatore sul Gran Sasso. Tuttavia un guasto meccanico occorso all'ultimo momento fece ripiegare all'utilizzo di un Fieseler Fi 156 \"Storch\".\nSalvataggio di alpinisti sul Monte Bianco.\nIl modello V12 fu inviato sul Monte Bianco per tentare il salvataggio di 17 alpinisti bloccati nella neve; sfortunatamente la rottura dell'albero motore provoc\u00f2 la distruzione del rotore costringendo il velivolo ad un rovinoso atterraggio e conseguente morte dell'equipaggio.\nRecupero di un Dornier Do 217, primavera 1944.\nNella primavera del 1944, il V11 fu inviato nella zona di Veher Moor, tra Osnabr\u00fcck e Oldenburg per tentare il recupero del relitto di un Dornier Do 217 precipitato. L'elicottero si schiant\u00f2 durante il viaggio di andata e fu deciso per questo l'invio, l'11 maggio 1944, di un altro Fa 223, il V14: ai comandi del pilota Ten. Helmut Gerstenhauer e Karl Bode, l'elicottero, compiendo complessivamente 10 voli, trasport\u00f2 le parti dei due velivoli smantellati dai luoghi di schianto fino ad una strada dove furono successivamente caricati su dei furgoni.\n\"Transportstaffel 40\", inverno-primavera 1945.\nNel gennaio 1945 fu costituita M\u00fchldorf a.Inn in Baviera la \"Transportstaffel 40\" (TS/40), l'unica squadriglia elicotteristica operativa della Luftwaffe equipaggiata con circa cinque Fa 223 ed altrettanti Flettner Fl 282 \"Kolibri\" utilizzati per compiti di osservazione, collegamento e trasporto. L'unit\u00e0 si riposizion\u00f2 tra Ainring, lungo il confine austro-tedesco, e la Stiria, in Austria, rimanendovi fino alla fine della guerra. Con l'avanzata della 80\u00aa Divisione di fanteria americana, due Fa 223 furono catturati integri mentre i rimanenti furono preventivamente distrutti dagli equipaggi in fuga.\nVolo di Danzica, febbraio-marzo 1945.\nA seguito di un ordine speciale emanato direttamente da Hitler, l'unico Fa 223 prodotto nello stabilimento di Tempelhof decoll\u00f2 la mattina del 26 febbraio 1945 con destinazione Danzica.\nAi comandi del Ten. Gerstenhauer e con a bordo altri due copiloti, l'apparecchi\u00f2 vol\u00f2 in condizioni meteo avverse, nel bel mezzo dell'avanzata alleata e con pressanti problemi di rifornimento del carburante. Il primo giorno, a causa del maltempo, il Ten. Gerstenhauer perse l'orientamento e fu costretto ad atterrare a Crailsheim; con il miglioramento delle condizioni meteo decoll\u00f2 con destinazione W\u00fcrzburg per il rifornimento di carburante raggiungendo infine Meiningen ove sost\u00f2 la notte. Il giorno successivo punt\u00f2 verso Werder ad una distanza di 315\u00a0km. Il terzo giorno continu\u00f2 verso Stettino e Altdamm, ma il peggioramento delle condizioni meteo obbligo' l'equipaggio ad una sosta a Prenzlau. I giorni successivi, nuovamente ostacolati dal maltempo, furono costretti a fermarsi a Stolp che si trovava a circa 100\u00a0km da Danzica.\nL'arrivo a Danzica avvenne solamente la sera del 5 marzo 1945 quando oramai le difese cittadine erano sul punto di crollare di fronte all'avanzata dell'Armata Rossa. Fermi nella periferia della citt\u00e0 in quanto impossibilitati a procedere oltre ed in attesa di nuovi ordini, l'equipaggio ricevette una richiesta di soccorso per un pilota di un Messerschmitt Bf 109 precipitato nella tormenta di neve. L'Fa 223 decoll\u00f2 verso la zona di ricerca e localizz\u00f2 i rottami dell'aereo con a bordo il pilota ferito procedendo alla sua evacuazione verso un posto di medicazione.\nCon la caduta della citt\u00e0 e lo sfondamento delle forze sovietiche l'Fa 223 si trov\u00f2 accerchiato e fu costretto a retrocedere verso le linee tedesche: rifornito di carburante e caricato con un bidone di 210 l di benzina aggiuntivi per rendere possibile il rifornimento lungo il percorso, l'elicottero punt\u00f2 verso la base tedesca di Werder volando lungo la costa baltica attraverso Garz e sorvolando le linee russe.\nDal giorno del decollo fino all'atterraggio a Werder, l'Fa-223 copr\u00ec una distanza record di 1\u00a0675\u00a0km volando complessivamente per 16 h e 25 min senza manifestare guasti meccanici.\nVolo sul Canale della Manica, 6 settembre 1945.\nDei 2 Fa 223 catturati dalle forze americane ad Ainring, il V15 fu imbarcato e inviato in USA per valutazione mentre il V14 fu consegnato agli inglesi. IL 6 settembre 1945 (altre fonti riportano il 25 luglio 1945) l'Fa 223 comp\u00ec la prima traversata del Canale della Manica in elicottero al mondo, volando da Cherbourg, in Francia, verso la base della RAF di Beaulieu; l'elicottero era pilotato dall'ex Ten. Gerstenhauer (ufficialmente un POW) con a bordo lo Sqn. Ldr. Cable della RAF ed il Ten. Buvide della Riserva della US Navy. Il V14 fu successivamente distrutto il 3 ottobre 1945 a seguito della rottura dell'albero di trasmissione provocata probabilmente da una errato tensionamento dei cavi d'acciaio che assicuravano il motore.\nSviluppi finali.\nNegli ultimi anni di guerra Henrich Focke progett\u00f2 un elicottero pesante da trasporto costituito, per minimizzare i costi, da due Fa 223 accoppiati; si ritiene che la designazione del nuovo velivolo fosse Fa 284. Una porzione della sezione centrale di unione fra le due fusoliere fu ritrovata dagli Alleati ad Ochsenhausen."}
{"id": "2164114", "revid": "260215", "url": "https://it.wikipedia.org/wiki?curid=2164114", "title": "Sede titolare di Formia", "text": ""}
{"id": "2164116", "revid": "125987404", "url": "https://it.wikipedia.org/wiki?curid=2164116", "title": "What More Can I Give", "text": "What More Can I Give \u00e8 una canzone scritta dal cantante statunitense Michael Jackson, ispirata da un incontro con il Presidente del Sudafrica Nelson Mandela nel 1999.\nNella versione in lingua spagnola prende il titolo di Todo para ti.\nDescrizione.\nIl brano originariamente doveva essere presentato durante i due concerti \"Michael Jackson &amp; Friends\" del giugno 1999 a Seul e a Monaco di Baviera e avrebbe dovuto essere utilizzato come singolo di beneficenza per i profughi della guerra del Kosovo del 1996-1999, ma in seguito agli attentati dell'11 settembre 2001 al World Trade Center di New York Jackson lo riscrisse e lo incise insieme ad altri 26 artisti internazionali.\n\"What More Can I Give\" fu inoltre tradotto dal musicista panamense Rub\u00e9n Blades in lingua spagnola con il titolo \"Todo para ti\" per l'America Latina. A questa versione parteciparono 23 artisti, alcuni dei quali gi\u00e0 presenti nel brano in lingua inglese.\nLe due versioni miravano a raccogliere un totale di 50.000 dollari da destinare ai sopravvissuti e alle famiglie delle vittime degli attacchi terroristici.\nLe registrazioni si tennero presso degli studi di registrazione a Los Angeles e terminarono nel mese di ottobre 2001.\n\"United We Stand: What More Can I Give\".\n\"\" \u00e8 un concerto benefico organizzato da Michael Jackson, tenutosi il 21 ottobre 2001 al RFK Stadium di Washington. Fu il terzo evento pi\u00f9 grande in commemorazione delle vittime degli attentati terroristici alle \"Torri Gemelle\" dell'11 settembre 2001. Gli altri due ebbero luogo a New York.\nLo spettacolo ebbe una durata di quasi mezza giornata, ovvero da met\u00e0 pomeriggio fino a notte inoltrata. Ne presero parte numerose star sia di vecchia generazione (James Brown, Al Green, Carole King, Rod Stewart, Bette Midler, gli America, e Huey Lewis) sia di nuova (Destiny's Child, P. Diddy, i Goo Goo Dolls, i Train, i Backstreet Boys, Usher, Pink (cantante) e gli 'N Sync). Ogni artista o gruppo pot\u00e9 interpretare circa cinque brani a testa.\nGli Aerosmith si esibirono anche a Indianapolis la stessa notte, essendo questa una tappa del loro tour in corso.\nMichael Jackson esegu\u00ec \"Man in the Mirror\" e chiuse la serata con \"What More Can I Give\", duettando con molti degli artisti presenti quella sera.\nAllo spettacolo assistettero 46.000 spettatori e fu trasmesso in televisione, seppure in versione tagliata, dalla ABC in differita il 1\u00ba novembre 2001.\nLa conduzione fu affidata a John Stamos. Furono ospiti Kevin Spacey e alcune figure politiche, tra le quali il sindaco di Washington D.C.\nControversie.\nIl singolo non fu mai pubblicato su supporto fisico a causa di disaccordi tra Jackson e la Sony Music: la Sony ne riteneva economicamente controproducente l'uscita in contemporanea con la promozione del nuovo album del cantante, \"Invincible\", patrocinato dall'etichetta stessa; secondo Jackson, invece, la Sony aveva gi\u00e0 chiuso la fase di promozione del disco, non avendo in programma di estrarre ulteriori singoli, realizzare altri videoclip o pubblicit\u00e0. \nLa mancata pubblicazione dovuta a questa controversia, insieme ad altri fattori, port\u00f2 Jackson a rescindere il contratto con la casa discografica.\nLa Sony aggiunse in seguito che il produttore della canzone, Marc Schaffel, precedentemente aveva diretto film pornografici a tematica gay e che per questo non intendeva associarlo a Michael Jackson e al singolo benefico.\nInfine la popstar autoprodusse sia il singolo sia le relative due versioni del videoclip presentandole lui stesso: la prima ai \"Bambi Awards\" a Berlino, in Germania, nel novembre del 2002, e la seconda versione ai \"Radio Music Awards\" a Las Vegas, negli Stati Uniti, nel 2003.\nPubblicazione e promozione.\nLe due versioni del brano furono trasmesse alla radio per la prima volta alla fine del 2002: \"What More Can I Give\" negli Stati Uniti e \"Todo para ti\" in America Latina.\nFurono pubblicate in formato digitale il 27 ottobre 2003.\nCommenti di Michael Jackson.\nMichael Jackson, infine, ringrazi\u00f2 anche tutte le radio, i DJ per il loro appoggio e i responsabili di Clear Channel Communications per il loro aiuto e per la pubblicazione della canzone."}
{"id": "2164117", "revid": "1543377", "url": "https://it.wikipedia.org/wiki?curid=2164117", "title": "Tassa sulle concessioni governative", "text": "La tassa sulla concessione governativa (conosciuta anche con l'acronimo TCG) \u00e8 la tassa da corrispondere allo Stato italiano dai beneficiari di determinati provvedimenti amministrativi e altri atti, come ad esempio autorizzazioni, concessioni, licenze, ai sensi del DPR 26 ottobre 1972, n. 641 sulla \"Disciplina delle tasse sulle concessioni governative\".\nTCG sugli abbonamenti di telefonia mobile.\nDal 1995 gli intestatari di un abbonamento di telefonia mobile devono corrispondere allo Stato 12,91\u20ac mensili se per uso affari, quindi intestato ad un'azienda o ad una ditta individuale, mentre 5,16\u20ac per i privati. Se per uso affari, l'imponibile in fattura \u00e8 deducibile fino all'80%. Per quanto riguarda la telefonia mobile, quindi, la TCG \u00e8 diretta alle societ\u00e0 telefoniche, affinch\u00e9 le stesse paghino per l'utilizzo delle frequenze: il Governo successivamente stabil\u00ec che detta tassa dovesse essere pagata dai titolari di un contratto di abbonamento, in quanto il cellulare era allora considerato un bene di lusso.\nDue recenti sentenze della Commissione tributaria regionale del Veneto, la n. 4/11 depositata il 17 gennaio 2011 e l. n. 5/11 depositata 10 gennaio 2011 hanno stabilito che gli enti locali non sono tenuti al pagamento della tassa di concessione governativa.\nLe sentenze dei giudici tributari regionali non si limitano a tali istituzioni ma dichiarano l'illegittimit\u00e0 tout court della tassa di concessione governativa, e di conseguenza hanno aperto la strada anche alla possibile richiesta di esenzione dei privati da tale imposizione nonch\u00e9 al possibile rimborso di quanto illegittimamente pagato.\nIl 2 maggio 2014 \u00e8 arrivato il verdetto definitivo dalle sezioni unite civili della Cassazione che ha dichiarato legittima la tassa governativa sui cellulari (sentenza numero 9560).\nLa tassa di concessione governativa assicura allo Stato un introito annuo di 91 milioni di euro.\nTCG per porto d'armi.\nLa licenza porto di pistola per difesa personale, la licenza per porto di fucile ad uso caccia sono soggette a tassa di concessione governativa annuale.\nLista delle tasse sulle concessioni governative.\nIl DPR 26 ottobre 1972, n. 641 prevede le seguenti tipologie di tasse sulle concessioni governative:"}
{"id": "2164118", "revid": "146644", "url": "https://it.wikipedia.org/wiki?curid=2164118", "title": "Toro (zodiaco cinese)", "text": ""}
{"id": "2164134", "revid": "767487", "url": "https://it.wikipedia.org/wiki?curid=2164134", "title": "L'anticristo (film)", "text": "L'anticristo \u00e8 un film del 1974, diretto dal regista Alberto De Martino.\nTrama.\nLa giovane e bella Ippolita Oderisi, nobile componente di una ricchissima famiglia romana \u00e8 affetta da una paralisi alle gambe causata, forse, dal trauma della morte di sua madre, avvenuta a seguito di un incidente d'auto all'epoca in cui Ippolita era ancora bambina. In cerca di conforto, Ippolita si reca presso un santuario della madonna in Ciociaria, ove assiste alla liberazione di alcuni indemoniati da possessione demoniaca, ma anche al suicidio di un uomo posseduto, che divincolatosi, si suicida gettandosi da una casa diroccata.\nA seguito di un colloquio con uno psichiatra, il Dott. Marcello Sinibaldi, Ippolita accetta di ricorrere all'ipnosi, per poter scoprire le cause delle sue turbe psicomotorie originate, con ogni probabilit\u00e0, da instabilit\u00e0 nervose. Durante le sedute il subconscio d'Ippolita risulta oggetto di un'antica possessione demoniaca, ereditata da una sua antenata, torturata, condannata dall'Inquisizione e giustiziata sul rogo. Subito dopo le sedute ipnotiche, Ippolita comincia a dare segni di possessione diabolica. A poco giovano le cure psichiatriche e, pertanto, la giovane viene sottoposta a esorcismo. Durante la pratica esorcistica Ippolita fugge raggiungendo le rovine del Colosseo. Qui, raggiunta dal padre e dal fratello, viene spinta di forza ai piedi di una croce. Satana viene sconfitto e la giovane Ippolita torna alla sua vita normale.\nDistribuzione.\n\u00c8 stato distribuito in Italia in VHS dalla Mitel Home Video e dalla Stardust. In VHS portoghese dalla DIF, in VHS inglese (col titolo \"The Tempter\") dalla Elm Street Films e in VHS olandese (col titolo inglese \"The Antichrist\") dalla FLASH Video.\nIl film viene distribuito in DVD e Blu-Ray nel 2017 in lingua inglese, francese, spagnola, tedesca e cinese. Solo le edizioni portoghesi e giapponesi includono l'audio italiano. In Italia non \u00e8 stato distribuito in home video.\nNel 2021 viene distribuito in DVD e Blu-Ray, in edizione limitata e numerata da parte di Cinemuseum."}
{"id": "2164135", "revid": "92723", "url": "https://it.wikipedia.org/wiki?curid=2164135", "title": "Diocesi di Formia", "text": "La diocesi di Formia (in latino: \"Dioecesis Formiana\") \u00e8 una diocesi soppressa e sede titolare della Chiesa cattolica.\nStoria.\n\u00abPrescindendo dai leggendari riferimenti all'ascendenza apostolica della chiesa locale, la menzione del martire Erasmo contenuta nel Martirologio Geronimiano lascia ritenere che la prima diffusione del cristianesimo nel territorio di Formia non possa scendere oltre gli anni della persecuzione dioclezianea\u00bb. Nell'area dell'attuale chiesa di Sant'Erasmo sono state scoperte iscrizioni funerarie risalenti al IV/V secolo.\nDella diocesi di Formia sono sconosciute la data di erezione, cos\u00ec come i suoi confini. Con molta probabilit\u00e0 il confine ad est era il monte di Scauri e a ovest non includeva Itri, tradizionalmente legata alla diocesi di Fondi; con il 590 la linea di confine orientale si spostava al Garigliano.\nSant'Erasmo \u00e8 considerato il protovescovo o uno dei primi vescovi di Formia, come si evincerebbe dalla \"passio\" risalente al VI secolo circa, informazione confermata dalla sua biografia scritta da Giovanni di Gaeta, futuro papa Gelasio II nel XII secolo. Secondo Lanzoni, \u00abs. Erasmo si pu\u00f2 considerare ragionevolmente un antico vescovo di Formiae, caduto durante le persecuzioni, probabilmente nel III o nel IV secolo, trovandosi registrato nel Gerolimiano\u00bb. Gregorio Magno scrive che al suo tempo il corpo del santo riposava nella chiesa di Formia, e che esistevano due monasteri dedicati ad Erasmo, uno a Napoli e l'altro a Cuma.\nNella vita di sant'Erasmo scritta da papa Gelasio II si fa riferimento a un vescovo Probo di Formia, che si occup\u00f2 della sepoltura del santo. Secondo lo storico faentino, \u00abforse nel secolo XII il nome di questo vescovo leggevasi in qualche monumento erasmiano. Ma fu egli, come si pens\u00f2 dai compilatori della serie dei vescovi formiani, successore immediato di s. Erasmo, o visse qualche tempo, magari qualche secolo, dopo ?\u00bb\nIl primo vescovo storicamente documentato \u00e8 Martiniano, che partecip\u00f2 al concilio lateranense indetto da papa Felice III nel 487, sulla disciplina da adottare nei confronti dei vescovi e del clero africani che, a causa della persecuzione di Unnerico, avevano abiurato la fede cattolica; il suo nome \u00e8 associato a una decretale dello stesso papa dell'anno successivo, in cui vengono affrontati i casi dei cristiani che hanno ricevuto dagli ariani un secondo battesimo. Un vescovo Martiniano, ma senza indicazione della sede di appartenenza, prese parte al concilio celebrato da papa Gelasio I nel 495: potrebbe essere il vescovo di Formia oppure l'omonimo vescovo di Ostra, attestato nel 502.\nIl vescovo Adeodato prese parte ai tre concili celebrati all'epoca di papa Simmaco nel 499, nel 501 e nel 502, per risolvere lo scisma in cui versava la Chiesa di Roma per la duplice elezione di Simmaco e di Lorenzo.\nDel terzo vescovo attribuito a Formia, Andrea, esisteva un'iscrizione funeraria, oggi scomparsa, che poneva l'inizio del suo episcopato il 31 dicembre 502 e che govern\u00f2 la chiesa formiana per ventisette anni, dieci mesi e venti giorni, morendo a settant'anni il 19 ottobre 529. Secondo Pietri, prima di diventare vescovo di Formia, Andrea era un presbitero della Chiesa romana e potrebbe essere identificato con il presbitero del titolo di San Matteo presente al concilio del 499.\nNon sono pi\u00f9 noti vescovi di Formia fino alla fine del VI secolo. Nell'ottobre 590 papa Gregorio Magno affid\u00f2 al vescovo Bacauda la diocesi di Minturno rimasta senza clero e fedeli dopo le devastanti incursioni dei Longobardi. Tra settembre 591 e agosto 592 Bacauda ricevette dal pontefice l'incarico di recarsi a Terracina, assieme ad Agnello vescovo di Fondi, per dirimere una controversia sorta fra la sinagoga e la cattedrale di quella citt\u00e0. In un'altra lettera del 594 indirizzata a Massimiano di Siracusa, il pontefice, su richiesta del vescovo Bacauda, intima al presule siciliano di far rientrare nella loro sede quei preti e diaconi formiani che si erano rifugiati nell'isola. Bacauda mor\u00ec prima di aprile 597, perch\u00e9 in quel mese Gregorio Magno, informato della morte del vescovo, nomin\u00f2 Agnello di Terracina visitatore della Chiesa di Formia con l'incarico di vigilare sulla nomina del nuovo vescovo.\nIl successore di Bacauda fu certamente Alvino, destinatario nel'ottobre 598 di una lettera di papa Gregorio che gli chiese, cos\u00ec come a molti altri vescovi, la cessione di reliquie per una nuova fondazione ecclesiastica.\nDel VII secolo sono noti due vescovi formiani. Il primo, Bonito, prese parte al concilio lateranense indetto da papa Martino I nel 649 per condannare l'eresia monotelita. Per lo stesso motivo papa Agatone convoc\u00f2 un concilio romano nel marzo 680, al quale partecip\u00f2 Adeodato II.\nDurante l'VIII secolo il \"castrum\" di Gaeta acquist\u00f2 sempre pi\u00f9 importanza nell'ambito dei possedimenti bizantini in Italia; gi\u00e0 sul finire del secolo, la citt\u00e0 pot\u00e9 conquistare un certo grado di autonomia stringendo alleanze con i papi di Roma.\nIn questo contesto politico i vescovi di Formia si stabilirono, all'inizio forse solo momentaneamente, a Gaeta. Il primo di questi \u00e8 Campolo, menzionato in una lettera di papa Adriano II del 788 come \"episcopus civitatis Caietanae\". Nei vescovi successivi tuttavia il titolo episcopale non \u00e8 uniforme: infatti Giovanni I (ca. 830) \u00e8 noto come \"episcopus Formianus\", il successore Leone I (840) come \"episcopus Minturnensis ac Formiensis\", mentre Costantino (846-855) \u00e8 indicato come \"episcopus ecclesiae Formianae et Castri Cajetani\". L'ultimo vescovo che mantenne il solo titolo formiano \u00e8 stato Leone II, che prese parte ad un concilio romano nell'861. \u00abDopo l'866 il \"Castrum Caietae\", ormai sede stabile del vescovo, pass\u00f2 al rango di \"civitas\", mentre dall'867 \"Formiae\" scomparve definitivamente dal titolo episcopale\u00bb.\nDal 1968 Formia \u00e8 annoverata tra le sedi vescovili titolari della Chiesa cattolica; dal 24 luglio 1999 l'arcivescovo, titolo personale, titolare \u00e8 Orlando Antonini, gi\u00e0 nunzio apostolico in Serbia."}
{"id": "2164141", "revid": "1603714", "url": "https://it.wikipedia.org/wiki?curid=2164141", "title": "Carpoforo Mazzetti Tencalla", "text": "Biografia.\nNipote di Carpoforo Tencalla, si sposta a Venezia giovanissimo per entrare nella bottega di Abbondio Stazio.\nCollaborer\u00e0 col suo maestro per tutta la sua vita artistica, lavorando in numerosi palazzi della citt\u00e0 lagunare."}
{"id": "2164150", "revid": "124870541", "url": "https://it.wikipedia.org/wiki?curid=2164150", "title": "Filmografia di Franco e Ciccio", "text": "Questa \u00e8 la lista di tutte le apparizioni cinematografiche di Franco Franchi e Ciccio Ingrassia in coppia, con l'aggiunta dei documentari e dei film tv. Nei film, i numeri tra parentesi indicano il giorno, il mese e l'anno della prima proiezione pubblica, ove disponibile. In totale hanno recitato in 112 film."}
{"id": "2164157", "revid": "125448704", "url": "https://it.wikipedia.org/wiki?curid=2164157", "title": "Villaggio Violino", "text": "Il Villaggio Violino si trova nella circoscrizione Ovest della citt\u00e0 di Brescia. Il Violino, o quartiere La Famiglia, \u00e8 delimitato a nord dalla ferrovia Brescia-Edolo, a Sud dalla ferrovia Milano-Venezia, mentre ad est e ad ovest \u00e8 delimitato da campi coltivati.\nStoria.\nI primi insediamenti umani al Violino risalgono al '700, quando numerose famiglie contadine lavoravano la terra su cui ora sorge il grosso del quartiere. I principali cascinali che ancora oggi sopravvivono e mantengono la loro vocazione agricola si trovano in Via Colombaie, Via Violino di Sopra. Altro cascinale, che per\u00f2 si trova nel territorio del comune di Roncadelle, ma legato alla storia del Violino \u00e8 quello ubicato in via Violino Brione. Il territorio del Violino viene citato nei documenti della Repubblica Bresciana del 1797, quando venne inserito nel Rione della Pallata, assieme ad altri territori ad occidente della citt\u00e0. All'epoca e fino a met\u00e0 '900 non c'era la presenza di un luogo di culto sul territorio del Violino, dunque, le funzioni si svolgevano nel convento cappuccino situato sulla collina della Badia.\nIl boom demografico al Violino ebbe inizio quando padre Ottorino Marcolini, padre della cooperativa la Famiglia, costruisce il primo lotto di case (122) a prezzo popolare, corrispondente alle vie prima, terza e quinta e alle traverse seconda e quarta. Era l'anno 1955. Nemmeno un anno prima (il 4 luglio 1954) il vescovo di Brescia Giacinto Tredici pose la prima pietra. Due anni pi\u00f9 tardi, nel 1957, venne inaugurata la parrocchia del Violino, dedicata a san Giuseppe Lavoratore. Nel corso degli anni il Villaggio si \u00e8 ulteriormente ingrandito, tanto che si rese necessario costruire anche una nuova chiesa parrocchiale pi\u00f9 capiente, evento che si realizz\u00f2 nel 1981, quando fu consacrata dal vescovo Luigi Morstabilini. La suddetta chiesa ha recentemente subito grandi interventi di restauro, guidati dal parroco Agostino Bagliani: il controsoffitto prima pericolante \u00e8 ora messo a nuovo, cos\u00ec come nuova \u00e8 anche l'illuminazione e le vetrate. L'inaugurazione di questi nuovo luogo di culto ha dato la possibilit\u00e0 di ricordare nuovamente il fondatore del moderno quartiere, Padre Ottorino Marcolini: alla sinistra del portone d'ingresso della chiesa \u00e8 stato collocato un busto, sotto al quale \u00e8 stata collocata un'epigrafe (in Dialetto bresciano) che ne ricorda con eloquenza la personalit\u00e0:\nL'ultimo lotto di case \u00e8 stato nuovamente costruito dalla cooperativa la Famiglia nel 2008. Data la loro ecocompabilit\u00e0 sono state oggetto anche di un servizio della RAI.\nIl quartiere ha una popolazione di circa 3600 abitanti.\nAttorno al 2015/2016 sono iniziati i lavori per la costruzione della linea ad alta velocit\u00e0 Milano-Brescia. I lavori sono durati pi\u00f9 di 2 anni, comprensivi d'innalzamento delle barriere acustiche. Tutt'oggi la linea non \u00e8 ancora ufficialmente operativa, e sono in corso test per garantirne la sicurezza e la funzionalit\u00e0.\nA partire dalla fine del 2018 e gli inizi del 2019, sono cominciati i lavori per la costruzione di due blocchi di ville e villette situate accanto alla chiesa delle montagnelle, ove in precedenza vi era una stalla nella quale \"abitavano\" due cavalli, non pi\u00f9 presenti gi\u00e0 dal 2016. Per la realizzazione del progetto si \u00e8 utilizzata una gru alta circa 32 metri, detenendo il record, seppur temporaneo, della costruzione pi\u00f9 alta dell'intero villaggio Violino.\nCuriosit\u00e0.\nIl villaggio prende il nome dalla famiglia Violini, una delle pi\u00f9 importanti quando fu costruito il primo lotto di case. Vivevano nella parte antica del quartiere, in via Colombaie, dove quale \u00e8 anche ubicata la torre della Trisia.\nLa prima chiesa \u00e8 stata costruita grazie all'impegno e alla generosit\u00e0 dei primi abitanti, in soli 40 giorni ed \u00e8 stata inaugurata il 7 dicembre 1957. La chiesa in questione non \u00e8 pi\u00f9 presente ma \u00e8 stata demolita dopo che, per tanti anni \u00e8 stata adibita a palestra dopo essere stata sconsacrata.\nLa popolazione straniera residente \u00e8 bassa rispetto ad altri quartieri della citt\u00e0: su un totale di 3338 abitanti (dati del Comune di Brescia aggiornati al 2011) 231 persone sono di origine straniera, per una percentuale del 7,43% rispetto al totale.\nNegli ultimi anni la popolazione straniera \u00e8 in aumento. \nEsistono due parchi originari: uno vicino a via Regina Ansa chiamato \"Parco della Campana\" (nome dovuto ad un gioco per bambini a forna di campana dal colore giallo, sul quale i bambini potevano salire e dondolarsi avanti e indietro; oggi non \u00e8 pi\u00f9 presente in quanto \u00e8 stata vittima di atti di vandalismo. Al suo posto oggi \u00e8 presente un'altalena a rete.) e uno in via della Trisia chiamato \"parco della musica\" e dedicato al musicista, attivista e cantante del gruppo musicale inglese \"The Beatles\" John Lennon, vicino alla ferrovia Milano-Venezia e alla linea AV Milano-Brescia. Al \"parco della musica\" vi \u00e8 inoltre una plaestra, distaccamento di propriet\u00e0 del centro San Filippo. \nIn via Prima si trova anche un oratorio con un parchetto giochi, un campo da basket e un campo da calcio (sede della squadra di calcio del violino).\nNel 2019 a ovest del parco della musica e a sud del complesso delle case nuove, il comune ha realizzato un altro parco acquistando un campo coltivato e investendo 132.000 euro per la conversione in area verde; vi \u00e8 presente anche una ciclabile sterrata."}
{"id": "2164170", "revid": "1543377", "url": "https://it.wikipedia.org/wiki?curid=2164170", "title": "La famosa invasione degli orsi in Sicilia", "text": "La famosa invasione degli orsi in Sicilia \u00e8 un romanzo scritto e illustrato da Dino Buzzati e pubblicato nel 1945 a puntate sul \"Corriere dei Piccoli\". Nello stesso anno fu pubblicata in volume in un'edizione completamente rivista.\nTrama.\nIl libro narra delle vicende di un gruppo di orsi che vive sulle montagne della Sicilia sotto il comando di re Leonzio. Durante un inverno particolarmente rigido gli orsi si trovano senza cibo, e decidono quindi di invadere il Granducato di Sicilia per sopravvivere; Leonzio spera anche di ritrovare il figlio Tonio, rapito dai cacciatori alcuni anni prima.\nIl Granduca manda il suo esercito contro gli orsi, la cui inferiorit\u00e0 \u00e8 netta: gli animali sarebbero spacciati se non fosse per l'intervento del loro pi\u00f9 valoroso e forte guerriero, l'orso Babbone, che mette in fuga i soldati nemici lanciando loro addosso delle enormi palle di neve. Gli orsi banchettano nel campo nemico, dove incontrano il professor De Ambrosiis, stregone ed ex-astrologo di corte del Granduca da lui licenziato per aver previsto la caduta del suo regno. Costui possiede una bacchetta magica, che pu\u00f2 per\u00f2 essere utilizzata solo due volte e che egli conserva per guarirsi nel caso si ammalasse; il professor De Ambrosiis \u00e8 per\u00f2 costretto a compiere un incantesimo per salvare gli orsi e se stesso dall'attacco dell'esercito di cinghiali del Sire di Molfetta, cugino e alleato del Granduca: questo incantesimo consiste nel far gonfiare i cinghiali fino a farli poi esplodere in cielo.\nDopo diverse peripezie gli orsi giungono alla capitale del Granducato, dove sperano di trovare cibo in abbondanza. Dopo una prima giornata di combattimenti infruttuosi, gli animali hanno la meglio grazie alle geniali invenzioni dell'orso Frangipane, che permettono loro di entrare in citt\u00e0. Leonzio e alcuni suoi fedeli irrompono nel teatro Excelsior, dove il Granduca, tenuto dai suoi collaboratori all'oscuro della reale situazione, sta assistendo allo spettacolo conclusivo della serata: Tonio, costretto a esibirsi come equilibrista. Leonzio riconosce immediatamente il figlio e si lancia verso di lui, ma il Granduca spara all'orsacchiotto ferendolo mortalmente. I compagni di Leonzio uccidono il Granduca, mentre il professor De Ambrosiis, pur con estrema riluttanza, usa il secondo e ultimo incantesimo della sua bacchetta magica per guarire Tonio. Inizia cos\u00ec il regno di Leonzio sulla citt\u00e0, all'insegna della pacifica convivenza tra orsi e uomini. \nCol passare degli anni, per\u00f2, gli orsi cominciano a corrompersi, assumendo abitudini umane come l'indossare vestiti e il bere. Il ciambellano, l'orso Salnitro, \u00e8 al centro di questo processo: distratta l'attenzione di Leonzio con la costruzione di un monumento in suo onore, Salnitro apre una bisca (nella quale Leonzio sorprende il figlio Tonio) e organizza feste sfrenate in un palazzo nascosto, rubando poi al professor De Ambrosiis una seconda bacchetta magica che questi si era costruito. Il ciambellano, nella sua sete di potere, giunge a ferire mortalmente Leonzio quando questi, insieme ai suoi fedeli, esce in mare per combattere un terribile serpente marino che minaccia la citt\u00e0; Salnitro viene per\u00f2 immediatamente ucciso dall'orso Gelsomino, l'unico a essersi accorto delle sue macchinazioni.\nSul letto di morte re Leonzio chiede agli orsi di lasciare la citt\u00e0 e le ricchezze che li hanno corrotti e di tornare alle montagne, dove ritroveranno la pace d'animo; gli animali rispettano la sua volont\u00e0, abbandonando per sempre gli uomini.\nAdattamento teatrale.\nDal romanzo \u00e8 stato tratto nel 1965 uno spettacolo teatrale per ragazzi, con marionette e attori, a cura della compagnia Fratelli Colla, oggi Teatro Colla.\nAdattamento cinematografico.\nDopo una gestazione di sei anni, nel maggio del 2019 \u00e8 stato presentato al Festival del cinema di Cannes, sezione Un certain regard, l\u2019omonimo film d\u2019animazione diretto da Lorenzo Mattotti."}
{"id": "2164171", "revid": "446353", "url": "https://it.wikipedia.org/wiki?curid=2164171", "title": "Nokia 3100", "text": "Il Nokia 3100 \u00e8 un telefono cellulare GSM triband messo in commercio nel giugno 2003 dalla Nokia, designato principalmente per un target giovane.\nIl Nokia 3100 viene sviluppato sulla base dei modelli Nokia 3510i e Nokia 7250i.\nIl cellulare \u00e8 equipaggiato con un display a 128 x 128 pixel a colori, GPRS, connessione internet WAP e batteria al litio."}
{"id": "2164173", "revid": "1904508", "url": "https://it.wikipedia.org/wiki?curid=2164173", "title": "Ritratto di Maria Antonietta di Toscana", "text": "Il ritratto di Maria Antonietta di Toscana \u00e8 un dipinto a olio su tela (187x171 cm) di Giuseppe Bezzuoli, datato 1836 e conservato nella Galleria d'Arte Moderna Napoli\nStoria.\nMaria Antonietta di Borbone, granduchessa di Toscana e seconda moglie di Leopoldo II, \u00e8 qui raffigurata all'et\u00e0 di ventidue anni, all'apogeo della sua matronale e opulenta bellezza. Il dipinto, delicato e composto nelle forme, mostra la sovrana al centro della composizione, elegantemente vestita con un distinto abito di velluto nero e un ricco mantello di ermellino. Il collo greco e pesante \u00e8 circondato da un doppio filo di perle; la piuma bianca posizionata tra i capelli mette in risalto la luminosit\u00e0 di questi ultimi e la rotondit\u00e0 del viso. Il braccio nudo e dalla pelle candida \u00e8 evidenziato dal vestito scuro.\nSullo sfondo domina la citt\u00e0 di Firenze con Palazzo Vecchio ben in vista. Il tramonto rosato e il cagnolino sono omaggi a Tiziano e a Van Dyck.\nNella pittura e nell'uso del colore si ravvisa l'influenza del pittore francese Ingres ed \u00e8 possibile trovare un'analogia stilistica con Francesco Hayez.\nDel dipinto esiste anche una copia realizzata da un seguace del Bezzuoli e un'incisione di Paolo Toschi. \nGiuseppe Bezzuoli ebbe modo di dipingere pi\u00f9 volte la granduchessa: dagli archivi risulta che nel 1847 gli fu commissionato un ritratto di Maria Antonietta destinato a suo fratello, Luigi di Borbone. L'opera, inviata a Napoli due anni dopo, risulta oggi dispersa, mentre la Galleria d'Arte Moderna di Firenze conserva una copia rimasta alla famiglia del Bezzuoli fino agli anni Sessanta del Novecento. Nel ritratto, per\u00f2, vi \u00e8 per\u00f2 un'inconcruenza nell'acconciatura, chiaramente riconducibile agli anni Trenta e non agli anni Quaranta dell'Ottocento. La storica dell'Arte Sandra Pinto ha ipotizzato che si possa spiegare la particolarit\u00e0 grazie alla frivolezza della granduchessa, ma vista l'aria seria e composta che mostra nei ritratti, \u00e8 possibile che volesse semplicemente far pervenire al fratello un'immagine giovanile, che meglio potesse ricordare.\nCollegamenti esterni.\nLa scheda del catalogo del Polo museale fiorentino"}
{"id": "2164175", "revid": "339392", "url": "https://it.wikipedia.org/wiki?curid=2164175", "title": "HIStory - Past, Present and Future, Book I", "text": ""}
{"id": "2164177", "revid": "767487", "url": "https://it.wikipedia.org/wiki?curid=2164177", "title": "Classe Lida", "text": "Le unit\u00e0 appartenenti alla classe Lida (progetto 10750 Sapfir secondo la classificazione russa) sono dragamine costieri di piccole dimensioni della marina militare russa. Tali unit\u00e0, dal punto di vista progettuale, non sono state considerate molto riuscite.\nTecnica.\nLo sviluppo delle Lida fu portato avanti dai progettisti V. I. Nemudrov e A. A. Forst, appartenenti allo Zapadnoye PKB. Nelle intenzioni dei suoi ideatori, tali unit\u00e0 avrebbero dovuto sostituire le precedenti classe Yevgenya.\nLe Lida sono state progettate per svolgere attivit\u00e0 di dragaggio in acque basse, o comunque con profondit\u00e0 non superiore agli 80 metri. Hanno un'autonomina di 5 giorni.\nNe \u00e8 stata ideata anche una versione per l'esportazione, nota come progetto 10750E.\nUtilizzo.\nComplessivamente, ne sono state costruite nove, entrate in servizio tra il 1990 ed il 1996. Nel 2007 ne rimanevano otto.\nNel 2007, un esemplare (la \"RT-233\") risultava in servizio nella Flottiglia del Caspio, mentre le altre dovrebbero essere operative nella Flotta del Baltico."}
{"id": "2164179", "revid": "848247", "url": "https://it.wikipedia.org/wiki?curid=2164179", "title": "Martin McDonagh", "text": "Nel corso della sua carriera teatrale ha vinto tre Laurence Olivier Award, un Drama Desk Award ed \u00e8 stato candidato quattro volte ai Tony Awards. In ambito cinematografico invece, si \u00e8 aggiudicato un premio Oscar, due Golden Globe e quattro BAFTAs.\nBiografia.\nNato nel distretto di Camberwell, a Londra, da genitori irlandesi, McDonagh vive la sua giovent\u00f9 nella capitale inglese, ma rimane fortemente legato alla sua terra di origine tanto da ambientarvi tutti i suoi lavori teatrali. Fratello minore di John Michael McDonagh, anch'egli regista e sceneggiatore, \u00e8 dotato sia della cittadinanza inglese che di quella irlandese.\nOpere teatrali.\nCon la sua prima opera, \"The Beauty Queen of Leenane\", ottiene numerosi riconoscimenti internazionali, tra cui l'Evening Standard Award come miglior commediografo emergente. Il successo ottenuto lo induce a scrivere i due episodi successivi della storia, \"A Skull in Connemara\" e \"The Lonesome West\" (rappresentato in Italia con il titolo di \"Occidente solitario\" e diretto dal regista colombiano Juan Diego Puerta L\u00f3pez), dando vita cos\u00ec ad una trilogia, \"The Leenane Trilogy\". La sua seconda trilogia, \"The Aran Islands Trilogy\", lo consacra a pieno titolo come commediografo di successo, garantendogli una serie di riconoscimenti in tutto il mondo. \"The Banshees of Inisheer\", terza parte di \"The Aran Islands Trilogy\", non \u00e8 stata n\u00e9 pubblicata n\u00e9 rappresentata perch\u00e9, a giudizio dello stesso McDonagh, \u00abisn\u2019t any good\u00bb.\nNel 1997, a soli 27 anni, ben quattro dei suoi spettacoli vengono rappresentati simultaneamente nei teatri del West-End di Londra (impresa riuscita solamente ad un altro drammaturgo, William Shakespeare). Tra le altre opere ricordiamo \"The Pillowman\" (2003), che ottiene un Laurence Olivier Award, uno dei riconoscimenti pi\u00f9 prestigiosi del teatro inglese. Nel 2010 il \"The New York Times\" lo ha definito \"uno dei pi\u00f9 importanti commediografi irlandesi viventi\". Nel 2015 una sua nuova opera teatrale, \"Hangmen\", va in scena al Royal Court Theatre. Nel 2016 anche \"Hangmen\" vince il Laurence Olivier Award.\nFilm.\nL'esordio nel mondo del cinema avviene nel 2005 con il cortometraggio \"Six Shooter\", da lui scritto e diretto e il cui cast \u00e8 principalmente composto da suoi precedenti collaboratori teatrali, tra cui Brendan Gleeson, Ruaidhri Conroy, David Wilmot e Aisling O'Sullivan. Il debutto alla regia di McDonagh viene apprezzato, e gli frutta il suo primo Oscar, per il miglior cortometraggio.\nMcDonagh entra quindi in trattative con Focus Features per scrivere e dirigere il suo primo lungometraggio. La pellicola, \"In Bruges - La coscienza dell'assassino\", esce nel 2008 ed \u00e8 una commedia nera che parla di due sicari, interpretati da Colin Farrell e Brendan Gleeson, che vengono spediti nella cittadina belga di Bruges dal loro capo, interpretato da Ralph Fiennes, a seguito di un incarico andato male. Scelto per aprire il Sundance Film Festival 2008, il film ottiene critiche entusiastiche e si aggiudica un BAFTA alla migliore sceneggiatura originale, un British Independent Film Award come miglior sceneggiatura, una nomination agli Oscar (miglior sceneggiatura originale) ed un Golden Globe, assegnato a Colin Farrell come miglior attore protagonista.\nIn un'intervista del 2008 alla rivista \"Stop Smiling\", McDonagh ha rivelato che il suo prossimo film si sarebbe intitolato \"7 psicopatici\". Le riprese si sono svolte nel 2011, con nel cast Colin Farrell, Sam Rockwell, Woody Harrelson, Christopher Walken, Tom Waits, Abbie Cornish, Olga Kurylenko e \u017deljko Ivanek. La pellicola \u00e8 stata presentata al Toronto International Film Festival 2012, dove ha vinto il \"People Choice Award - Midnight Madness\", ed \u00e8 stata distribuita nelle sale lo stesso anno. Il film \u00e8 stato accolto positivamente da pubblico e critica, nonostante venga considerato inferiore a \"In Bruges\".\nNel 2015, durante la promozione del suo nuovo spettacolo teatrale, McDonagh ha annunciato il suo terzo film, \"Tre manifesti a Ebbing, Missouri\", in cui Frances McDormand interpreta una madre che inizia una personale guerra contro la polizia cittadina dopo l'omicidio di sua figlia. Nel cast anche Woody Harrelson, Sam Rockwell, Abbie Cornish, Peter Dinklage, Lucas Hedges e John Hawkes. Il film si \u00e8 aggiudicato il Golden Globe per il miglior film drammatico."}
{"id": "2164184", "revid": "1543377", "url": "https://it.wikipedia.org/wiki?curid=2164184", "title": "Germa", "text": "Germa \u00e8 una citt\u00e0 della Libia, situata a 150\u00a0km da Sebha, nella regione del Fezzan, distretto di Wadi al-Hayaa, a ridosso del deserto Idehan Ubari. \u00c8 stata l'antica capitale del regno dei Garamanti col nome di Garama.\nLa citt\u00e0 moderna si sviluppa lungo la strada principale che attraversa la valle e circa a un chilometro a sud del sito archeologico della antica Garama.\nI resti della citt\u00e0 vecchia costituiscono oggi uno dei siti archeologici pi\u00f9 importanti di tutta la Libia, per quanto \u00e8 probabile che ancora molto ci sia da scavare nella regione, considerato che il regno dei Garamanti, al massimo del suo sviluppo, contava otto grandi citt\u00e0."}
{"id": "2164186", "revid": "729019", "url": "https://it.wikipedia.org/wiki?curid=2164186", "title": "Desborough", "text": "Desborough \u00e8 un paese di 8.500 abitanti della contea del Northamptonshire, in Inghilterra."}
{"id": "2164192", "revid": "161374", "url": "https://it.wikipedia.org/wiki?curid=2164192", "title": "Captain eo", "text": ""}
{"id": "2164194", "revid": "767487", "url": "https://it.wikipedia.org/wiki?curid=2164194", "title": "The Aggrolites", "text": "I The Aggrolites sono una band reggae formata a Los Angeles nel 2002.\nStoria.\nBrian Dixon e Jesse Wagner lavorarono come band di supporto in occasione di un'esibizione di Derrick Morgan a Los Angeles. Decisero di formare una band e si aggiunsero J Bonner (basso), Roger Rivas (piano e organo) e Korey Horn (batteria), riuniti sotto il nome di The Aggrolites, nome composto da due parole \"aggro\" che significava \"aggressivit\u00e0 repressa\" e e \"lites\" che alludeva agli Skatalites.\nCollaborarono con Prince Buster e il cantante dei Culture Joseph Hill Il loro primo disco fu \"Dirty Reggae\", il gruppo firm\u00f2 per la sottoetichetta della Epitaph Hellcat Records nel 2005."}
{"id": "2164196", "revid": "125181320", "url": "https://it.wikipedia.org/wiki?curid=2164196", "title": "Econazionalismo", "text": "L'econazionalismo \u00e8 una via politico-culturale che tende a conciliare o a far coincidere il concetto di nazione con quello di sistema ecologico. Il significato del termine assume differenze sostanziali a seconda del contesto in cui \u00e8 stato applicato.\nNascita del termine.\nEconazionalismo \u00e8 un neologismo che ebbe origine in modo parallelo nel mondo anglofono e in quello euro-mediterraneo. Nel primo caso, il termine descrive una forma emergente di nazionalismo che compendia in s\u00e9 tematiche economiche ed ecologiche. In questo senso, negli Stati Uniti, fu utilizzato da personaggi dei media come Lou Dobbs che cercarono di definire strumenti di protezione della classe lavoratrice nei confronti della disoccupazione, della globalizzazione, dell'immigrazione incontrollata. In tal senso, il lemma pu\u00f2 assumere un segno negativo e prossimo al protezionismo.\nSempre negli USA, un articolo di Jacob Weisberg su \"Slate Magazine\" avrebbe aperto le porte all'utilizzo della parola, nonostante non sia effettivamente citata nel testo.\nNei paesi in via di sviluppo e dell'Est Europa.\nDi nazionalismo ecologista si \u00e8 parlato ad esempio per ci\u00f2 che attiene lo sforzo di rendere un sistema autonomo sotto il profilo energetico e delle materie prime, come nel caso del Brasile o delle Repubbliche ex-sovietiche all'indomani dello scioglimento dell'URSS. In quest'ultimo caso il tema energetico (in particolare nucleare) si intreccia alle problematiche delle minoranze etniche della regione russa.\nNell'Europa occidentale.\nLa definizione di econazionalisti nell'Europa occidentale ha invece radici che esulano da tematiche strettamente economiche e si origina per di pi\u00f9 da riflessioni di carattere spirituale all'interno di temi politici di formazioni identitarie e indipendentiste.\nIn tal senso, il termine compare in Italia attorno all'anno 2005 con le tesi pubblicate del movimento Dom\u00e0 Nunch, cui seguirono le interpretazioni di altri movimenti, come quella del partito politico Sardigna Natzione Indipendentzia. Nella penisola iberica, \"econacionalista\" era gi\u00e0 la definizione di alcuni gruppi che univano in s\u00e9 politiche \"nacionalistas\" (ovvero autonomiste) con quelle dei movimenti Verdi in Catalogna (Iniziativa per la Catalogna Verdi e \"Els Verds-Alternativa Verda\"), nel Paese valenzano, in Galizia e Andalusia.\nQuesti econazionalismo rifiutano implicazioni di ordine strettamente etnico e biologico nella definizione della nazione, ma la allarga all'intero ecosistema, includendovi gli esseri viventi, il paesaggio, la cultura umana e ogni altro elemento legato al territorio \"nativo\", parola dalla quale deriva etimologicamente il termine stesso di nazione. Partendo dalla considerazione che terra pu\u00f2 essere associata all'idea di madre e che l'uomo e i viventi sono suoi figli, questi econazionalisti condividono, seppur accettando appieno la modernit\u00e0, una concezione della terra del tutto simile a quella degli indiani d'America; la terra, infatti, non apparterrebbe all'uomo ma sarebbe l'uomo ad appartenere alla terra in cui nasce. Similmente ritengono importante il sostrato culturale apportato dalle religioni native europee, ispirandosi di volta in volta ai culti locali, come quelli del megalitismo sardo nuragici o di matrice celtica e al mito della Dea Madre, diffusa nella preistoria in tutto il bacino del mediterraneo e in diverse parti dell'Europa e del mondo.\nGli econazionalisti sardi e insubri rigettano le tesi discriminatorie di ordine razziale, religioso, politico e sessuale, e indagano invece sul comportamento delle comunit\u00e0 umane in relazione all'ambiente e all'ecosistema nel quale sono inserite e si sono sviluppate. I caratteri somatici geneticamente ereditati costituiscono patrimonio della nazione esattamente come un monumento, una cattedrale o come un bene naturale o un reperto archivistico culturale.\nPer econazionalismo si intende quindi l'acquisizione di una forma evoluta di autoconsapevolezza di s\u00e9 da parte di un gruppo di individui appartenenti a una comunit\u00e0 naturale (la nazione) che accetta di esistere sia in relazione a fattori di tipo culturale ma anche e soprattutto in rapporto a fattori di tipo ambientale.\nIn ragione di questo tipo di valutazioni l'esistenza della diversit\u00e0 etnica e linguistica richiederebbe una tutela con metodi scientifici ispirati e applicati alla tutela e alla salvaguardia delle specie del regno animale e vegetale. L'econazionalismo considera l'individuo e conseguentemente la nazione indissolubilmente legati alla terra che li ha accolti da un legame di tipo affettivo e spirituale che come un delicato ecosistema non deve per nessun motivo venire alterato.\nI meccanismi di emigrazione e di immigrazione costituirebbero delle normali e accettabili variabili numeriche solo se contenute nei limiti di proporzioni accettabili tra popolazione indigena e popolazione allogena e l'alterazione di questi equilibri produrrebbe conflitti sociali, danni ambientali e sradicamento identitario degli individui."}
{"id": "2164197", "revid": "287204", "url": "https://it.wikipedia.org/wiki?curid=2164197", "title": "Teatro romano di Milano", "text": "Il teatro romano di Milano era un antico teatro della citt\u00e0 romana di \"Mediolanum\", l'odierna Milano. Eretto durante l'et\u00e0 augustea tra la fine del I secolo a.C. e l'inizio del I secolo, fu il primo grande edificio costruito dagli antichi Romani a \"Mediolanum\" nell'ottica di una pi\u00f9 ampia opera di costruzione di importanti strutture in muratura, cui segu\u00ec la realizzazione del foro romano di Milano. Il teatro mantenne la sua funzione originaria fino al IV o al V secolo, quando gli editti di Teodosio e la progressiva conquista di potere da parte della Chiesa iniziarono ad ostacolare le rappresentazioni teatrali e i giochi negli anfiteatri. \nIl teatro venne utilizzato come luogo di ritrovo del senato cittadino durante l'et\u00e0 comunale come testimoniato da almeno tre atti risalenti al 1119, al 1130 e al 1140. Come gran parte della citt\u00e0, il teatro venne distrutto da Federico Barbarossa nell'assedio di Milano del 1162. A partire dal Medioevo, intorno a ci\u00f2 che rimaneva del teatro romano di Milano, iniziarono a sorgere chiese, tra cui la chiesa di San Vittore al Teatro, demolita nel 1911, che nel nome ricorda l'antico edificio romano. Ancora oggi esiste, nel luogo dove sorgeva la chiesa, via San Vittore al Teatro.\nL'edificio, avente forma semicircolare, era alto 20 metri, aveva un diametro di 95 metri e poteva ospitare spettatori, in un'epoca in cui \"Mediolanum\" contava all'incirca abitanti. \u00c8 possibile visitare, gratuitamente e previa prenotazione, nei sotterranei di Palazzo Turati presso la Camera di Commercio della citt\u00e0 in via San Vittore al Teatro 14, i resti dell'antica struttura. Altri resti del teatro sono stati rinvenuti in piazza Affari 5 e in piazza Affari 6, con il primo sito che non \u00e8 visitabile da parte del pubblico e il secondo che lo \u00e8 solo su richiesta.\nStoria.\nIl teatro romano di Milano venne eretto durante l'et\u00e0 augustea, tra la fine del I secolo a.C. e l'inizio del I secolo. Fu il primo grande edificio costruito dagli antichi Romani a \"Mediolanum\" (la moderna Milano) nell'ottica di una pi\u00f9 ampia opera di costruzione di importanti strutture in muratura, cui segu\u00ec la realizzazione del foro romano di Milano. \nLa zona in cui sorse il teatro era nevralgica all'interno dell'antica \"Mediolanum\", come confermato dai ritrovamenti di ricche \"domus\" romane nelle sue vicinanze. \nPi\u00f9 precisamente, il teatro venne realizzato nella parte occidentale di \"Mediolanum\", nei pressi di Porta Vercellina romana e delle mura romane di Milano, non lontano dal \"decumano massimo\" (identificato con le attuali via Santa Maria alla Porta e via Santa Maria Fulcorina), arteria stradale che portava al foro romano di Milano. Ci\u00f2 non fu un caso: la presenza di importanti strade facilitava l'accesso al teatro da parte del pubblico, sia proveniente dalla citt\u00e0 sia che venisse dalle zone limitrofe. \nIl teatro mantenne la sua funzione originaria fino al IV o al V secolo, quando gli editti di Teodosio e la progressiva conquista di potere da parte della Chiesa iniziarono ad ostacolare le rappresentazioni teatrali e i giochi negli anfiteatri.\nL'ultimo spettacolo di cui ci \u00e8 giunta notizia \u00e8 la proclamazione a console, all'interno del teatro, di Manlio Teodoro, che avvenne nel 399. In tale occasione si svolse anche una naumachia. Dopo questa ultima rappresentazione teatrale, l'edificio inizi\u00f2 a essere spogliato degli arredi e dei materiali pi\u00f9 preziosi.\nIl teatro venne utilizzato come luogo di ritrovo del senato cittadino durante l'et\u00e0 comunale come testimoniato da almeno tre atti risalenti al 1119, al 1130 e al 1140. Come gran parte della citt\u00e0, il teatro venne distrutto da Federico Barbarossa nell'assedio di Milano del 1162. A partire dal Medioevo, intorno a ci\u00f2 che rimaneva del teatro romano di Milano, iniziarono a sorgere chiese, tra cui la chiesa di San Vittore al Teatro, demolita nel 1911, che nel nome ricorda l'antico edificio romano. Ancora oggi esiste, nel luogo dove sorgeva la chiesa, via San Vittore al Teatro.\nI resti del teatro vennero rapidamente ricoperti da altre costruzioni e dell'antica struttura romana si perse memoria venendo riscoperta solo verso la fine del XIX secolo, nel 1880, durante la costruzione di Palazzo Turati. I mezzi dell'epoca non permisero per\u00f2 il riconoscimento del tipo di edificio a cui appartenevano i ruderi. Nel 1929 sorse sui suoi resti anche Palazzo Mezzanotte, sede della Borsa di Milano; durante la costruzione di questo edificio i resti dell'antico teatro furono riconosciuti come tali da parte da Alda Levi, all'epoca responsabile della Regia Soprintendenza ai Monumenti di Milano. Ulteriori studi vennero effettuati verso la fine degli anni quaranta e da alcune indagini archeologiche nel 1988 e nel 2005.\nL'edificio.\nIl teatro romano di Milano, avente forma semicircolare, era alto 20 metri, aveva un diametro di 95 metri e poteva ospitare spettatori, in un'epoca in cui \"Mediolanum\" contava all'incirca abitanti. Grazie alla sua altezza, superava le mura romane di Milano, che sorgevano poco lontano. \nIl teatro aveva una facciata esterna curva (a due piani, con oltre quindici arcate per ciascun livello) che ospitava, sul suo lato interno, le gradinate degli spettatori (lat. \"cavea\"). Le gradinate destinate agli spettatori poggiavano su camere inferiori con soffitto a volta, disposte a raggiera intorno al palco per gli attori (\"pulpitum\"). Un corridoio centrale divideva le gradinate in due settori, permettendo al pubblico di accedere al posto assegnato. \nNel palco destinato agli attori la parete di fondo (\"frons scaenae\") aveva colonne di marmo bianco e in calcare disposte su due o tre piani, tra le quali erano collocate nicchie con statue. Esternamente al teatro, adiacente al palco degli attori, era presente un grande porticato coperto rettangolare (\"porticus post scaenam\") con colonne di ordine ionico, chiuso all'esterno, e provvisto di giardino centrale destinato alla sosta degli spettatori durante le pause delle rappresentazioni oppure in caso di pioggia. \nI muri del teatro romano di Milano erano costituiti da file di ciottoli alternate, superiormente e inferiormente, da file di mattoni. Le mura del teatro erano rivestite da pietra oppure da un intonaco. \u00c8 probabile che alla fine del IV secolo, secondo quanto riferisce il poeta Claudiano, l'orchestra del teatro sia stata trasformata in una specie di piscina dove mime seminude si esibivano in danze.\nResti.\n\u00c8 possibile visitare, gratuitamente e previa prenotazione, nei sotterranei di Palazzo Turati presso la Camera di Commercio della citt\u00e0 in via San Vittore al Teatro 14, i resti dell'antica struttura. Oltre a pannelli esplicativi, il sito archeologico offre una visita nell'antica \"Mediolanum\" anche grazie alla riproduzione dei rumori e degli odori che si potevano percepire nel teatro. L'allestimento del museo sensibile del teatro romano di Milano consente di farsi un'idea precisa dello spazio su cui si sviluppava la Milano romana, degli spazi occupati del teatro e delle attivit\u00e0 che si conducevano, nonch\u00e9 della tecnica costruttiva per edificarlo (del teatro si sono infatti conservate anche alcune palificazioni per le fondamenta). \nNell'area archeologica del teatro di via San Vittore al Teatro 14 sono visibili anche alcuni capitelli, probabilmente appartenenti al palco degli attori, una porzione di una colonna del muro che faceva da sfondo al palco, lo scavo di un pozzo medioevale, un piccolo forno, pali di fondazione originali in legno di rovere, alcune parti delle fondamenta dell'edificio e alcuni resti del porticato colonnato esterno che era adiacente al palco. Tra i resti si riconosce anche un corridoio pedonale semicircolare che divideva la gradinate pi\u00f9 elevate (\"summa cavea\") dalle gradinate pi\u00f9 basse (\"ima cavea\").\nI pannelli esplicativi del sito di via San Vittore al Teatro 14 forniscono informazioni sull'area in cui il teatro fu edificato e spiegano origine e provenienza dei materiali impiegati nonch\u00e9 il genere di spettacoli che si svolsero all'interno dell'edificio. All'inizio di maggio si tiene annualmente la settimana dedicata al teatro romano di Milano, che culmina il giorno di San Vittore. In questa occasione la Camera di Commercio di Milano organizza conferenze, spettacoli, eventi culturali e degustazioni.\nAltri resti del teatro sono stati rinvenuti in piazza Affari 5 e in piazza Affari 6, con il primo sito che non \u00e8 visitabile da parte del pubblico e il secondo che lo \u00e8 solo su richiesta. In piazza Affari 5 sono situati due pilastri in pietra facenti parte della parete curvilinea del teatro, quella delle gradinate degli spettatori, mentre in piazza Affari 6, nei sotterranei di Palazzo Mezzanotte, sono conservate parte delle fondamenta del palco degli attori."}
{"id": "2164198", "revid": "729019", "url": "https://it.wikipedia.org/wiki?curid=2164198", "title": "Princes Risborough", "text": "Princes Risborough \u00e8 una parrocchia civile di 7.978 abitanti della contea del Buckinghamshire, in Inghilterra. Il paesino \u00e8 governato dal Consiglio Comunale di Princes Risborough, composto da tredici membri e guidato da un sindaco."}
{"id": "2164209", "revid": "24443", "url": "https://it.wikipedia.org/wiki?curid=2164209", "title": "Pizzoccolo", "text": ""}
{"id": "2164221", "revid": "1632387", "url": "https://it.wikipedia.org/wiki?curid=2164221", "title": "Spazzacamino", "text": "Lo spazzacamino di mestiere pulisce la canna dei camini dalla fuliggine, e pi\u00f9 generalmente interviene per il controllo e la manutenzione dell'impianto fumario. Il mestiere \u00e8 nato alcuni secoli fa. In Italia, come nel resto dell'Europa, per fare questo mestiere si prendevano bambini e ragazzi dalle famiglie oppure mendicanti o orfani. La caratteristica che questi ragazzi dovevano possedere era l'essere molto magri al fine di entrare agevolmente nella canna fumaria e pulirla.\nLa Val Vigezzo, in Piemonte, \u00e8 chiamata la valle degli spazzacamini (\"r\u00fcsca\" in dialetto ossolano) per il gran numero di ragazzi che soprattutto tra il Seicento e il Settecento emigrarono in nord Europa, come \u00e8 testimoniato nel museo interamente dedicato. Nella stessa valle per questo motivo ogni anno viene organizzato il raduno internazionale degli spazzacamini a Santa Maria Maggiore.\nIl ruolo in et\u00e0 moderna.\nAl giorno d'oggi invece lo \"spazzacamino\" \u00e8 responsabile dell'intervento di manutenzione, quindi oltre alla mera spazzolatura dei condotti, deve provvedere a controllare lo stato di conservazione dell'impianto fumario, le eventuali anomalie e soprattutto deve garantirne l'efficienza e la tenuta. Solo la manutenzione ordinaria cos\u00ec concepita previene gli incendi e gli avvelenamenti da monossido di carbonio.\nIl camino o meglio l'impianto fumario, deve essere pulito accedendo ad entrambe le estremit\u00e0 dell'impianto: il terminale sul tetto ed il focolare all'interno dell'abitazione. La scovolatura dei condotti pu\u00f2 essere eseguita utilizzando due tecniche: dall'alto verso il basso o viceversa; Gli attrezzi per la pulizia sono cambiati negli ultimi anni. Una volta si infilava una corda attraverso il comignolo e quando arrivava nel focolare vi si legava matassa di rovi o pungitopo, e un capo di una corda altrettanto lunga e poi, uno sopra e uno sotto, si trascinava su e gi\u00f9. Oggi invece questo mestiere \u00e8 cambiato: \u00e8 previsto il controllo preventivo tramite videoispezione, la sigillatura delle aperture all'interno dei locali, l'accesso al tetto in sicurezza, la scovolatura tramite spazzole idonee per materiale, durezza e forma, trascinate mediante peso battente o aste flessibili avvitate una di seguito l'altra ed infine l'asportazione e lo smaltimento della fuliggine. Il classico raschietto a spalla \u00e8 un po' in disuso in quanto la formazione di depositi catramosi che richiedano l'uso di tale attrezzo era tipica dei grandi focolari aperti che, a causa del loro scarsissimo rendimento sono sempre pi\u00f9 in disuso.\nLa disciplina legislativa.\nInizialmente lo \"spazzacamino\" eseguiva solo le operazioni di pulizia intesa come manutenzione ordinaria degli impianti fumari, senza assumersi nessuna responsabilit\u00e0 circa il loro funzionamento prima e/o dopo il lavoro.\nIn Italia, in questo senso, il codice civile prevede la diligenza professionale e quindi devono essere applicate le Norme UNI specifiche per ciascun campo di applicazione. \nPer gli impianti termici, ad esempio, esiste l'abilitazione alla manutenzione ed installazione degli impianti su cui vanno ad operare (D.M. 37/2008).\nDiverso invece in Germania dove per una legge del 1935, chi possiede un camino non pu\u00f2 effettuare personalmente la pulizia, ma per pulirlo deve chiamare uno \"Schornsteinfeger\" (spazzacamino). In Germania gli spazzacamini avevano una sorta di monopolio, cio\u00e8 ogni quartiere era assegnato a uno spazzacamino; nel 2008 la legge \u00e8 stata modificata eliminando, in via teorica, tale situazione monopolistica."}
{"id": "2164224", "revid": "110157", "url": "https://it.wikipedia.org/wiki?curid=2164224", "title": "Nokia 3110", "text": "Il Nokia 3110 \u00e8 un telefono cellulare GSM prodotto dalla Nokia e commercializzato a partire dal 1997. Il 3110 \u00e8 il primo cellulare Nokia a sfruttare il sistema di navigazione \"Navi-Key\", che negli anni seguenti sar\u00e0 una costante nella produzione Nokia. A differenza del suo successore, il 3210, ed i successivi cellulari dal design simile, il 3110 \u00e8 dotato di antenna esterna, e sfrutta soltanto la rete GSM-900.\nIl 3110 condivide la stessa piattaforma e i medesima accessori con il Nokia 8110.\nIl numero \"3110\" \u00e8 stato in seguito riutilizzato dalla Nokia nel 2007, per il lancio del Nokia 3110 classic. Il Nokia 3110 classic \u00e8 esteticamente simile al 3110, ma \u00e8 provvisto di tecnologie pi\u00f9 moderne come bluetooth, fotocamera e registrazione audio e video."}
{"id": "2164225", "revid": "1444886", "url": "https://it.wikipedia.org/wiki?curid=2164225", "title": "Societ\u00e0 Elettronucleare Italiana", "text": "Societ\u00e0 Elettronucleare Italiana S.p.A. (SELNI S.p.A.) \u00e8 stata un'azienda italiana che operava nel settore dell'energia nucleare costruendo centrali nucleari.\nStoria.\n\u00c8 stata fondata a Roma il 21 dicembre 1955 e partecipata pariteticamente dai soggetti privati Edisonvolta, SADE, Romana, Selt-Valdarno e SGES, e dagli enti pubblici SME, SIP, Terni e Trentina (gruppo IRI-Finelettrica).\nNel 1956 firma con Westinghouse un accordo per l'acquisto di un impianto nucleare dotato di un reattore PWR a uranio arricchito e acqua pressurizzata che sviluppava 257 MW.\nSempre in quell'anno Finelettrica entra nel capitale sociale con il 15%.\nNel 1957 sposta la sua sede a Milano.\nNel luglio 1961 comincia i lavori per la costruzione della centrale nucleare di Trino Vercellese che verr\u00e0 finita nel 1964 e intitolata a Enrico Fermi, costata 34 milioni di dollari, finanziati da IMI ed Eximbank.\nIl 22 novembre 1988 venne liquidata."}
{"id": "2164245", "revid": "1543377", "url": "https://it.wikipedia.org/wiki?curid=2164245", "title": "Naval Intelligence Division", "text": " \nLa Naval Intelligence Division (NID) era la branca \"intelligence\" dell'Ammiragliato inglese prima che venisse istituito un \"Defence Intelligence Staff\" \nunificato nel 1965. Si occupava delle questioni relative ai piani militari navali britannici, ed in particolare della gestione della raccolta di intelligence navale.\nStoria.\nOrigini.\nNel 1882 fu istituito il \"Foreign Intelligence Committee\", ribattezzato \"Naval Intelligence Department\" nel 1887. Il suo primo capo fu il capitano William Henry Hall; William Reginald Hall,\nche fu \"Director of Naval Intelligence\" (DNI) durante la Prima guerra mondiale, era suo figlio.\nLa struttura della NID era in origine preposta alla mobilitazione della flotta, ai piani di guerra, ed alla raccolta d'informazioni presso/dal nemico; pertanto, al principio vi erano due divisioni: \nNel 1900 fu aggiunta una \"terza\" divisione \"(War),\" ovviamente dedicata alle questioni di strategia e difesa, cui fu affiancata nel 1902 una \"quarta\" \"(Trade),\" che doveva seguire le faccende collegate alla protezione del naviglio mercantile.\nLa \"riforma Fisher\".\nNel 1910 la NID fu spogliata delle mansioni di pianificazione e strategia quando l'uscente Fisher cre\u00f2 il cosiddetto \"Navy War Council\" come barriera per stornare le critiche scaturenti dalla \"Beresford Inquiry,\" ed in particolare il concetto per cui la \"Royal Navy\" aveva bisogno di un organo di alta consulenza militare \u2014 un ruolo che la NID aveva pienamente adempiuto almeno dal 1900, se non prima. In virt\u00f9 di questa riorganizzazione, la pianificazione bellica e gli affari strategici divennero appannaggio del novello \"Naval Mobilisation Department\" e la NID torn\u00f2 ad assumere la fisionomia che la caratterizzava prima del 1887: un'organizzazione di raccolta e conferimento di informazioni di rilievo militare.\nL'importanza della NID fu ben presto riconosciuta, al punto che \u2014 intorno al 1902 \u2014 non vi era nella \"Royal Navy\" questione, per quanto dozzinale, che venisse decisa senza consultare la NID.\nDalla Grande guerra.\nNella Prima guerra mondiale la NID era preposta alla \"Room 40,\"\nl'iniziativa di maggior successo sul versante crittografico intrapresa dalla marina di Sua Maest\u00e0 britannica.\nLa \"Geographical Section of the Naval Intelligence Division, Naval Staff, Admiralty, \" produsse tra nel periodo 1917-1922 una serie di \"Manuali geografici\" per offrire informazioni alle forze armate inglesi.\nLa seconda guerra mondiale.\nDalla NID germogli\u00f2 anche la \"30 Assault Unit\" (1942) corpo d'elite votato alla ricognizione speciale ed al sabotaggio. Il comandante di una delle relative operazioni, Patrick Dalzel-Job, \u00e8 ritenuto da molti il principale modello cui Ian Fleming (peraltro a sua volta un operatore della NID) avrebbe ispirato la sua pi\u00f9 celebre creatura letteraria: James Bond.\nTra il 1941 ed il 1946 la NID produsse una seconda serie di \"Naval Intelligence Handbooks,\" per aggiornare le informazioni della prima collana, ormai invecchiate di una ventina d'anni.\nScioglimento.\nNel 1965 i preesistenti servizi di \"intelligence\" furono unificati con il Military Intelligence nel Defence Intelligence del nuovo \"Ministry of Defence\" e la NID cess\u00f2 di esistere."}
{"id": "2164247", "revid": "338974", "url": "https://it.wikipedia.org/wiki?curid=2164247", "title": "Thriller 25th", "text": ""}
{"id": "2164254", "revid": "767487", "url": "https://it.wikipedia.org/wiki?curid=2164254", "title": "Evildead", "text": "Gli Evildead sono un gruppo thrash metal americano, formati nel 1987 a Los Angeles, dal chitarrista Juan Garc\u00eda, appena uscito dagli Agent Steel. Nella band suon\u00f2 anche il batterista Jon Dette.\nBiografia.\nGli Evildead sono nati nel 1987, dopo che il chitarrista Juan Garcia ed il bassista Mel Sanchez uscirono dagli Agent Steel, con l'intenzione di creare una nuova band thrash metal.\nSeguirono presto le tracce dei Vio-lence creando testi che esploravano temi politici e sociali miscelati con temi riguardanti l'horror e guerra nucleare.\nIl nome Evildead \u00e8 stato scelto dal gruppo prendendo ispirazione dal film horror \"The Evil Dead\" di Sam Raimi.\nNel 1988, la band ottenne un contratto con l'etichetta Steamhammer Records e nel 1989 pubblicarono il loro primo EP intitolato \"RiseAbove\" contenente 3 tracce (la title track \u00e8 una cover di Black Flag).\nNello stesso anno la band pubblic\u00f2 con il primo album in studio \"Annihilation of Civilization\" nel 1989. Venne anche girato per l'occasione un videoclip per la title-track.\nDopo aver fatto un lungo tour per sostenere l'album, la band ritorn\u00f2 in studio per registrare il loro secondo album: \"The Underworld\" pubblicato poi nel 1991.\nDopo la pubblicazione del loro secondo lavoro in studio, nel successivo tour di promozione, registrarono il loro primo album live pubblicato poi nel 1992: \"Live ... From The Depths Of The Underworld\".\nQuesto fu per\u00f2 anche il loro ultimo lavoro a causa dello scioglimento della band avvenuta due anni dopo.\nDopo lo scioglimento ufficiale della band, Carlos Medina e Juan Garcia riformarono gli Agent Steel, formando con gli altri membri della band i Terror, gruppo che pubblic\u00f2 anche un album ed un EP, con tutte le canzoni in lingua spagnola.\nLa band si riun\u00ec nel 2008 con la formazione: Chris Malaki (voce), Rob Alaniz (batterista), Mike Caro (chitarrista), Mel Sanchez (basso), e Juan Garcia (chitarrista).\nNel 2010 Malaki e Caro lasciarono la band ed al loro posto subentrarono rispettivamente Stevil Nelson ed Albert Gonzalez."}
{"id": "2164259", "revid": "1718925", "url": "https://it.wikipedia.org/wiki?curid=2164259", "title": "Nadere Reformatie", "text": "Con il termine olandese Nadere Reformatie, ci si riferisce ad un periodo della storia religiosa dei Paesi Bassi, susseguente alla Riforma protestante, che va circa dal 1600 al 1750. Si potrebbe tradurre questo termine in italiano con \"Ulteriore riforma\", o meglio ancora con \"Seconda riforma olandese\". \u00c8 da intendersi come un periodo di rinnovamento e risveglio delle chiese protestanti e della societ\u00e0 in Olanda.\nIn termini generali, questo periodo ed i suoi rappresentanti, sono conosciuti per il loro desiderio di applicare al loro tempo i principi della Riforma (in particolare il Calvinismo), insistendo sulle loro conseguenze nell'ambito familiare e sociale e, indubbiamente in ogni settore della societ\u00e0 olandese nel XVII e primo XVIII secolo. La \"Nadere Reformatie\" ha cura di equilibrare la dottrina classica del Calvinismo ortodosso e la piet\u00e0 religiosa personale. In questo assomiglia al Puritanesimo inglese. Di fatto il Puritanesimo esercita molta influenza sulla \"Nadere reformatie\": in questo periodo le opere di molti puritani sono tradotte in olandese.\nLe due figure prominenti che caratterizzano questo periodo sono il teologo e professore Gisberto Voezio ed un pastore Wilhelmus \u00e0 Brakel, come pure di Peter van Mastricht, Willem Teellinck, Theodorus \u00e0 Brakel, Guiljelmus Saldenus, Herman Witsius e Jacobus Koelman.\nL'opera principale del Brakel, il \"Redelijke Godsdienst\" (il \"culto spirituale\"), \u00e8 una spiegazione, difesa ed applicazione della fede riformata.\nAlla \"Nadere Reformatie\" \u00e8 attribuito per la prima volta l'uso del motto latino \"Ecclesia semper reformanda (est)\" per caratterizzare la Chiesa riformata come una chiesa sempre soggetta all'opera dello Spirito Santo che, attraverso la Parola di Dio, costantemente purifica la chiesa da ogni contaminazione . "}
{"id": "2164262", "revid": "124960203", "url": "https://it.wikipedia.org/wiki?curid=2164262", "title": "Giovanni Solimine", "text": "Biografia.\nIniziata la carriera di bibliotecario presso l'allora Ministero per i beni culturali e ambientali (oggi Ministero della Cultura), nel 1992 \u00e8 passato all'insegnamento universitario presso la Facolt\u00e0 di Conservazione dei beni culturali dell'Universit\u00e0 degli Studi della Tuscia. Professore ordinario dal 2000, nel 2006 \u00e8 passato a insegnare \"Management delle biblioteche\" e \"Biblioteconomia\" presso la Facolt\u00e0 di Lettere dell'Universit\u00e0 \"La Sapienza\" di Roma, dove ha diretto il Dipartimento di Scienze del libro e del documento fino al 2010, il Dipartimento di Scienze documentarie, linguistico-filologiche e geografiche fino al 2018 e la Scuola di Specializzazione in Beni archivistici e librari fino al 2014; dal 2018 al 2021, anno del suo pensionamento, ha diretto il Dipartimento di Lettere culture moderne; per il quadriennio 2012-2015 \u00e8 stato Senior Research Fellow presso la Scuola Superiore di Studi Avanzati. Dal 2011 al 2021 \u00e8 stato delegato del Rettore e Presidente del Sistema Bibliotecario della Sapienza.\nHa insegnato anche presso l'Universit\u00e0 della Calabria, l'Universit\u00e0 degli Studi di Udine, l'Universit\u00e0 di Urbino. \u00c8 stato presidente dell'Associazione Italiana Biblioteche, componente del Consiglio di Amministrazione delle Biblioteche del Comune di Roma, del Consiglio Direttivo del CASPUR e del Consiglio superiore dei beni culturali e paesaggistici del MiBACT, dal quale si \u00e8 dimesso nel giugno 2016. Dal febbraio 2017 \u00e8 presidente della Fondazione Bellonci, che si occupa di valorizzazione della letteratura contemporanea e organizza il Premio Strega. Ha presieduto dal 2012 al 2017 il \"Forum del libro\", di cui \u00e8 attualmente presidente onorario. Dal 2021 \u00e8 componente del Consiglio di Amministrazione dell'Istituto di Studi Pirandelliani e sul Teatro Contemporaneo. Collabora assiduamente alle principali riviste di biblioteconomia, ha diretto dal 2001 al 2010 il \"Bollettino AIB,\" dal 2009 al 2014 \"Libri e riviste d'Italia\", il periodico di cultura editoriale pubblicato dal Centro per il libro e la lettura. Dal 2015 dirige \"Biblioteche oggi Trends. Rivista di studi e ricerche\". Fa inoltre parte del Comitato di direzione di \"Culture del testo e del documento\". \nNel 2010 gli sono stati conferiti il Premio Gifuni e il Premio Fiesole, nel 2017 il Premio Life Gates e il riconoscimento quale \"Irpino dell'anno\"; nel 2018 \u00e8 stato proclamato socio d'onore dell'Associazione Italiana Biblioteche; nel 2020 il Centro di ricerca europeo libro editoria biblioteca (CRELEB) dell\u2019Universit\u00e0 Cattolica del Sacro Cuore di Milano gli ha conferito il Premio \u201c\u00c0ncora aldina\u201d per la cultura del libro. Socio della Societ\u00e0 italiana di bibliografia e biblioteconomia e dell'Associazione per l'economia della cultura.\nCampi di ricerca.\n\u00c8 stato tra i primi in Italia a dedicare studi al management dei servizi bibliotecari e all'applicazione delle tecnologie dell'informazione, con un'attenzione particolare all'analisi dei processi gestionali e alla elaborazione di indicatori di efficacia. In seguito i suoi interessi si sono estesi all'architettura e agli spazi funzionali delle biblioteche: in quest'ambito si segnala il coordinamento del progetto biblioteconomico della nuova Biblioteca Europea di Informazione e Cultura di Milano e la collaborazione alla progettazione di nuove biblioteche o alla ristrutturazione di sedi storiche a Cagliari, Citt\u00e0 di Castello, Forl\u00ec, Gubbio, Modena, Monza, Napoli, Orvieto, Pistoia, Savona, Spoleto, Verona. Pi\u00f9 di recente si \u00e8 interessato alle biblioteche digitali e alle trasformazioni nella produzione e nella circolazione delle conoscenze, e alla relazione tra comunicazione scritta e multimedialit\u00e0, con una particolare attenzione al rapporto fra lettura e altri consumi culturali."}
{"id": "2164263", "revid": "2153076", "url": "https://it.wikipedia.org/wiki?curid=2164263", "title": "*NSYNC (album)", "text": "Il disco ha raggiunto la seconda posizione della classifica americana e ha venduto oltre 11 milioni di copie solo negli Stati Uniti, ottenendo ben 11 dischi di platino.\nBonus tracks.\nIn alcuni paesi, l'album conteneva le seguenti bonus track:"}
{"id": "2164264", "revid": "767487", "url": "https://it.wikipedia.org/wiki?curid=2164264", "title": "Nokia 3110 classic", "text": "Il Nokia 3110 classic \u00e8 un telefono cellulare prodotto dalla Nokia e commercializzato dal 2007. Il cellulare prende il proprio nome dall'omonimo cellulare del 1997, il Nokia 3110, con il quale per\u00f2 non ha nulla in comune, se non una vaga somiglianza nella linea.\nIl Nokia 3110 classic \u00e8 provvisto di una fotocamera e sfrutta il sistema operativo Series 40 su reti GSM a 900\u00a0MHz, 1800\u00a0MHz, o 1900\u00a0MHz ed \u00e8 provvisto di connettivit\u00e0 EDGE. In alcune regioni il Nokia 3110 classic \u00e8 stato sostituito dal Nokia 3110c, identico in tutto tranne la connettivit\u00e0 EDGE di cui \u00e8 sprovvisto. Il Nokia 3110 evolve \u00e8 una versione identica, a parte i materiali riciclabili con cui \u00e8 costruito e il caricabatterie a risparmio energetico.\nIl 3110 classic inoltre supporta Bluetooth, radio FM, MP3 e riproduzione di audio e video, ed ha una memoria espandibile, tramite microSD fino a 2 gigabyte."}
{"id": "2164265", "revid": "287204", "url": "https://it.wikipedia.org/wiki?curid=2164265", "title": "Campionati panpacifici di nuoto 1999", "text": "Gli VIII Campionati panpacifici di nuoto si svolsero a Sydney, in Australia, dal 22 al 29 agosto 1999."}
{"id": "2164274", "revid": "287204", "url": "https://it.wikipedia.org/wiki?curid=2164274", "title": "Damir Pu\u0161kar", "text": "Carriera.\nPortiere in forza alla formazione slovena del . Con la Nazionale Under-21 di calcio a 5 della Slovenia partecipa alla fase finale dello UEFA Under 21 Futsal Tournament 2008, venendo eliminato al primo turno."}
{"id": "2164275", "revid": "287204", "url": "https://it.wikipedia.org/wiki?curid=2164275", "title": "Jean Baptiste Vermay", "text": "Fu il primo direttore della \"Academia Nacional de Bellas Artes San Alejandro\" a L'Avana, Cuba\nBiografia.\nJean Baptiste Vermay de Beaume nacque il 15 ottobre 1786 a Tournan-en-Brie, un villaggio a circa 40 chilometri da Parigi da Claude, mastro-carpentiere, e da Madeleine Beaume.\nPeriodo parigino.\nA 11 anni fu mandato a Parigi per seguire i corsi di pittura di Jacques Louis David (1748-1825) massimo esponente del neo classicismo, il nuovo stile accademico celebrativo della Rivoluzione francese prima e dell'Impero poi, in antagonismo col gotico, barocco e rococ\u00f2 della vecchia classe dirigente aristocratica e clericale altrimenti nota come \"Ancien r\u00e9gime\".\nIn questo contesto si form\u00f2 il giovane Jean Baptiste Vermay che all'Esposizione di pittura di Parigi del 1808 vinse la medaglia d'oro con il quadro \"\u201cla morte di Maria Stuarda\u201d\". Nel 1813 ebbe l'esenzione dal servizio militare da Napoleone stesso alla cui figlioccia, Ortensia di Beauharnais, dette anche lezioni di disegno. La sua carriera segu\u00ec quindi le sorti dell'astro napoleonico. Di questo periodo sono note poche opere.\nPeriodo cubano.\nSembra che fosse iscritto alla massoneria, quando la caduta di Napoleone lo costrinse a lasciare la Francia, per la Germania e l'Italia in un primo tempo e poi per gli Stati Uniti d'America, ma anche qui solo per un breve periodo, prima di sbarcare nel 1816 definitivamente a Cuba a L'Avana dove la nuova borghesia, arricchitasi con la produzione e il commercio dello zucchero, manifestava un crescente bisogno di autocelebrazione che il nuovo stile aulico venuto dall'Europa rivoluzionaria si adattava molto bene a soddisfare, in questo assecondata dalla politica dell'Arcivescovo Juan Jos\u00e8 Diaz de Espada y Landa che acquist\u00f2 alcune sue tele \u2013 tra cui \u201cPatsmo di Sicilia\u201d, copia esatta da Raffaello \u2013 collocandole in alcune chiese dell'Avana.\nInoltre si accorda con Vermay perch\u00e9 finisca le opere pittoriche iniziate dall'italiano Giuseppe Perovani (1765-1835) nella Cattedrale dell'Avana, specialmente le tele per gli altari.\nL'11 gennaio 1818 in un'aula del Convento di Sant'Agostino fu fondata l'Accademia Gratuita di Pittura e Disegno dell'Avana, e Vermay venne nominato direttore.\nIl 19 aprile 1826, cadde da un'altissima impalcatura sul pavimento di marmo, mentre stava restaurando o dipingendo alcuni affreschi nel plafone della Cattedrale dell'Avana e pur riportando numerose fratture si salv\u00f2.\nNel 1827 progett\u00f2 e edific\u00f2 il teatro \"Diorama\" su un terreno in fondo all'antico giardino botanico dell'Avana. Inaugurato l'8 luglio 1828 con un'esposizione di disegni dell'Accademia Gratuita di Pittura e Disegno dell'Avana, questo divenne il luogo di riunione della societ\u00e0 avanera pi\u00f9 colta.\nJean Baptiste Vermay a Cuba fu nominato \"\u201cPittore di camera\u201d\" di \"sua Maest\u00e0 il re di Spagna\" Ferdinando VII.\nJean Baptiste Vermay mor\u00ec il 30 marzo 1833, altre fonti riportano il 20 marzo, all'Avana vittima di una epidemia di colera.\nFamiglia a Cuba.\nAll'Avana, Vermay spos\u00f2 Louise Lon de Parceval, da cui ebbe l'unico figlio Claudio Justo. che oltre ad essere \"maestro massone\" come il padre, si distinse come professore di lingua greca nel collegio di San Salvador, di propriet\u00e0 di Jos\u00e8 de la Luz y Caballero."}
{"id": "2164276", "revid": "767487", "url": "https://it.wikipedia.org/wiki?curid=2164276", "title": "Rok Mordej", "text": "Carriera.\nCome ala \u00e8 stato in forza alla formazione slovena del KMN Dobovec fino alla stagione 2011/2012, meritando la convocazione nella Nazionale di calcio a 5 della Slovenia Under-21 giunta alla fase finale dello UEFA Under 21 Futsal Tournament 2008, eliminata al primo turno. Dalla stagione 2012/2013 \u00e8 in forza alla New Team Calcio a 5, nel campionato italiano di Serie A2, con la quale ha concluso al terzo posto il girone A perdendo sia la semifinale di Coppa Italia sia la semifinale play-off contro il Cagliari. La stagione seguente la squadra vince il proprio girone, guadagnando la promozione in serie A; problemi economici impediscono tuttavia l'iscrizione al campionato di massima serie, con il laterale sloveno che fa ritorno in patria."}
{"id": "2164277", "revid": "640277", "url": "https://it.wikipedia.org/wiki?curid=2164277", "title": "HD 147506", "text": "HD 147506 \u00e8 una stella della costellazione di Ercole. \u00c8 pi\u00f9 grande e calda del Sole e dista dalla Terra 390 anni luce, la sua magnitudine apparente \u00e8 +8,71. Nel maggio del 2007 \u00e8 stato scoperto un pianeta extrasolare orbitante attorno alla essa.\nCaratteristiche fisiche.\nHD 147506 \u00e8 una subgigante gialla con un'et\u00e0 di circa 2 o 3 miliardi di anni. Ha una temperatura superficiale di 6290 K, circa 500 K pi\u00f9 calda del Sole, ed \u00e8 leggermente pi\u00f9 massiccia. Il raggio \u00e8 1,6 volte maggiore, mentre la luminosit\u00e0 \u00e8 quasi il quadruplo di quella solare.\nNel 2007 \u00e8 stato scoperto un pianeta che gli orbita intorno, HAT-P-2 b, un gigante gassoso di massa pari 9 volte quella di Giove. Dista appena 0,07 U.A. dalla stella, ed il suo periodo orbitale \u00e8 di 5,63 giorni.\nSotto, il prospetto planetario:"}
{"id": "2164279", "revid": "46291", "url": "https://it.wikipedia.org/wiki?curid=2164279", "title": "Andira", "text": "Andira \u00e8 un genere di piante arboree e arbustive della famiglia delle Fabacee (o Leguminose), originarie dell'America tropicale.\nDescrizione.\nLe specie di questo genere presentano foglie sparse e stipolate, infiorescenze racemose e frutti a legume.\nDistribuzione e habitat.\nIl genere ha una distribuzione prevalentemente neotropicale, dal Messico al Brasile, con la maggiore biodiversit\u00e0 concentrata nella foresta amazzonica; un'unica specie (\"A. inermis\") estende il suo areale all'Africa centro-occidentale.\nTassonomia.\nComprende le seguenti specie:"}
{"id": "2164281", "revid": "767487", "url": "https://it.wikipedia.org/wiki?curid=2164281", "title": "Jan Kurin\u010di\u010d", "text": "Carriera.\nCresciuto nel settore giovanile del , con cui ha debuttato in prima squadra ad appena 16 anni, ha giocato in seguito con e prima di fare ritorno a Caporetto. Nel 2008 ha ottenuto la convocazione nella Nazionale Under-21 di calcio a 5 della Slovenia con cui ha partecipato al Campionato europeo Under-21."}
{"id": "2164282", "revid": "767487", "url": "https://it.wikipedia.org/wiki?curid=2164282", "title": "Delirious (film)", "text": "Delirious (\"Tales That Witness Madness\") \u00e8 un film del 1973 diretto da Freddie Francis.\nTrama.\nDue psichiatri, il dottor Tremayne e il dottor Nicholas, discutono le teorie del primo dottore, riguardanti quattro casi di follia:\nIl primo caso racconta di Paul, un bambino che ha dei genitori poco affettivi che litigano in continuazione. Questi viene aiutato a mantenere calma ed equilibrio da un \"amico tigre\" immaginario.\nIl secondo parla di Timothy, proprietario di un negozio di antiquariato che eredita un vecchio dipinto di un certo zio Albert e un biciclo di epoca vittoriana che gli consente di viaggiare indietro nel tempo.\nIl terzo caso narra di Brian, che trova nel bosco un vecchio albero morto, dalle sembianze femminili, e lo porta a casa come oggetto di arredamento; ci si affeziona e lo chiama Mel. Sua moglie Bella diventa gelosa del fusto e tenta di disfarsene.\nL'ultimo caso riguarda Auriol Pageant, un agente letterario che tenta di corteggiare il ricco principe hawaiano Kimo; la donna lo invita per qualche giorno nella sua villa organizzandogli un luau, ma l'uomo \u00e8 unicamente interessato a sacrificare al suo Dio la figlia della donna, Ginny, al fine di assicurare un sereno passaggio in paradiso alla vecchia madre morente.\nProduzione.\nKim Novak sostitu\u00ec Rita Hayworth, la quale era originariamente prevista per il ruolo di Auriol, poco dopo l'inizio delle riprese.\nDistribuzione.\nVenne distribuito negli Stati Uniti il 31 ottobre 1973; in Italia arriv\u00f2 al cinema nell'agosto del 1977.\nA partire dagli anni Ottanta \u00e8 stato trasmesso nella televisione italiana col titolo \"Il baratro della follia\". Nel 1987 fu distribuito in videocassetta VHS dalla Avo Film col titolo cinematografico; in seguito \u00e8 stato distribuito in formato DVD coi due titoli accorpati: \"Delirious - Il baratro della follia\"."}
{"id": "2164285", "revid": "767487", "url": "https://it.wikipedia.org/wiki?curid=2164285", "title": "Matic Ra\u010di\u010d", "text": "Carriera.\nCome laterale inizia con la formazione slovena del , meritando la convocazione nella Nazionale Under-21 di calcio a 5 della Slovenia con cui nel 2008 partecipa alla fase finale del campionato europeo di categoria."}
{"id": "2164286", "revid": "6923", "url": "https://it.wikipedia.org/wiki?curid=2164286", "title": "Bjala Slatina", "text": "Bjala Slatina (in bulgaro \"\u0411\u044f\u043b\u0430 \u0421\u043b\u0430\u0442\u0438\u043d\u0430\") \u00e8 un comune nel nord ovest della Bulgaria nella regione di Vraca, vicino alla citt\u00e0 di Kne\u017ea.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2164287", "revid": "113140153", "url": "https://it.wikipedia.org/wiki?curid=2164287", "title": "Frank Morriss", "text": "Ha lavorato su oltre cinquanta film e programmi televisivi dal 1968. Morriss fu nominato due volte per l'Oscar per il miglior montaggio per \"Tuono blu\" nel 1983 e \"All'inseguimento della pietra verde\" nel 1984.\nMorriss si laure\u00f2 nel 1946 di Beverly Hills High School. Nel 1948 Morriss si iscrisse presso la Santa Monica College."}
{"id": "2164292", "revid": "666668", "url": "https://it.wikipedia.org/wiki?curid=2164292", "title": "Ga\u0161per Vrhovec", "text": "Carriera.\nClub.\nFiglio d'arte, il padre Andrej fu infatti un discreto pivot, inizia giocando a calcio finch\u00e9 all'et\u00e0 di 16 anni passa al calcio a 5. Debutta con la prima squadra del gi\u00e0 durante la stagione 2005-06.\nNazionale.\nIl 20 ottobre 2007 debutta con la Nazionale di calcio a 5 della Slovenia nell'incontro del Grand Prix 2007 pareggiato per 2-2 contro l'. Alcuni mesi pi\u00f9 tardi viene inserito nella lista definitiva dei convocati per il Campionato europeo di calcio a 5 Under-21 2008, nel quale la selezione slovena esce al primo turno."}
{"id": "2164294", "revid": "59975", "url": "https://it.wikipedia.org/wiki?curid=2164294", "title": "Skinhead reggae", "text": ""}
{"id": "2164296", "revid": "767487", "url": "https://it.wikipedia.org/wiki?curid=2164296", "title": "Igor Brati\u010d", "text": "Carriera.\nCon la Nazionale Under-21 di calcio a 5 della Slovenia ha preso parte al campionato europeo 2008. Nel 2016 viene incluso, come terzo portiere, nella lista della Nazionale maggiore che partecipa al Campionato europeo."}
{"id": "2164297", "revid": "1305772", "url": "https://it.wikipedia.org/wiki?curid=2164297", "title": "Kl\u00e4nge aus der Raimundzeit", "text": "Kl\u00e4nge aus der Raimundzeit (Suoni dai tempi di Raimund) op. 479, \u00e8 un valzer di Johann Strauss (figlio). e, pi\u00f9 precisamente, fu l'ultimo lavoro scritto dal \"Re del Valzer\" prima della sua morte.\nQueste righe furono scritte a mano sullo spartito originale del valzer che Johann Strau\u00df compose ispirandosi alle melodie della propria giovent\u00f9.\nLo spettacolo nel \"Deutsches Volkstheater\" precedette l'inaugurazione del monumento commemorativo al drammaturgo, poeta ed attore austriaco Ferdinand Raimund (1790-1836), il 1\u00ba giugno 1898. La prima edizione per pianoforte del lavoro di Strauss, pubblicata nel 1898 da Albert Jungmann e C. Lerch, raffigurava una fotografia del monumento di fronte al teatro, vicino al parco di \"Weghuber\" a Vienna. I ricordi cos\u00ec riuniti da Strauss servirono da sottofondo per la rappresentazione del dramma biografico in un unico atto di Carl Karlweis \"In Gutenstein\" nel quale Alexander Girardi interpret\u00f2 il ruolo di Ferdinand Raimund.\nIl dramma fu seguito da scene di quattro drammi di Raimund: \"Der Diamant des Geisterk\u00f6nigs\" (Il diamante del re spettrale), \"Das M\u00e4dchen aus der Feenwelt oder Der Bauer als Million\u00e4r\" (La fanciulla dal regno delle fate o il contadino milionario), \"Der Alpenk\u00f6nig und der Menschenfeind\", (Il re della montagna e il nemico dell'umanit\u00e0), \"Der Verschwender\" (Lo spendaccione), dopodich\u00e9 la serata termin\u00f2 con un'apoteosi.\nIl giorno precedente alla prima, il 30 maggio 1898, Johann Strauss scrisse in una lettera a suo fratello Eduard:\nQuando giunse il giorno delle celebrazioni e il lavoro venne eseguito il \"Fremden-Blatt\" (10.6.1898) osserv\u00f2:\nNonostante il pubblico fosse tangibilmente commosso dalle reminiscenze musicali del maestro che ormai stava visibilmente invecchiando, l'esecuzione venne accolta con grandi applausi. L'acclamazione del pubblico per il lavoro si dimostr\u00f2 maggiore quando Strauss lo esegu\u00ec, sotto il titolo di \"Kl\u00e4nge aus der Raimundzeit\" (Suoni dai tempi di Raimund) al concerto di beneficenza di suo fratello Eduard con l'Orchestra Strauss nella Sala Dorata del Musikverein nel pomeriggio di domenica 27 novembre 1898.\nIn questa occasione il \"Fremden-Blatt\" parl\u00f2 di:\nLa sequenza di brani che Johann Strauss scelse per \"Kl\u00e4nge aus der Raimundzeit\" \u00e8 la seguente:\nL'ultima sezione di \"Kl\u00e4nge aus der Raimundzeit\" riprende le melodie dei due temi dell'addio \"Br\u00fcderlein fein\" (piccolo fratellino) e \"So leb' denn wohl, du stilles Haus\" (Cos\u00ec addio, tu, casa quieta).\nConsiderata la massiccia presenza di temi d'addio in questo lavoro, \u00e8 molto probabile che gi\u00e0 nella primavera del 1898 Strauss sospettasse che non gli restasse pi\u00f9 molto tempo da vivere. Un'idea di ci\u00f2 ci viene data dai ritornelli utilizzati nella coda del valzer \"Br\u00fcderlein fein\", \"So leb' denn wohl, du stilles Haus\" e dalla canzone di Joseph Drechler con il suo testo che occupava, chiaramente, un posto importante nel cuore di Strauss:\nQuando il marito mor\u00ec un anno pi\u00f9 tardi di polmonite, Ad\u00e8le Strauss ricord\u00f2:\nInizialmente questo lavoro venne intitolato \"Reminiscenz. Aus der guten alten Zeit\" (Reminiscenze. Dai buoni vecchi giorni)."}
{"id": "2164299", "revid": "287204", "url": "https://it.wikipedia.org/wiki?curid=2164299", "title": "Sebastijan Drobne", "text": "Carriera.\nCon la Nazionale Under-21 di calcio a 5 della Slovenia partecipa alla fase finale dello Campionato europeo 2008."}
{"id": "2164302", "revid": "327794", "url": "https://it.wikipedia.org/wiki?curid=2164302", "title": "Robert Dudley, I conte di Leicester", "text": "Era il figlio minore di John Dudley, duca di Northumberland, che fu giustiziato nel 1553 per avere tentato di fare salire Lady Jane Grey al trono d'Inghilterra, e di Jane Dudley, duchessa di Northumberland, \nBiografia.\nRobert Dudley fu temporaneamente imprigionato, insieme al padre e ai fratelli Guilford, John e Henry Dudley, nella Torre di Londra, e la sua permanenza coincise con quella dell'amica d'infanzia, la principessa Elizabeth Tudor, che vi era stata mandata dietro ordine della sorella maggiore, la regina Maria I d'Inghilterra. A quell'epoca Robert era gi\u00e0 sposato con Amy Robsart.\nUn documento intitolato \"Leycester's Commonwealth\", che fu bandito in Inghilterra quando fu pubblicato in tutta Europa, ipotizza che Dudley fosse al centro di un'intricata cospirazione. Si dice che abbia avvelenato la sua prima moglie, Amy Robsart, e il conte di Essex, per poterne sposare la vedova. Molti aristocratici di spicco iniziarono a sospettare le sue macchinazioni, viste come tentativi per salire al potere, e si unirono per contrastarlo.\nLa relazione con Elisabetta.\nCon l'ascesa al trono di Elisabetta, Dudley fu nominato maestro di stalla: vi erano gi\u00e0 voci diffuse su una loro relazione. Nel 1560 la moglie di Dudley mor\u00ec: fu trovata in fondo a una rampa di scale e si suppose fosse caduta. Alcuni credevano fermamente che Dudley ne avesse organizzato l'omicidio per essere libero di sposare la regina; in effetti, secondo quanto afferma una valida fonte scritta, sul cranio del cadavere della donna furono trovate due ferite profonde, l'una un centimetro, l'altra ben cinque; quest'ultima sarebbe bastata da sola a causare la morte di Amy. Diverse persone potevano essere sospettate al riguardo, tra cui Dudley, la regina Elisabetta, o magari persino qualche servitore, volenteroso di vedere un matrimonio tra Dudley e la stessa regina. Inoltre non \u00e8 da escludere che si sia trattato di un incidente, poich\u00e9 si dice che Amy soffrisse di un tumore al seno; esso avrebbe potuto essere causa di una cavit\u00e0 vuota tra le ossa del collo, il quale non avrebbe resistito all'impatto, se la testa avesse sbattuto contro una parete oppure contro gli scalini.\nPer ironia della sorte la morte di Amy mise fine a qualunque ambizione Dudley avesse. Elisabetta, da un lato attenta all'opinione pubblica e dall'altro poco convinta di volere davvero un matrimonio con il figlio di John Dudley, condannato per tradimento, non diede mai modo di credere di essere seriamente intenzionata a fare del favorito suo marito.\nNel 1563 Elisabetta propose Dudley come secondo marito per la vedova Maria Stuarda, regina di Scozia, che lei sperava di neutralizzare facendole sposare un protestante. I documenti di Stato riportano che lei avesse alluso a questo matrimonio come a una ricompensa a Dudley per i suoi servizi alla corona. Maria, oltraggiata dall'idea di accettare come marito il maniscalco di Elisabetta, che si diceva fosse anche suo amante, lo rifiut\u00f2. L'anno seguente Elisabetta gli concesse la contea di Leicester, rendendolo cos\u00ec il suo protetto ufficiale per la vita.\nUna vita romantica.\nDudley fu sempre il beniamino delle donne. Fu sospettato di avere sposato segretamente la vedova Douglas Sheffield nel 1573, sebbene non siano mai emerse testimonianze certe in tal senso, cos\u00ec come la legalit\u00e0 di qualunque contratto tra loro non \u00e8 mai stata dimostrata. In seguito Dudley la lasci\u00f2 per Lettice Knollys, vedova di Walter Devereux, I conte di Essex e prima cugina da parte di madre della regina Elisabetta. Lettice era figlia di Catherine Carey, figlia di Maria Bolena, sorella di Anna. A Dudley fu richiesto di sposare Lettice due volte perch\u00e9 il padre di lei, Francis Knollys, ricordando lo sfortunato matrimonio di Lady Sheffield, insistette per potere assistere personalmente alla cerimonia.\nIl matrimonio offese oltremodo la regina, tanto che ella band\u00ec Leicester da corte per qualche tempo e non ricevette mai la nuova Lady Leicester, da lei chiamata \"la lupa\". D'altro canto nessuno, se non Elisabetta, si sarebbe aspettato che la devozione di Leicester nei suoi confronti potesse portarlo a condurre un'intera vita di vedovanza dopo la morte della prima moglie.\nNel 1573 si fece notare che non solo la vedova Lady Douglas Sheffield, ma anche sua sorella nubile, Frances Howard, erano \"perdutamente innamorate di lui\" e che la regina \"non aveva una buona opinione su di loro, tantomeno su di lui\" che incoraggiava le loro attenzioni. Comunque nel 1573-74 da Lady Sheffield nacque un figlio che fu chiamato Robert Dudley.\nL'unico fratello sopravvissuto di Leicester, Ambrose, non aveva figli e se non avesse messo al mondo una prole legittima il ramo della famiglia si sarebbe estinto. Mantenere segreto il secondo matrimonio pu\u00f2 essere sembrato un fatto di grande importanza, dato che Leicester non desiderava turbare la sua relazione con Elizabeth. La segretezza all'epoca del matrimonio potrebbe avere reso pi\u00f9 semplice dichiarare in un secondo tempo l'assenza di un contratto legale, quando Leicester desiderava sposare Lady Lettice Knollys. Elizabeth stessa, sentendosi tradita nello scoprire il matrimonio con la Knollys, ricord\u00f2 a Leicester le voci che lo volevano gi\u00e0 impegnato con Lady Sheffield, che se si fossero dimostrate veritiere l'avrebbero portato a marcire nella Torre. Non sorprende dunque che egli abbia congedato gli Sheffield.\nNel XIX secolo la questione delle pretese legali dei Sidney sulle propriet\u00e0 di Dudley fu sollevata quando sir John Shelly\u2010Sidney rivendic\u00f2 i titoli di De L'Isle e Dudley, per cui non avrebbe potuto avanzare diritti se il primo Robert Dudley fosse stato onesto e schietto sulle origini del proprio figlio. La camera dei lord condusse dettagliate indagini in materia e concluse che sir John Shelley non aveva potuto stabilire con successo che il matrimonio dei genitori di Robert Dudley, Leicester e Lady Sheffield, era legale e perci\u00f2 il suo diritto alla baronia non era sancito. Leicester, nonostante nutrisse affetto per il figlio, non ne riconobbe mai la paternit\u00e0.\nMorte.\nDudley, tornato finalmente nelle grazie di Elizabeth, ottenne il comando della campagna in Olanda nel 1585 (guerra anglo-spagnola dal 1585 al 1604), culminante nella battaglia di Zutphen. Gli fu concesso il titolo di governatore generale della Repubblica delle Sette Province Unite con il trattato di Nonsuch.\nTuttavia il sostegno diretto degli inglesi si sarebbe dimostrato di poco aiuto alla rivolta. Leicester era un amministratore inefficiente, spesso in conflitto con lo statista olandese Johan van Oldenbarnevelt. Anche le sue imprese militari furono un insuccesso, culminante nella disfatta della battaglia di Zutphen, ed egli si vide costretto a tornare in Inghilterra in disgrazia.\nNel 1588, nonostante si fosse dimostrato un fallimento come condottiero militare, si ritrov\u00f2 al comando delle forze inglesi di terra contro l'Invincibile Armata spagnola. Gli spagnoli non sbarcarono ed egli mor\u00ec poco dopo, probabilmente a causa di un tumore allo stomaco. All'epoca della sua morte il posto di favorito della regina pass\u00f2 nelle mani del suo figliastro Robert Devereux, II conte d'Essex.\nDudley \u00e8 sepolto nella cappella Beauchamp a St. Mary, Warwick, Warwickshire, Inghilterra. Quando Lettice Knollys mor\u00ec, nel 1634, fu sepolta accanto a Dudley a St. Mary. Il loro figlio, Robert Dudley, pi\u00f9 noto come Lord Denbigh e dagli amici come \"noble imp\", che mor\u00ec all'et\u00e0 di cinque anni, \u00e8 sepolto nella Beauchamp Chapel, di fronte ai genitori.\nResidenze.\nLe principali residenze di Robert Dudley furono Leicester House sul famoso Strand di Londra, Wanstead nell'Essex e Kenilworth nel Warwickshire."}
{"id": "2164312", "revid": "583609", "url": "https://it.wikipedia.org/wiki?curid=2164312", "title": "The Turn of the Screw (Startime)", "text": "The Turn of the Screw \u00e8 il terzo episodio della prima stagione della serie televisiva antologica statunitense \"Startime\", distribuito a volte anche come un film televisivo a s\u00e9 stante. L'episodio \u00e8 tratto dal racconto \"Il giro di vite\" di Henry James."}
{"id": "2164315", "revid": "122924536", "url": "https://it.wikipedia.org/wiki?curid=2164315", "title": "Collegiata di Santa Maria Maggiore (Guardiagrele)", "text": "La collegiata di Santa Maria Maggiore \u00e8 il duomo di Guardiagrele, in provincia di Chieti.\nPresenta una struttura complessa, frutto del susseguirsi delle fasi costruttive nei secoli. \u00c8 caratterizzata da un'elegante facciata in pietra della Majella (che procur\u00f2 alla citt\u00e0 la definizione di \"citt\u00e0 di pietra\" da Gabriele D'Annunzio ne \"Il trionfo della morte\") e in cui \u00e8 incorporata una massiccia torre campanaria.\nStoria.\nLa tradizione locale fa risalire l'edificazione della chiesa al 430, sui resti di un antico tempio pagano. Gli studi attuali attribuiscono l'origine a una chiesa cimiteriale del XIII secolo, collocata fuori dalle mura del \"castrum\". Lo storico locale Francesco Paolo Ranieri parla di due chiese ben distinte nel XIII secolo: Santa Maria e l'attigua chiesa della Nativit\u00e0 di Ges\u00f9, che verr\u00e0 fusa nella nuova fabbrica dopo i danni del sisma del 1706.\nProbabilmente alla prima fase costruttiva fanno riferimento le due date '1133' e '1150' incise sulla facciata, riportate negli scritti dallo storico settecentesco Anton Ludovico Antinori, ma che sono sparite. Certo \u00e8 che nel 1256 il cimitero venne spostato nelle vicinanze della chiesetta di san Siro, l'attuale chiesa di san Francesco d'Assisi, poich\u00e9 il fulcro della vita cittadina e delle sue principali attivit\u00e0 si stava spostando a Santa Maria Maggiore. Nei due secoli successivi allo spostamento del camposanto, la chiesa venne abbellita e arricchita con opere d'arte.\nNel XIV secolo furono effettuate le principali modifiche all'edificio quali la costruzione della torre campanaria e il porticato settentrionale. Nel secolo successivo vennero aggiunti o rinnovati altri importanti elementi architettonici e di arredo come il portale principale a sesto acuto, le monofore della facciata, gli affreschi sotto i porticati e la croce processionale di Nicola da Guardiagrele (che venne poi saccheggiata ma in parte recuperata ed esposta nel museo del duomo). Sulla sommit\u00e0 della torre sono osservabili tracce che rimandano a una cella campanaria ottagonale, abbattuta dagli eventi sismici susseguitisi nel tempo, in particolare il terremoto del 1706, che implic\u00f2 la ricostruzione di una torre campanaria quadrata, in stile diverso dal gotico della facciata, distrutta nel 1943.\nDell'edificio originale \u00e8 sopravvissuto solo il prospetto sotto il portico meridionale, seppur con diverse aggiunte, come il secondo portale. Inserito nel 1578, quest'ultimo fu probabilmente ricavato da un blocco che in origine doveva essere un altare ed \u00e8 caratterizzato da ricche decorazioni a treccia, grottesche e motivi floreali. Non coevo alla costruzione originale nel lato meridionale \u00e8 anche il gigantesco affresco del 1473 raffigurante \"San Cristoforo\", realizzato da Andrea De Litio (unica opera firmata e datata dall'artista), che mostra il santo nell'atto di attraversare un corso d'acqua gremito di pesci sorreggendo sulle spalle il bambino Ges\u00f9, che a sua volta innalza un globo sul quale sono scritte le lettere A A E (iniziali dei tre continenti conosciuti allora). Il portico fu prolungato nel 1882 oltre via dei Cavalieri, cos\u00ec da coprire gli stemmi delle famiglie guardiesi pi\u00f9 importanti affissi sul muro.\nAgli inizi del Settecento, dovendo ampliare la chiesa ma facendo fronte anche alla necessit\u00e0 di non ostruire via dei Cavalieri, si decise di ricorrere alla sopraelevazione dell'intera aula prolungandola fino alla chiesa della Madonna del Riparo, situata sul lato opposto della strada. Fu ricavato un ampio e luminoso interno a navata unica, a cui si poteva accedere tramite un'ampia gradinata, mentre Santa Maria del Riparo divenne un locale di sgombero chiuso. La nuova chiesa di Santa Maria Maggiore \u00e8 stata restaurata nel XX secolo dopo i danni dei bombardamenti alleati del 1943-44, con la sostituzione della copertura in favore di un tetto a capriate. Per la ricostruzione del campanile bisogner\u00e0 attendere il 2009.\nDescrizione.\nEsterno.\nLa facciata in pietra della Majella \u00e8 dominata da un portale che ben rappresenta il gotico abruzzese, con le sue ricche lavorazioni a fasci di colonne e capitelli con motivi floreali e un archivolto a cordoni concentrici fortemente strombato. Le sue ante in legno sono datate 1686, mentre la lunetta ospitava un gruppo scultoreo del XV secolo sull\"'Incoronazione della Vergine\", esposto ora nel museo del duomo. Sotto l'orologio un'edicola accoglie una statua di San Giovanni Battista, riconducibile alla seconda met\u00e0 del Quattrocento.\nIl portico settentrionale, verso palazzo Vitacolonna, \u00e8 coperto da un soffitto con volte a crociera sostenute da massicci pilastri e colonne lapidee e ospita all'interno di un'edicola rinascimentale, e l'affresco quattrocentesco della \"Madonna del Latte\", il cui autore \u00e8 ignoto, sotto una campata ricoperta da ricche decorazioni barocche in stucco.\nStemmi nobiliari.\nUna lapide creata appositamente nel 1881, si trova sul fianco sinistro del Duomo di Guardiagrele, volto su Largo N. da Guardiagrele, con il compito di conservare tutti gli stemmi nobiliari delle pi\u00f9 influenti famiglie guardiesi vissute dal Medioevo al XIX secolo, stemmi rimossi solitamente dalle architravi dei portali dei palazzi, alcuni dei quali scomparsi, i quali offrono una preziosa testimonianza per tracciare la storia della vita locale dal XII sino al tardo Ottocento.\nInterno.\nNell'ambiente interno a navata unica, si accede mediante una scalinata moderna, che sopraeleva il piano di calpestio del pavimento, permettendo di varcare l'area sottostante, dove si trova l'arco medievale di Via Cavalieri. Il pavimento, come la scalinata, \u00e8 in marmo moderno, di recente fattura, sulla parte retrostante \u00e8 possibile vedere l'ingresso a doppio fornice del portale maggiore, e la muratore del torrione centrale del campanile, con il doppio fornice del finestrone gotico ad arco ogivale. Il soffitto a capriate lignee \u00e8 stato ripristinato negli anni '50, quando la chiesa era stata danneggiata dai bombardamenti della guerra. Il soffitto, dopo il terremoto del 1706, era stato realizzato a cassettoni con i lacunari ornati da fioroni.\nI muri sono scanditi da paraste alternate ad altari in stucco, dentro cui sono presenti statue o dipinti. Sul lato sinistro particolarmente rilevante sono la \"Deposizione\", tela seicentesca del pittore ferrarese Giuseppe Lamberti, e il pulpito in legno di noce su cui sono incise scene della \"Vita di Ges\u00f9\". Sul versante opposto \u00e8 presente un paliotto medievale ricomposto con elementi in pietra eterogenei, dentro il quale \u00e8 posta una composizione a formelle, sovrastato da una tela di fine Cinquecento che rappresenta l\"'Assunzione di Maria\". Nella sagrestia sono conservati una \"Crocifissione\" di Francesco Maria De Benedictis, le \"Anime purganti\" di Nicola Ranieri e quattro episodi della \"Vita di Cristo\", tutte opere di artisti guardiesi e risalenti al XIX e XX secolo.\nCappella di San Rocco.\nPiccola chiesa a tre navate, rifatta nel XVIII secolo in stile barocco, \u00e8 accessibile dall'arco di Via Cavalieri.\nCampanile.\nIl campanile sarebbe la parte sommitale della facciata centrale. Terminava a torre, inizialmente ottagonale, forse un tamburo con una cupola a cuspide, seguendo le torri rinasvumentali delle cattedrali di Chieti, Teramo e Atei, seguendo le ipotesi dello storico Lucio Taraborrelli. A causa dei danni del terremoto della Majella del 1706, il campanile fu rifatto a torre quadrata in pietra, visibilein alcune foto storiche. Nell'occupazione francese del 25 febbraio 1799 furono rotte le campane. Negli anni 30 fu demolito per pericoli statici dopo il terremoto della Majella del 1933. Nel 1943 un bombardamento aereo danneggi\u00f2 la chiesa, il portico settentrionale, nel 1944 i tedeschi trafigarono le campane per trasformarle in pezzi di artiglieria. Le campane vennero rifuse, tuttavia il castello di ferro, sul tetto scoperto fu montato solo nel 2009. \nInizialmente fu montato nei primi anni '90, per ospitare una sola campana, bench\u00e9 il concerto fosse stato gi\u00e0 fuso, in fotografie della seconda met\u00e0 degli anni '90, esisteva un concerto simile a quello attuale, ma poi per difetti di realizzazione del \"castello\", le campane sono state parcheggiate sino al 2009 sopra il portico Nord.\nIl concerto \u00e8 uno dei pi\u00f9 grandi d'Abruzzo e possiede 9 campane poste a ottagono: 4 maggiori laterali, fiancheggiate da 4 piccole, e infine il campanone collocato al centro superiormente. Un altro piccolo campanile si trova all'inizio del portico di destra, costituito da una mezza torretta rettangolare in pietra, sopra cui si trova una campana che non viene suonata; rimasuglio dell'antica chiesa della Nativit\u00e0 di Ges\u00f9.\nLe campane.\nSono 9 a slancio (8 in scala diatonica maggiore pi\u00f9 un semitono in La3). Sono state fuse nel 1996 ed elettrificate nel 2009 dalla Fonderia Capanni di Castelnovo ne' Monti (RE), che sostituiscono le vecchie campane ora conservate nella suddetta fonderia:\nSulla vela sinistra della Collegiata, si trova una campana in Do#4. \u00c8 stata fusa ed elettrificata assieme alle campane del campanile.\nMuseo del Duomo \"don Domenico Grossi\".\nPosto sul lato sud, accessibile al fianco dell'ingresso laterale, \u00e8 allestito in tre stanze, che conservano parti della chiesa come era prima del 1703. La prima sala contiene i paramenti liturgici pi\u00f9 importanti, la seconda \u00e8 interamente dedicata allo scultore e orafo Nicola Gallucci, il cui pezzo forte \u00e8 la \"Crocifissione\" astile del 1431, ricomposta dopo il suo trafugamento, e la copia originale del gruppo dell'Annunciazione che stava sulla lunetta del portale maggiore, opera sempre attribuita al Gallucci, infine la terza sala contiene opere sacre risalenti al XIII-XIV secolo."}
{"id": "2164322", "revid": "36426", "url": "https://it.wikipedia.org/wiki?curid=2164322", "title": "Galleria Civica d'Arte Moderna e Contemporanea di Latina", "text": ""}
{"id": "2164327", "revid": "767487", "url": "https://it.wikipedia.org/wiki?curid=2164327", "title": "Henrich Focke", "text": "Fu anche un pioniere nello studio degli elicotteri, Nel 1924 fond\u00f2 la ditta Focke-Wulf-Flugzeugbau AG a Brema e nel 1937 fond\u00f2 la ditta Focke, Achgelis und Co. GmbH nella zona di Hoykenkamp nel comune di Ganderkesee.\nLe origini e gli anni della giovent\u00f9.\nHenrich Focke era figlio di Johann Focke, il fondatore del Museo Focke di Brema. Dalla giovent\u00f9 e fino in tarda et\u00e0 la sua personalit\u00e0 fu pervasa da una costante voglia di ricerca a causa del fascino che esercitava su di lui la fattibilit\u00e0 di tutto ci\u00f2 che riguardava il volo. Nel 1908 cominci\u00f2 a studiare meccanica al Politecnico di Hannover. La laurea arriv\u00f2 per\u00f2 solo nel 1920 a causa degli eventi legati alla prima guerra mondiale. Dal 1908 al 1921, comunque, partecip\u00f2 assieme a Georg Wulf alla costruzione di diversi aeroplani. Fra questi vale la pena di ricordare:\nEbbe il suo primo impiego presso la \"Francke Company\" di Brema con la qualifica di progettista di turbine. Nel contempo prosegu\u00ec nelle sue attivit\u00e0 di sperimentazione di volo e con Wulf costru\u00ec il A VII che aveva come nucleo un'evoluzione del motore del A VI.\nLe attivit\u00e0 di ingegneria fino a fine 1945.\nNel 1924 fond\u00f2 la \"Bremer Flugzeugwerke\" assieme a Georg Wulf e al dottor Werner Naumann. Nello stesso anno l'azienda divenne una societ\u00e0 per azioni e venne volturata in Focke-Wulf-Flugzeugbau AG. Nell'azienda, fino al 1933, quindi nei primi nove anni di attivit\u00e0, furono progettati 29 tipi diversi di aerei e vennero costruiti 140 velivoli. Fra questi si ricorda l'F 19 \"Ente\" (\"Anatra\"), un aeroplano a configurazione canard brevettato nel 1908 assieme al fratello \"Wilhelm Focke\". Ne furono costruiti due esemplari. Fu a bordo di uno dei due esemplari di F 19 che il suo socio, Wulf, trov\u00f2 la morte nel 1927.\nNel 1930 gli venne offerta una cattedra all'universit\u00e0 di Danzica che lui rifiut\u00f2.\nIl suo lavoro sugli autogiri cominci\u00f2 nel 1931, dopo la fusione della Focke-Wulf con la Albatros Flugzeugwerke. Inizialmente ebbe modo di accumulare esperienza con la costruzione e l'esercizio in volo con i Cierva C.19 e C.30 prodotti su licenza della Cierva Autogiro Company, azienda britannica fondata dallo spagnolo Juan de la Cierva, e la cui licenza di costruzione era stata acquisita dalla Albatros. Un autogiro, similmente agli aeroplani, ha bisogno di una certa velocit\u00e0 per sviluppare portanza, ma la differenza consiste nel fatto che negli autogiri la portanza non viene generata dalle ali, ma dal rotore che gira a causa del flusso aerodinamico (vento apparente).\nSempre nel 1931 venne nominato professore dal senato di Brema. In seguito a ci\u00f2 tenne dei seminari sempre in citt\u00e0.\nNel 1933, a causa di pressioni esterne, si dimise dalla guida della Focke-Wulf AG. Rimase per\u00f2 con il compito di seguire la costruzione dei vari autogiri. Il primo risultato di rilievo si ebbe nel 1934, quando venne costruito il primo esemplare di Fw 61, primo elicottero ad alte prestazioni che, al contrario degli autogiri, poteva decollare ed atterrare in verticale. Il volo inaugurale di questa aerodina, basata sull'esperienza di Juan de la Cierva, avvenne il 26 giugno 1936. La nuova direzione della Focke-Wulf AG non comprese per\u00f2 le potenzialit\u00e0 di questo risultato e rese cos\u00ec difficile il lavoro a Focke, il quale decise di lasciare la ditta. Si sospetta che il comportamento della Focke-Wulf AG fosse dovuto alle connessioni col regime nazista, che decise di usare l'azienda per la produzione dei Me 109. L'azienda venne successivamente acquisita dalla AEG.\nIl 7 aprile 1937, assieme al pilota Gerd Achgelis, fond\u00f2 la Focke-Achgelis a Hoykenkamp presso Ganderkesee, anche su pressioni del Reichsluftfahrtministerium (RLM), il Ministero dell'Aria. La produzione cominci\u00f2 nel 1938 a Delmenhorst. Prima dello scoppio della Seconda guerra mondiale venne progettato e costruito il Fa 223 Drache (drago), un elicottero da trasporto per il quale era prevista anche una versione ad uso civile, il Fa 266. Nel 1944 la ditta vene fusa con la Weser-Flugzeugbau GmbH.\nDopo il 1945.\nNegli anni fra il 1945 e il 1948, Focke fu prigioniero di guerra in Francia, come conseguenza della sconfitta tedesca alla fine della seconda guerra mondiale. Venne assegnato alla \"Soci\u00e9t\u00e9 Nationale de Constructions A\u00e9ronautiques du Sud-Est\", in breve SNCASE, come consulente d'ingegneria. Il suo lavoro principale fu il SNCASE SE-3100, una ricostruzione del Fa 233. Contemporaneamente costru\u00ec il SNCASE SE-3101, un elicottero ad un rotore, precursore dell'Alouette.\nNel 1948 apr\u00ec uno studio di progettazione ingegneristica a Brema. Dato che gli Alleati avevano vietato la costruzione di aerei in Germania, Focke si dedic\u00f2 allo studio di navi, imbarcazioni e costruzioni. Nel 1949 realizz\u00f2 la propria residenza a \"Horn-Lehe\", un quartiere di Brema, come prefabbricato, secondo gli schemi costruttivi elaborati da Willy Messerschmitt.\nDal 1948 al 1958 fu consulente tecnico per l'Air Ministry britannico.\nNel 1950 fu costruttore presso la Norddeutschen Fahrzeugwerken di Wilhelmshaven.\nNel 1951 progett\u00f2 ad Amsterdam il convertiplano, dotato di quattro rotori e capace di decollo verticale. L'attivit\u00e0 venne poi proseguita negli anni successivi in Brasile presso il \"Centro T\u00e9cnico Aeroespacial\" (CTA) dove lavora fra il 1952 e il 1956 e sviluppa e costruisce anche il Beijaflor (\"Colibr\u00ec\" in italiano), un elicottero leggero a due posti. Il convertiplano viene sviluppato assieme al suo gruppo precedente e si basa sul lavoro che Focke fece in tempo di guerra sul Fa 269. Del gruppo faceva parte anche Bussmann, uno specialista delle trasmissioni che precedentemente aveva lavorato in BMW. Il Convertiplano fu costruito a partire dalla fusoliera di un Supermarine Spitfire Mk 15 che era stato inviato in Argentina come campione di vendita. Dato che la Gran Bretagna rifiut\u00f2 di consegnare il motore dell'Armstrong Siddeley Double Mamba che era stato inizialmente scelto, per il motore si opt\u00f2 per un motore da 2\u00a0200 hp montato nel mezzo come per il Lockheed Constellation, il che obblig\u00f2 a riprogettare il sistema di trasmissione a causa dell'aumento di peso e delle vibrazioni. Al progetto vennero dedicate 40 persone e 8 milioni di dollari. Si riuscirono a fare 300 decolli. Il Colibr\u00ec invece decoll\u00f2 la prima volta 22 gennaio 1959 a S\u00e3o Jos\u00e9 dos Campos. Simile ad un Cessna CH 1, montava un motore Continental E225 da 225\u00a0hp in punta mentre il rotore si trovava posizionato fra i due sedili.\nNel 1956 ritorna definitivamente a Brema dopo l'esperienza brasiliana. Nel 1957 brevetta il Focke Rochen, un velivolo a cui lavorava dal 1944. Si tratta di un velivolo in cui non esiste una chiara distinzione fra l'ala e la fusoliera per cui entrambi servono a dare stabilit\u00e0 al velivolo e per cui non esiste un regolatore separato per il pitch. Fisicamente si tratta di un incrocio fra un VTOL e un aeroplano dalle ali circolari con un rotore centrale. Questo lavoro proseguir\u00e0 presso la Borgward, nota per la sua produzione automobilistica, con lo sviluppo dell'elicottero Kolibri. Il volo di collaudo si fece nel 1958. A causa del fallimento dell'azienda nel 1961, lo sviluppo venne interrotto.\nGli anni della pensione.\nFra la fine degli anni cinquanta e l'inizio degli anni sessanta, un Focke ormai settantenne realizza a Brema una galleria del vento. La costruzione avviene con mezzi propri con l'obiettivo di continuare a migliorare le propriet\u00e0 di volo degli elicotteri. Nella stessa galleria del vento studia anche altri fenomeni legati all'aerodinamica, quali i fenomeni di turbolenza che si instaurano durante il volo lento e l'effetto scia. La galleria del vento di Focke \u00e8 stata restaurata nel 1997 ed \u00e8 ora il cuore di un piccolo museo.\nFino al 1965 rimase consulente ingegneristico presso il Deutsches Zentrum f\u00fcr Luft- und Raumfahrt, l'agenzia spaziale tedesca, e presso la Vereinigte Flugtechnische Werke, l'azienda nata dalla fusione della sua Focke-Wulf con la Weser Flugzeugbau GmbH.\nHenrich Focke mor\u00ec a Brema il 25 febbraio 1979. La sua salma riposa al cimitero Riensberger, un cimitero monumentale di Brema."}
{"id": "2164336", "revid": "58775", "url": "https://it.wikipedia.org/wiki?curid=2164336", "title": "Lpia", "text": ""}
{"id": "2164344", "revid": "282412", "url": "https://it.wikipedia.org/wiki?curid=2164344", "title": "Seconda Riforma olandese", "text": ""}
{"id": "2164345", "revid": "287204", "url": "https://it.wikipedia.org/wiki?curid=2164345", "title": "Marko Hrvatin", "text": "Carriera.\nDurante la militanza nel KMN Izola guadagna la convocazione nella Nazionale Under-21 di calcio a 5 della Slovenia con cui partecipa alla fase finale del campionato europeo 2008."}
{"id": "2164350", "revid": "188323", "url": "https://it.wikipedia.org/wiki?curid=2164350", "title": "Kawasaki KL", "text": ""}
{"id": "2164352", "revid": "188323", "url": "https://it.wikipedia.org/wiki?curid=2164352", "title": "Kawasaki KL 250", "text": ""}
{"id": "2164353", "revid": "188323", "url": "https://it.wikipedia.org/wiki?curid=2164353", "title": "Kawasaki KL 570", "text": ""}
{"id": "2164354", "revid": "481666", "url": "https://it.wikipedia.org/wiki?curid=2164354", "title": "Rowland V. Lee", "text": "Biografia.\nFiglio di un attore di teatro, Rowland V. Lee calc\u00f2 le scene fin dall'infanzia. Negli anni dieci, lasci\u00f2 il mondo dello spettacolo per un paio d'anni per lavorare come agente di cambio a Wall Street. Lavor\u00f2 per Thomas H. Ince come attore, poi allo scoppio della prima guerra mondiale part\u00ec per il fronte; quando ritorn\u00f2, riprese a lavorare presso Ince, stavolta per\u00f2 come regista. Il suo debutto dietro la macchina da presa risale al 1921 e otto anni dopo si fece notare con il thriller \"Il drago rosso\" (1929), con protagonista Warner Oland nella parte di Fu Manchu, il celebre personaggio di Sax Rohmer. \nNel 1934 diresse \"Il conte di Montecristo\", tratto dal famoso romanzo di Alexandre Dumas e prodotto con grande sfarzo dalla United Artists. Nel 1939, il regista si ciment\u00f2 con l'horror girando il film \"Il figlio di Frankenstein\" con Boris Karloff (qui alla sua ultima apparizione nel ruolo del mostro) e Bela Lugosi nei panni del servo Igor. Nello stesso anno, Lee diresse \"L'usurpatore\", un'opera storica sulla figura di Riccardo duca di Gloucester, interpretato da un malvagio Basil Rathbone e ancora da Karloff. Nel 1945, dopo l'insuccesso di \"Capitan Kidd\" dovuto forse al basso budget a disposizione, si ritir\u00f2 dalle scene. Mor\u00ec nel 1975 per un attacco di cuore a Palm Desert."}
{"id": "2164356", "revid": "188323", "url": "https://it.wikipedia.org/wiki?curid=2164356", "title": "Kawasaki KLR 600", "text": ""}
{"id": "2164360", "revid": "3368", "url": "https://it.wikipedia.org/wiki?curid=2164360", "title": "Metodo edonimetrico", "text": ""}
{"id": "2164369", "revid": "1543377", "url": "https://it.wikipedia.org/wiki?curid=2164369", "title": "General Electric F110", "text": "Il General Electric F110 \u00e8 un propulsore turboventola con postbruciatore progettato dalla General Electric Aircraft Engines (GEAE). L'F110 usa lo stesso disegno di base del General Electric F101. L'F118 \u00e8 una sua variante priva di postbruciatore, disegnata per il Northrop Grumman B-2 Spirit e il Lockheed U-2.\nSviluppo.\nOrigini.\nVerso la met\u00e0 degli anni settanta la General Electric, avendo perso le competizioni per la fornitura dei motori degli F-14, F-15 e F-16, era totalmente assente dal mercato dei motori aeronautici militari. La Pratt &amp; Whitney, che forniva i motori per la quasi totalit\u00e0 dei jet americani, aveva per\u00f2 riscontrato numerosi problemi nei suoi ultimi modelli di turbine. Sia gli F100 (utilizzati per gli F-15 e gli F-16) che i TF30 (montati sugli F-14) avevano costi operativi molto alti e erano afflitti da problematici stalli del compressore. Questi problemi deteriorarono notevolmente i rapporti tra la P&amp;W e l'United States Air Force (USAF) poich\u00e9 non era chiaro a chi spettassero i costi per la correzione dei difetti. I continui problemi e litigi avevano quindi diffuso tra gli ufficiali dell'USAF l'idea che la posizione di monopolio della P&amp;W aveva reso la societ\u00e0 poco attenta ai bisogni della forza aerea.\nNel tentativo di sfruttare questa situazione di difficolt\u00e0 della P&amp;W, la GE costru\u00ec a proprie spese nel 1975 il prototipo F101X e lo propose alla United States Navy per risolvere i problemi degli F-14. Si trattava di un F101 (motore disegnato per il B-1A Lancer) equipaggiato con la ventola e il postbruciatore dell'F404 (il motore dell'F-18) leggermente ridimensionati per essere compatibili con la struttura pi\u00f9 grossa dell'F101. \nLa marina non era interessata, ma l'Air Force vedeva nell'F101X una possibile alternativa all'F100 e alla Pratt &amp; Whitney. Nel 1979 l'USAF decise quindi di investire parte dei fondi dell'\"Engine Model Derivative Program\" (EMDP) per far migliorare ulteriormente dalla General Electric l'F101, creando cos\u00ec il programma \"F101 Derivative Fighter Engine\" (DFE). \nNel 1983, in seguito ad un'intensa e fruttuosa competizione tra P&amp;W e GE, l'USAF band\u00ec il concorso \"Alterate Fighter Engine\" (AFE) per scegliere i nuovi motori degli F-15 e F-16 (160 motori per un valore complessivo di circa 10 miliardi di dollari). Gli obbiettivi dell'AFE erano quelli di migliorare l'affidabilit\u00e0, abbassare i costi operativi dei velivoli e stimolare la competizione tra i fornitori dell'USAF, in modo da ottenere contratti pi\u00f9 favorevoli. Durante le valutazioni del gennaio 1984 si distinsero come rivali principali dell'AFE l'F101 DFE, ora chiamato F110-GE-100, e l'F100-P&amp;W-220. La gara raggiunse livelli tali da essere poi soprannominata \"La grande guerra dei motori\". \nIl motore Pratt &amp; Whitney e quello General Electric raggiunsero entrambi le richieste dell'USAF e nel febbraio del 1984 si decise di premiare entrambi i produttori. L'allora segretario dell'Air Force (SECAF) Verne Orr attribu\u00ec il 75% del contratto alla GE e il restante 25% alla P&amp;W.\nF-16.\nL'F-16 Fighting Falcon era entrato in servizio utilizzando le turboventole con postbruciatore Pratt &amp; Whitney F100. Nel 1984, in seguito della vittoria all'AFE dell'F110, l'USAF ne ordin\u00f2 120 esemplari per i nuovi F-16C/D. Oggi il propulsore \u00e8 utilizzato dall'86% degli F-16C/D americani e dal 75% di tutti gli F-16 operativi globalmente.\nL'F110-GE-100 fornisce 17,8 kN in pi\u00f9 di spinta rispetto all'F100-PW-200, ma necessita di pi\u00f9 aria rendendo necessario un aumento delle dimensioni delle prese d'aria degli F-16. Gli F-16C/D Block (Serie) 30/32 furono i primi ad essere costruiti con le prese d'aria pi\u00f9 grosse e un alloggio per i motori capace di caricare entrambi i tipi di motori.\nI primi ordini furono per l'F110-GE-100 capace di 125 kN di spinta, ma successivamente furono utilizzati i pi\u00f9 nuovi F110-GE-129 (129 kN) e ora gli F110-GE-132 (142 kN).\nL'ultima versione, la -132, \u00e8 stata testata dalla Lockheed Martin nel 2003 utilizzando come piattaforma proprio un F-16 della base di Edawards, in California. Alla fine del 2003 sono quindi iniziati i test sulle prestazioni in volo dell'F-16 dotato dei nuovi motori a Fort Worth, in Texas. Terminati i test, gli F-16 Block 60 sono stati equipaggiati con quest'ultimo modello.\nF-14.\nL'F-14A entr\u00f2 in servizio con la United States Navy nel 1973 alimentato da due Pratt &amp; Whitney TF30-P-414A. Questa versione migliorata dei TF30 utilizzati a bordo degli F-111 era per\u00f2 afflitta da numerosi problemi di affidabilit\u00e0 e forniva prestazioni ben al di sotto di quelle per cui l'F14 era stato progettato. \nNel febbraio del 1984, terminato l'AFE dell'Air Force, la marina scelse di sostituire i problematici TF30 con una versione modificata per l'uso nautico dell'F110-GE-100: l'F110-GE-400. La differenza principale tra la versione -400 e quella -100 dell'F110 \u00e8 la lunghezza. La versione -400 infatti \u00e8 stata dotata di un'estensione lunga 127 cm necessaria per adattare il propulsore al telaio dell'F-14. I nuovi motori fornivano 103 kN di spinta (fino a un massimo di 123 kN in caso di necessit\u00e0) rispetto ai 93 kN dei TF30. Nel marzo del 1987 gli F-14 iniziarono a essere equipaggiati con i nuovi motori e presero quindi il nome di F-14A/Plus (Poi rinominati F-14B). Gli F110 resteranno a bordo dell'F-14 anche per la variante successiva (e ultima) del velivolo, l'F-14D.\nF-15.\nNel 2002 la Corea del Sud ha scelto gli F110-GE-129 con 131 kN di spinta per alimentare la sua nuova flotta di 40 F-15K Slam Eagle. Questi sono i primi F-15 dotati di turbine GE, in quanto tutti i precedenti modelli utilizzavano propulsori Pratt &amp; Whitney. La GE costruir\u00e0 i motori in collaborazione con la Samsung Techwin Company con cui ha firmato un contratto di licenza. Il primo F-15K ha preso il volo alimentato dagli F110 nel marzo del 2005. Nell'aprile del 2008, dopo aver ricevuto 34 dei 40 velivoli ordinati, la Corea del Sud ha firmato un altro contratto con la Boeing per la produzione di una seconda serie di F-15K che monteranno tuttavia i motori Pratt &amp; Whitney F-100-PW-229 EEP. Gli F110 sono stati selezionati anche dalla Angkatan Udara Republik Singapura, l'aeronautica militare di Singapore, per i loro F-15SG."}
{"id": "2164374", "revid": "729019", "url": "https://it.wikipedia.org/wiki?curid=2164374", "title": "Nervo succlavio", "text": "Il nervo succlavio \u00e8 un nervo muscolare che origina come ramo collaterale ventrale del plesso brachiale. Nasce dal tronco primario superiore e riceve fibre da C5 e C6.\n\u00c8 un nervo molto piccolo. Innerva il muscolo succlavio, che raggiunge a livello della terza parte dell'arteria succlavia. Spesso contrae anastomosi con il nervo frenico."}
{"id": "2164376", "revid": "72396", "url": "https://it.wikipedia.org/wiki?curid=2164376", "title": "Gordon Dahlquist", "text": "Dal 1988 vive a New York, dove si \u00e8 laureato alla Columbia University's School of the Arts. \u00c8 membro del New York Theatre Workshop Usual Suspect, ha scritto sceneggiature per il cinema \u00e8 il teatro.\nNel 2006 pubblica il suo primo libro \"The Glass Books of the Dream Eaters\" (candidato al Premio Locus per la miglior opera prima nel 2007), che in Italia viene pubblicato nel maggio 2008 dalla casa editrice Bompiani con il titolo \"La setta dei libri blu\".\nIl 1\u00ba maggio del 2008 in Gran Bretagna viene pubblicato il seguito del suo primo romanzo \"The Dark Volume\", pubblicato in Italia nel 2011 con il titolo \"Il libro oscuro\", sempre per Bompiani; vive a New York.\nOpere.\nIn Italia.\nDa dicembre \u00e8 disponibile in Italia \"Il libro oscuro\" il secondo volume della saga della setta dei libri blu."}
{"id": "2164381", "revid": "446353", "url": "https://it.wikipedia.org/wiki?curid=2164381", "title": "Sei fregate originali della US Navy", "text": "Le sei fregate originali della US Navy furono autorizzate dal congresso con il Naval Act del 1794 il 27 marzo 1794. Costruite durante il periodo in cui la marina degli stati uniti si stava formando, furono progettate da Joshua Humphreys, che cre\u00f2 una flotta di fregate in grado di sfidare altre navi della Royal Navy o della Marina francese.\nLe sei navi erano la \"United States\", la \"Constellation\", la \"Constitution\", la \"Chesapeake\", la \"Congress\" e la \"President\".\nCostruzione.\nNel mese di agosto 1785, dopo la Rivoluzione Americana, il congresso vendette l'Alliance, l'ultima nave rimasta della Marina continentale. Da allora fino al 1797, l'unico corpo armato marittimo fu il United States Revenue Cutter Service, fondato nel 1790 su consiglio del segretario del tesoro Alexander Hamilton. Le continue azioni di disturbo da parte di Francia e dei pirati, richiesero tuttavia la creazione di una forza navale per la difesa della Marina mercantile. Dopo lo scoppio della Rivoluzione francese, anche l'impero britannico inizi\u00f2 ad intaccare i commerci americani tramite atti di pirateria, durante il 1790, 11 navi americane furono catturate senza che il governo potesse fare nulla per impedirlo.\nAlla fine del 1792, il segretario della guerra Henry Knox richiese che venissero costruite 6 navi da guerra, secondo il progetto di Joshua Humphreys e di Giosia Fox, progetto che venne definitivamente approvato nel 1793. Il design lungo sulla chiglia e il montaggio di cannoni molto pesanti erano inusuali per l'epoca, ma erano giustificati dal fatto che Humphreys sapeva bene che la marina americana non avrebbe mai potuto rivaleggiare con le altre marine europee in termini di dimensione della flotta; per questo motivo richiese delle navi che fossero in gradi di sopraffare le fregate nemiche pur tuttavia rimanendo abbastanza agili da sfuggire ad un vascello.\nIl Naval Act del 1794 prevedeva la costruzione di 4 navi dotate di 44 cannoni a testa, e di altre due dotate di 36 cannoni.\nNonostante il periodo di tranquillit\u00e0, il congresso decise di continuare a finanziare la costruzione della flotta, ma i lavori procedettero a rilento fino alla fine del 1798, quando subirono una forte accelerazione in seguito agli attacchi subiti dai mercantili americani da parte della flotta francese e il successivo accendersi della quasi-guerra.\nLe sei navi furono realizzate in sei diversi cantieri navali, e l'unica nave ad oggi superstite \u00e8 la USS \"Constitution\". Le polene di quattro delle fregate vennero scolpite dallo scultore William Rush."}
{"id": "2164383", "revid": "438678", "url": "https://it.wikipedia.org/wiki?curid=2164383", "title": "Accordo di Edimburgo", "text": "L'Accordo di Edimburgo o Decisione di Edimburgo \u00e8 un accordo raggiunto nella riunione del Consiglio europeo di Edimburgo del dicembre 1992, che ha garantito alla Danimarca quattro deroghe al Trattato di Maastricht in modo che questo potesse essere ratificato dalla Danimarca stessa. Quanto sopra si \u00e8 reso necessario poich\u00e9, senza la ratifica di tutti gli stati membri dell'Unione europea, il trattato non poteva entrare in vigore. La Danimarca aveva gi\u00e0 bocciato il Trattato di Maastricht con un referendum nel 1992, ma con l'aggiunta dell'Accordo di Edimburgo, lo ratific\u00f2 mediante un nuovo referendum svoltosi nel 1993. Gli stati membri dell'UE che gi\u00e0 avevano provveduto a ratificare il Trattato di Maastricht, non ebbero bisogno di ratificarlo nuovamente.\nLe quattro deroghe garantite alla Danimarca sono le seguenti:\nSEZIONE A: Cittadinanza.\n\u00abLe disposizioni della parte seconda del trattato che istituisce la Comunit\u00e0 europea riguardanti la cittadinanza dell'Unione conferiscono ai cittadini degli Stati membri diritti e tutela complementari come precisato nella parte stessa. Questi ultimi non si sostituiscono in alcun modo alla cittadinanza del singolo Stato. La questione se una persona abbia cittadinanza di uno Stato membro \u00e8 definita esclusivamente in riferimento al diritto nazionale dello Stato membro interessato.\u00bb\nNOTA: Con l'adozione di una disposizione simile riguardo a tutti gli stati membri prevista dal Trattato di Amsterdam, questa opt-out ha \"de facto\" perso significato.\nSEZIONE C: Politica in materia di difesa.\n\u00abI capi di Stato e di governo prendono atto che, accogliendo l'invito dell'Unione europea occidentale (UEO), la Danimarca ha assunto lo status di osservatore presso tale organizzazione. Essi prendono altres\u00ec atto che il trattato sull'Unione europea non impegna in alcun modo la Danimarca a diventare membro dell'UEO. Di conseguenza la Danimarca non partecipa all'elaborazione e all'attuazione di decisioni e iniziative dell'Unione con implicazioni in materia di difesa, ma non ostacoler\u00e0 lo sviluppo di una pi\u00f9 stretta cooperazione tra gli Stati membri in questo settore. \u00bb\nSEZIONE D: Giustizia e affari interni.\n\u00abLa Danimarca parteciper\u00e0 appieno alla cooperazione nei settori della giustizia e degli affari interni in base alle disposizioni del titolo VI del trattato sull'Unione europea. \u00bb"}
{"id": "2164396", "revid": "767487", "url": "https://it.wikipedia.org/wiki?curid=2164396", "title": "Pinuccio Ardia", "text": "Biografia.\nNobile napoletano fece il suo esordio cinematografico abbastanza tardi, conoscendo per\u00f2 un immediato successo nella figura comica del ladruncolo da strapazzo di tono aristocratico soprannominato non a caso \"Il Barone\" nel film \"Operazione San Gennaro\" diretto da Dino Risi nel 1966. Tuttavia, dopo questo iniziale successo, e nonostante abbia partecipato a numerose pellicole successive tra gli anni sessanta e i settanta, non riusc\u00ec mai a replicare la popolarit\u00e0 iniziale rimanendo in ruoli molto marginali in gran parte delle sue pellicole. \nHa partecipato anche ad alcuni sceneggiati televisivi, tra i quali sono da ricordare \"\", del 1970, per la regia di Alessandro Blasetti, \"Storie della camorra\" (di Paolo Gazzara, del 1978) e \"Il furto della Gioconda\" per la regia di Renato Castellani."}
{"id": "2164398", "revid": "767487", "url": "https://it.wikipedia.org/wiki?curid=2164398", "title": "M\u0101ris \u0160trombergs", "text": "Nel 2008, ai Giochi della XXIX Olimpiade, \u00e8 diventato il primo campione olimpico nella BMX, ripetendosi poi nel 2012 a Londra."}
{"id": "2164401", "revid": "297745", "url": "https://it.wikipedia.org/wiki?curid=2164401", "title": "Cattedrale di San Giorgio dei Greci", "text": ""}
{"id": "2164404", "revid": "671029", "url": "https://it.wikipedia.org/wiki?curid=2164404", "title": "Nahariya", "text": "Nahariya () \u00e8 una citt\u00e0 con una popolazione stimata di 51.200 abitanti, situata nel Nord di Israele, sul Mar Mediterraneo, appena a sud della frontiera con il Libano. \u00c8 una popolare destinazione turistica.\nIl 7 novembre 2004 la citt\u00e0 venne sorvolata da un drone Mirsad-1 di Hezbollah\nAmministrazione.\nGemellaggi.\nNahariya \u00e8 gemellata con:"}
{"id": "2164406", "revid": "729019", "url": "https://it.wikipedia.org/wiki?curid=2164406", "title": "Nervo del muscolo grande pettorale", "text": "Il nervo del muscolo grande pettorale \u00e8 un nervo misto che origina come ramo collaterale ventrale del plesso brachiale. Nasce dal tronco secondario laterale e riceve fibre da C5, C6 e C7. \u00c8 il maggiore dei due nervi toracici anteriori (l'altro \u00e8 il nervo del muscolo piccolo pettorale).\nAlla sua origine si trova al di sotto della clavicola. Quindi si porta verso il basso e medialmente, fino a perforare la fascia clavipettorale e raggiungere la faccia profonda del muscolo grande pettorale, che innerva. Fornisce anche piccole fibre sensitive per la cute del torace al di sotto della clavicola. Emette un filamento che si unisce al nervo del muscolo piccolo pettorale al davanti dell'arteria ascellare."}
{"id": "2164410", "revid": "21215829", "url": "https://it.wikipedia.org/wiki?curid=2164410", "title": "Decisione di Edimburgo", "text": ""}
{"id": "2164411", "revid": "729019", "url": "https://it.wikipedia.org/wiki?curid=2164411", "title": "7,65 \u00d7 21 mm Parabellum", "text": "La cartuccia 7,65\u00a0\u00d7 21\u00a0mm Parabellum \u00e8 una munizione per arma corta ottenuta montando una pallottola calibro 7,65 (o 0,30\u00a0pollici) su un bossolo lungo 21\u00a0mm dal colletto opportunamente ricalibrato; in effetti il 9 mm Parabellum, pi\u00f9 potente, \u00e8 nato dall'allargamento del bossolo 7,65\u00a0\u00d7 21\u00a0mm Parabellum accorciato di 2\u00a0millimetri al colletto, divenendo di fatto 9x19\u00a0mm, chiamato anche 9 Luger (nome del suo famoso progettista, Georg Luger), 9 Lungo e 9 NATO da quando fu adottato dal Patto Atlantico come calibro d'ordinanza per arma corta. Il calibro 7,65\u00a0\u00d7 21\u00a0mm Parabellum per la legge italiana \u00e8 utilizzabile nelle \"armi comuni da sparo\".\nCaratteristiche.\nLa cartuccia 7,65\u00a0\u00d7 21\u00a0mm Parabellum (nota anche come. 30 Luger, 7,65\u00a0mm Luger o 7.65 Para) \u00e8 del tipo \"a bottiglia\" di tipo \"rimless\" (senza cio\u00e8 sporgenza del fondello). \u00c8 stata introdotta nel 1898 dalla casa costruttrice tedesca Deutsche Waffen und Munitions Fabriken (DWM) per la loro nuova pistola Luger modello 1900 (a volte chiamata \"Parabellum\", dal nome dell'indirizzo telegrafico della DWM). Tale arma \u00e8 stata in seguito camerata per il calibro 9\u00a0mm ed adottata dall'esercito tedesco nel 1908 con la denominazione P08. I disegnatori principali della cartuccia furono i progettisti di armi da fuoco Georg Luger e Hugo Borchardt, che svilupparono la munizione a partire dal precedente 7,65\u00a0\u00d7 25\u00a0mm Borchardt mentre lavoravano alla DWM.\nGeorg Luger ha sviluppato la cartuccia 7,65\u00a0\u00d7 21\u00a0mm Parabellum a partire da precedenti cartucce dello stesso calibro, come menzionato in precedenza. Il bossolo della cartuccia Parabellum si presenta pi\u00f9 corto rispetto a quello delle cartucce 7,65 \u00d7 25 mm Borchardt, 7,63 \u00d7 25 mm Mauser e 7,62 \u00d7 25 mm Tokarev, le cui pallottole sono analoghe a quelle in questione.\nUtilizzo.\nNelle forniture dell'esercito tedesco la cartuccia 7,65\u00a0\u00d7 21\u00a0mm Parabellum \u00e8 stata rimpiazzata dalla 9x19 mm Parabellum. Questo passaggio ha implicato semplicemente la necessit\u00e0 di dover allargare il collo a bottiglia dei bossoli e tagliare i due mm di colletto, come detto prima, mantenendo la stessa conicit\u00e0 del bossolo, per accettare la nuova palla da 9\u00a0mm. Visto che le larghezze del bossolo e del bordo sono identiche, la maggior parte delle armi da fuoco con calibro 7,65 \u00d7 21 mm Parabellum pu\u00f2 essere convertita (e vale anche il contrario) in 9\u00a0mm Parabellum con un semplice cambio di canna.\nCon l'adozione delle pistole Luger nel 1900, le munizioni 7,65\u00a0mm Luger sono diventate lo standard adottato dall'esercito svizzero fino alla fine degli anni quaranta. La successiva arma da fianco dell'esercito della Confederazione, la SIG P210, \u00e8 stata fabbricata nello stesso calibro solo per usi civili. Nella versione militare infatti il calibro \u00e8 il 9\u00a0\u00d7 19\u00a0mm Parabellum.\nIl modello finnico di Luger M/23 \u00e8 stato adottato anche dall'esercito finlandese nel 1922. Sono state distribuite 8000 pistole, ma poche sono sopravvissute alla Seconda guerra mondiale. La maggior parte di quelle rimaste sono state convertite in 9\u00a0mm, ed una piccola quantit\u00e0 \u00e8 rimasta immagazzinata fino al 1980 per il personale non combattente.\nMolte pistole sono state prodotte nel calibro 7,65\u00a0mm a scopo commerciale in quegli stati che proibiscono il possesso privato di armi a calibro militare. Alcuni esempi sono la Benelli B80, la Browning Hi-Power e la Ruger P94.\nAnche alcuni fucili mitragliatori sono stati prodotti in questo calibro e tra questi ricordiamo il SIG Bergmann 1920 (la versione svizzera dell'MP 18), lo svizzero M/Neuhausen MKMS, l'austriaco MP 34 ed il finlandese M-26.\nIn Italia, la munizione 7,65 Parabellum \u00e8 stata per molti anni, tra il 1975 ed il 1988 circa, la pi\u00f9 potente munizione per arma semiautomatica disponibile per il mercato civile; tutte le pistole presenti sul mercato e camerate per il calibro 9x19 o per calibri superiori come ad esempio il .45 A.C.P., all'entrata in vigore della legge 27 aprile 1975 N\u00b0110, sono divenute \"armi da guerra\" o \"armi tipo guerra\" e per questo motivo non potevano essere vendute o acquistate dai privati. Il passo immediato fu la modifica di queste armi in calibri inferiori ed il passaggio dal 9x19 (ma anche dal 9x23 Steyr, anch'esso non consentito) al 7,65 Parabellum avveniva con la sostituzione della canna o con l'inserimento al suo interno di una canna di calibro ridotto (ritubatura) senza necessit\u00e0 di modificare l'otturatore o il serbatoio per consentirne il funzionamento."}
{"id": "2164412", "revid": "729019", "url": "https://it.wikipedia.org/wiki?curid=2164412", "title": "Albatros Al 102", "text": "L'Albatros Al 102, o L 102 con la denominazione aziendale pre-RLM, era un monomotore monoplano da addestramento ad ala alta sviluppato dall'azienda aeronautica tedesca Albatros Flugzeugwerke GmbH nei primi anni trenta e prodotto, oltre che dalla stessa, anche dalla Focke-Wulf Flugzeugbau AG.\nDestinato al mercato dell'aviazione generale venne in realt\u00e0 utilizzato nelle scuole di volo tedesche dell'epoca per la formazione dei nuovi piloti destinati alla Luftwaffe.\nDal modello ne verr\u00e0 ricavata una variante idrovolante a scarponi, dalla velatura biplano-sesquiplana, ed una successiva nella quale vennero introdotte delle modifiche ideate da Kurt Tank ed identificata come Focke-Wulf Fw 55.\nStoria del progetto.\nDopo l'assorbimento da parte della Focke-Wulf , nel settembre 1931, i velivoli continuarono ad essere prodotti con la vecchia denominazione fino all'avvento della nuova normativa emessa dal Reichsluftfahrtministerium.\nVennero prodotti anche due esemplari in versione idrovolante a scarponi, dall'aspetto cos\u00ec differente da essere considerati dei modelli a s\u00e9 stante pi\u00f9 che delle semplici varianti. Era infatti dotato di configurazione alare biplana oltre ai necessari galleggianti adottati in sostituzione del classico carrello. Il primo denominato L 102 W (Wk.N. 124, successivamente ridenominato Al 102 W) venne prodotto dall'Albatros, il secondo, gi\u00e0 prodotto dalla Focke-Wulf e denominato anch'esso inizialmente Al 102 W (matricola civile D-2711) venne successivamente ridenominato come Focke-Wulf Fw 55 W.\nTecnica.\nDi aspetto convenzionale, era dotato di una fusoliera con due abitacoli separati in tandem che terminava in un tradizionale piano di coda dall'impennaggio cruciforme monoderiva e dai piani orizzontali controventati. L'ala era posizionata alta e controventata, collegata alla fusoliera tramite una serie di montanti, piccoli e verticali centralmente, lunghi ed obliqui lateralmente. Il carrello d'atterraggio era fisso integrato posteriormente da un pattino d'appoggio."}
{"id": "2164413", "revid": "1605525", "url": "https://it.wikipedia.org/wiki?curid=2164413", "title": "Fatima Ahmed", "text": "Biografia.\nFatima Ahmed nacque in Cambogia, nella capitale Phnom Penh, nel 1949. Suo padre era un marinaio somalo e la madre indo-vietnamita. A causa della guerra civile che insanguinava la Cambogia la famiglia di Fatima Ahmed cerc\u00f2 riparo in Somalia. Qui Ahmed fece svariati lavori, tra cui molti alla radio come speaker di Radio Mogadiscio. In Somalia rest\u00f2 solo tre anni: gi\u00e0 nel 1973 scelse l'Italia come nuovo paese, in cerca di stabilit\u00e0 politica e di pace. In Italia si \u00e8 occupata prevalentemente di mediazione culturale e interpretariato dal vietnamita. Ha tre figli, avuti dal suo marito italiano e dal 1989 vive presso il Lago Maggiore.\nAttivit\u00e0.\nScrittrice e mediatrice culturale, partecipa attivamente ad incontri, seminari, conferenze e attivit\u00e0 culturali riguardanti l'identit\u00e0 meticcia e la letteratura post-coloniale.\nHa collaborato con l'associazione EKS&amp;TRA che si occupa di letteratura e migrazione.\nHa pubblicato i racconti \"Il Ritorno\", \"Shanti\" (per cui ha ricevuto la Medaglia della Presidenza della Repubblica italiana), \"Il passaporto\" e \"Gocce di ricordi\", vincitori di premi letterari. \n\"Auku\u00ed\" \u00e8 il suo primo romanzo."}
{"id": "2164416", "revid": "286031", "url": "https://it.wikipedia.org/wiki?curid=2164416", "title": "Giacomo Verder", "text": ""}
{"id": "2164419", "revid": "834", "url": "https://it.wikipedia.org/wiki?curid=2164419", "title": "Monumento al Milite Ignoto (Belgrado)", "text": "Il monumento al Milite ignoto (, \"Spomenik Neznanom junaku\", letteralmente \"monumento all'eroe sconosciuto\") \u00e8 un monumento funebre commemorativo che si trova nella citt\u00e0 di Belgrado, capitale della Serbia.\nUbicazione.\nIl monumento si trova alla sommit\u00e0 del monte Avala, a 18 chilometri a sud-est dal centro di Belgrado, nella municipalit\u00e0 di Vo\u017edovac.\nDescrizione.\nLa costruzione del complesso monumentale fu voluta dal re Alessandro I di Jugoslavia che intendeva commemorare i caduti nella prima guerra mondiale. Fu eretto tra il 1934 e il 1938 sulla cima del rilievo pi\u00f9 alto della capitale, il monte Avala che viene anche chiamato \"la montagna di Belgrado\", sulle rovine dell'antica cittadella fortificata di \u017drnov, che furono rase al suolo.\nL'edificio, opera dello scultore croato Ivan Me\u0161trovi\u0107 \u00e8 in stile neoclassico, completamente realizzato in granito nero di Jablanica. Consiste in un alto basamento a gradoni al di sopra del quale si appoggia una struttura a forma di tempio greco al quale si accede attraverso una lunga scalinata. Il tempio \u00e8 ornato da otto cariatidi che raffigurano le madri in lutto dei soldati morti in guerra; ognuna delle madri rappresenta un'etnia del Regno di Jugoslavia. Per la sua costruzione, Me\u0161trovi\u0107 ha preso a modello la tomba di Ciro II di Persia a Pasargadae.\nL'unica scritta che appare sul monumento sono le date \"1912-1918\" per includere nel ricordo anche i caduti delle Guerre balcaniche combattute tra il 1912 e il 1913.\nIn occasione della festa nazionale del 15 febbraio il presidente della Serbia fa visita al monumento per commemorare i caduti di tutte le guerre."}
{"id": "2164421", "revid": "729019", "url": "https://it.wikipedia.org/wiki?curid=2164421", "title": "Kabri", "text": "Kabri ( anche traslitterato Cabri), \u00e8 un kibbutz nel nord di Israele. Situato nella Galilea occidentale, a circa quattro chilometri ad est del Mediterraneo e dalla citt\u00e0 di Nahariya, cade sotto la giurisdizione del Consiglio regionale del Mateh Asher. Nel 2006 aveva una popolazione di 751 abitanti."}
{"id": "2164422", "revid": "729019", "url": "https://it.wikipedia.org/wiki?curid=2164422", "title": "Nervo del muscolo piccolo pettorale", "text": "Il nervo del muscolo piccolo pettorale \u00e8 un nervo misto che origina come ramo collaterale ventrale del plesso brachiale. Nasce dal tronco secondario mediale e riceve fibre da C8 e T1. \u00c8 il minore dei due nervi toracici anteriori (l'altro \u00e8 il nervo del muscolo grande pettorale).\nDopo la sua origine, il nervo passa dietro la prima parte dell'arteria ascellare e si unisce a un filamento del nervo del muscolo grande pettorale al davanti dell'arteria stessa; raggiunge quindi la faccia profonda del muscolo piccolo pettorale, fornendogli la propria innervazione. Alcuni rami perforano il muscolo e raggiungono il grande pettorale. Il nervo emette inoltre alcuni esili rami cutanei."}
{"id": "2164430", "revid": "287204", "url": "https://it.wikipedia.org/wiki?curid=2164430", "title": "Galimzhan Kosmukhambetov", "text": "Carriera.\nAll'inizio della carriera \u00e8 stato in forza alla formazione kazaka del , con la quale \u00e8 giunto fino alla fase finale della Coppa UEFA 2008-09. Con la Nazionale Under-21 di calcio a 5 del Kazakistan ha partecipato al campionato europeo di categoria."}
{"id": "2164436", "revid": "3732", "url": "https://it.wikipedia.org/wiki?curid=2164436", "title": "Atletica leggera ai Giochi della XVIII Olimpiade - 100 metri piani maschili", "text": "La competizione dei 100 metri piani maschili di atletica leggera ai Giochi della XVIII Olimpiade si \u00e8 disputata nei giorni 14 e 15 ottobre 1964 allo Stadio Nazionale di Tokyo.\nLa gara.\nNella prima semifinale Bob Hayes ottiene un sensazionale 9\"9 (9\u201d91), aiutato per\u00f2 da un vento ben oltre il limite (5,28\u00a0m/s). La seconda \u00e8 vinta dal canadese Harry Jerome in un \"normale\" 10\"3. Giunge quinto il campione europeo Piquemal e viene eliminato.\nIn finale, con vento nei limiti (+1,03\u00a0m/s) Hayes vince dominando in 10\"0 (10\u201d06), lasciando il secondo classificato, il cubano Figuerola, ed il terzo (Jerome) a due decimi, un distacco senza precedenti nella storia della specialit\u00e0 alle Olimpiadi."}
{"id": "2164439", "revid": "39884", "url": "https://it.wikipedia.org/wiki?curid=2164439", "title": "Patologia genetica", "text": ""}
{"id": "2164443", "revid": "767487", "url": "https://it.wikipedia.org/wiki?curid=2164443", "title": "Acis et Galat\u00e9e", "text": "Aci e Galatea (titolo originale \"Acis et Galat\u00e9e\") \u00e8 un'opera di Jean-Baptiste Lully. Nonostante la maggior parte delle sue opere appartengano al genere della \"trag\u00e9die en musique\", Lully chiam\u00f2 questo suo lavoro \"pastorale eroica\", forse poich\u00e9 essa tratta un tema pastorale e si svolge in soli tre atti (pi\u00f9 un prologo), rispetto ai cinque atti delle altre opere di Lully. Jean Galbert de Campistron scrisse il libretto ricavato liberamente dalle \"Metamorfosi\" di Ovidio.\nEssa venne commissionata da Luigi Giuseppe di Vend\u00f4me in onore di Louis, \"le Grand Dauphin\". Lully non si avvalse del suo solito collaboratore Philippe Quinault, poich\u00e9 egli non era abituato a scrivere lavori teatrali.\nPrima rappresentazione.\nLa prima venne rappresentata al Ch\u00e2teau d'Anet il 6 settembre 1686 e successivamente replicata all'Acad\u00e9mie Royale de Musique il 17 settembre 1686.\nTrama.\nLa storia \u00e8 imperniata su di un triangolo amoroso fra i tre personaggi principali, Aci, Galatea e Polifemo. Polifemo, pazzo di gelosia, uccide Aci, ma Nettuno fa rinascere Aci dalle acque del fiume che porta il suo nome."}
{"id": "2164444", "revid": "92723", "url": "https://it.wikipedia.org/wiki?curid=2164444", "title": "Sede titolare di Maastricht", "text": "Maastricht (in latino: \"Traiectensis ad Mosam\") \u00e8 una sede titolare della Chiesa cattolica.\nStoria.\nMaastricht fu la sede degli \"episcopi Tungrensis\", che vi trasferirono la sede con il vescovo Monulfo verso la met\u00e0 del VI secolo. Lo stesso vescovo aveva costruito la basilica sulla tomba di san Servazio, vescovo di Tongres, che aveva subito il martirio nella citt\u00e0 di \"Trajectum ad Mosam\" (l'odierna Maastricht) nella seconda met\u00e0 del IV secolo e le cui spoglie sono oggi conservate nella basilica a lui dedicata. Agli inizi dell'VIII secolo, il vescovo sant'Uberto trasfer\u00ec la sede degli \"episcopi Tungrensis\" a Liegi.\nLa citt\u00e0 di Maastricht oggi, trovandosi nei Paesi Bassi, non \u00e8 pi\u00f9 parte della diocesi belga di Liegi, ma rientra nel territorio della diocesi di Roermond.\nDal 1970 Maastricht \u00e8 annoverata tra le sedi vescovili titolari della Chiesa cattolica; dal 15 febbraio 2018 l'arcivescovo, titolo personale, titolare \u00e8 Waldemar Stanis\u0142aw Sommertag, nunzio apostolico in Nicaragua."}
{"id": "2164449", "revid": "320578", "url": "https://it.wikipedia.org/wiki?curid=2164449", "title": "Storia della comunit\u00e0 ebraica di Napoli", "text": ""}
{"id": "2164458", "revid": "729019", "url": "https://it.wikipedia.org/wiki?curid=2164458", "title": "Gran Premio motociclistico del Pacifico 2001", "text": "Il Gran Premio motociclistico del Pacifico 2001 corso il 7 ottobre, \u00e8 stato il tredicesimo Gran Premio della stagione 2001 e ha visto vincere nella classe 500 la Honda di Valentino Rossi, nella classe 250 la Aprilia di Tetsuya Harada e nella classe 125 la Derbi di Y\u014dichi Ui."}
{"id": "2164460", "revid": "61051", "url": "https://it.wikipedia.org/wiki?curid=2164460", "title": "General Electric Aircraft Engines", "text": ""}
{"id": "2164463", "revid": "729019", "url": "https://it.wikipedia.org/wiki?curid=2164463", "title": "Nervo soprascapolare", "text": "Il nervo soprascapolare \u00e8 un nervo muscolare che origina come ramo collaterale ventrale del plesso brachiale. Nasce dal tronco primario superiore o da una delle sue radici e riceve fibre da C5 e C6.\nDopo la sua origine, il nervo si dirige in basso, indietro e lateralmente, fino a raggiungere la scapola; si impegna assieme alla vena soprascapolare nel foro soprascapolare presente sul margine superiore dell'osso e si porta cos\u00ec nella fossa sovraspinata, dove innerva il muscolo sopraspinato. Quindi contorna il margine esterno della spina della scapola e raggiunge la fossa sottospinata, dove innerva il muscolo sottospinato. Viene comunemente e ironicamente chiamato \"nervo della bestemmia\", poich\u00e9 se premuto causa un dolore straziante."}
{"id": "2164465", "revid": "183613", "url": "https://it.wikipedia.org/wiki?curid=2164465", "title": "Nervo sovrascapolare", "text": ""}
{"id": "2164468", "revid": "599013", "url": "https://it.wikipedia.org/wiki?curid=2164468", "title": "Imposta generale sulle entrate", "text": "L'imposta generale sull'entrata o IGE era un'imposta italiana sostituita in seguito dall'Imposta sul valore aggiunto (IVA), in applicazione della direttiva 67/227/CEE, che la descrive nei principi fondamentali (la 67/228/CEE per quelli operativi), per una armonizzazione delle legislazioni relative alle imposte degli stati membri della Comunit\u00e0 economica europea.\nStoria.\nL'IGE viene introdotta nel 1940 sostituendo l'imposta unica sugli scambi commerciali, a cura del Ministro delle Finanze e del Tesoro Paolo Thaon di Revel.\nVenne poi soppiantata dall'imposta sul valore aggiunto (IVA) nel 1972.\nCaratteristiche.\nEssa era un tributo plurifase sul valore pieno e si imponeva sui trasferimenti dei beni in tutto il loro valore, e non solamente su quello aggiunto, svantaggiando i sistemi produttivi che non effettuavano l'intero ciclo di produzione seguendo ogni passaggio fino alla vendita. Quest'ultimo \u00e8 il caso della \"produzione orizzontale\": qui alle 5 fasi del ciclo produttivo (materia prima, semilavorato, prodotto finito, grossista, dettagliante) corrispondono 5 imprese. Va invece a vantaggio delle \"produzioni verticali\" dove le imprese sono di meno (3) quindi ognuna non corrisponde ad ogni fase del ciclo produttivo. L'IGE tassa ogni fase del ciclo produttivo, dalla seconda fase quindi tasser\u00e0 anche l'imposta pagata in precedenza per questo conviene alle produzioni verticali che pagheranno di meno. Applicando l'IVA questa differenza non si manifesta."}
{"id": "2164475", "revid": "406204", "url": "https://it.wikipedia.org/wiki?curid=2164475", "title": "Castrato di agnello del centro Italia", "text": "Il Castrato di agnello del centro Italia \u00e8 un prodotto di nicchia tipico della pastorizia dell'Italia centrale, dei territori delle province di Bologna, Rimini, Forl\u00ec-Cesena, Ravenna, Modena, Reggio Emilia e Parma (le ultime tre limitatamente al territorio collinare e montano).\nEsso deriva principalmente da pecore (Ovis aries) di razze e tipi genetici da carne (es.: Appenninica, Fabrianese, Merinizzata Italiana, Maremmana, Pomarancina, Sopravissana, Zerasca, ecc.), oltre che da ovini a duplice attitudine (Garfagnina Bianca, Massese, ecc.) e loro incroci.\nIl \"Castrato di agnello del centro Italia\" \u00e8 caratterizzato da un rapido accrescimento ponderale e si ottiene da agnelli dell'et\u00e0 massima di un anno, ai quali \u00e8 stata precocemente praticata la neutralizzazione sessuale (castrazione).\nTali soggetti forniscono una carcassa di peso superiore a 20 kg (fino a 30 - 35 kg circa), con una copertura di grasso variabile da \"scarso\" ad \"abbondante\", e la cui carne \u00e8 particolarmente prelibata, grazie all'alimentazione a base di pascoli di ottima qualit\u00e0 ricchi di essenze pabulari che sono peculiari dell'ambiente pedoclimatico del centro Italia. Questa carne \u00e8 resa pi\u00f9 tenera e saporita anche grazie alla frollatura (minimo 5 giorni), durante la quale avviene una serie di reazioni positive nella struttura muscolare.\nNotizie storiche.\nDurante il Medioevo anche alcune opere di medicina trattano del castrato e dell'allevamento ovino, tra cui i \"Tacuina sanitatis\", che descrivevano le propriet\u00e0 mediche dei vari alimenti disponibili per l'uomo secondo la medicina galenica.\nL'importanza attribuita alle carni ovine in epoca medievale \u00e8 desumibile dalle norme contenute negli statuti di molti comuni del centro Italia, dei secoli XIII e XIV, riportate anche nelle edizioni cinquecentesche.\nIn particolare, la principale preoccupazione delle magistrature comunali era quella di evitare che le carni di pecore e montoni fossero vendute per quelle, pi\u00f9 pregiate, di castrati, o \"castroni\".\nSi disponeva anche che i due tipi di carne fossero venduti in tempi o in banchi diversi, stabilendo talvolta persino la distanza minima da rispettare.\nNell'eventualit\u00e0 che le carni non fossero fisicamente separate si obbligava il macellaio ad apporre segni e sigilli, specificando, come nel caso di alcuni comuni, che fossero \"sugellati a li pedi\".\nNella fiscalit\u00e0 dello Stato Pontificio, naturalmente uno dei beni tassati era la carne e tra queste spicca pi\u00f9 volte il \"castrato\" : \nNell'Italia centrale, anche in conseguenza della transumanza, alcuni agnelli del gregge venivano prima castrati, poi fatti ingrassare dai pastori o anche dai contadini, ai quali venivano ceduti quale compenso per l'uso dei pascoli, per essere utilizzati come riserva di carne dalla famiglia, e spesso macellati e cucinati in estate, all'epoca della maturazione dei pomodori.\nLa castrazione si eseguiva per evitare che, avvicinandosi all'anno di et\u00e0, la carne assumesse odori troppo forti.\nInoltre, consentiva anche il pascolo di questi capi insieme al resto del gregge, senza il rischio di ingravidare le pecore presenti."}
{"id": "2164485", "revid": "39884", "url": "https://it.wikipedia.org/wiki?curid=2164485", "title": "Plasma sanguineo", "text": ""}
{"id": "2164486", "revid": "267975", "url": "https://it.wikipedia.org/wiki?curid=2164486", "title": "Diocesi di Maastricht", "text": ""}
{"id": "2164491", "revid": "1568601", "url": "https://it.wikipedia.org/wiki?curid=2164491", "title": "Volc\u00e1n de Colima", "text": "Il Volc\u00e1n de Colima (3.860 m s.l.m.), chiamato anche Volc\u00e1n de Fuego de Colima), \u00e8 il pi\u00f9 attivo vulcano del Messico e dista solo 5\u00a0km dal pi\u00f9 vecchio e inattivo Nevado de Colima (4330 m s.l.m.). Si trova quasi al limite occidentale della Fascia Vulcanica Trasversale, di cui fa parte. Nonostante il suo nome, solo una sua piccola parte rientra nello Stato di Colima, mentre per la maggior parte appartiene allo Stato di Jalisco.\n\u00c8 uno stratovulcano ed ha eruttato pi\u00f9 di 40 volte dal 1576 ad oggi. Le eruzioni di maggiore intensit\u00e0 si sono avute nel 1585, 1606, 1622, 1690, 1818, 1890, 1903; la pi\u00f9 violenta \u00e8 stata quella del 1913 e le pi\u00f9 recenti quelle del 1999 e del 2005 (in marzo, maggio e il 5 e 6 giugno 2005), quando la colonna eruttiva raggiunse i 4,5 e i 9\u00a0km in altezza, il flusso piroclastico raggiunse i 4\u00a0km di distanza dal cratere e le bombe di lava atterrarrono a 3/4\u00a0km di distanza. L'indice di esplosivit\u00e0 vulcanica non super\u00f2 il VEI 3. La cenere emessa raggiunse distanze fino a 100\u00a0km.\nCaratteristica della sua attivit\u00e0 recente \u00e8 l'emissione di lava viscosa e la formazione di duomi di lava. Il cratere ha raggiunto una profondit\u00e0 di 60\u00a0m."}
{"id": "2164499", "revid": "1543377", "url": "https://it.wikipedia.org/wiki?curid=2164499", "title": "Federazione calcistica dell'Australia", "text": "La Football Federation Australia (o FFA) \u00e8 l'organo di governo del calcio in Australia; ha assunto tale nome dal 1\u00ba gennaio 2005; in precedenza dal 2003 a tutto il 2004 era nota come Australian Soccer Association (\"ASA\") e, prima ancora, come Soccer Australia.\nTra le altre funzioni, la FFA sovrintende alle squadre nazionali dell'Australia, quella maschile, nota come i \"Socceroos\", quella femminile, nota come le \"Matildas\", e le varie squadre giovanili, oltre che le nazionali di beach soccer e futsal; \u00e8 responsabile anche dei programmi nazionali di allenamento e del coordinamento con i diversi organi istituzionali. Organizza le competizioni dei club nazionali. Fino al 2004 il campionato nazionale \u00e8 stata la National Soccer League, mentre nel 2005 la FFA ha lanciato un nuovo campionato nazionale, la A-League. Frank Lowy \u00e8 attualmente il presidente della FFA.\nLa FFA ha deciso di abbandonare l'OFC per entrare a far parte, dal 1\u00ba gennaio 2006, dell'AFC."}
{"id": "2164500", "revid": "287204", "url": "https://it.wikipedia.org/wiki?curid=2164500", "title": "Vitali Grigoryev", "text": "Nella stagione 2008/2009 \u00e8 in forza alla formazione kazaka di prima divisione del Tulpar-Ikar Qaraghandy, meritando la convocazione nella Nazionale di calcio a 5 del Kazakistan Under-21 giunta alla fase finale dello UEFA Under 21 Futsal Tournament 2008, eliminata al primo turno."}
{"id": "2164501", "revid": "143369", "url": "https://it.wikipedia.org/wiki?curid=2164501", "title": "Torre Scappi", "text": ""}
{"id": "2164510", "revid": "287204", "url": "https://it.wikipedia.org/wiki?curid=2164510", "title": "Timur Mukanov", "text": "Attualmente in forza alla formazione kazaka di prima divisione del Tulpar-Ikar Qaraghandy, meritando la convocazione nella Nazionale di calcio a 5 del Kazakistan Under-21 giunta alla fase finale dello UEFA Under 21 Futsal Tournament 2008, eliminata al primo turno."}
{"id": "2164512", "revid": "115452993", "url": "https://it.wikipedia.org/wiki?curid=2164512", "title": "Thi\u00e8s", "text": "Thi\u00e8s \u00e8 una citt\u00e0 del Senegal, capoluogo della regione omonima.\nGeografia fisica.\nSorge su un altopiano in una zona rurale che si trova 70\u00a0km a est di Dakar (percorrendo la N2). Il clima \u00e8 tropicale a due stagioni, mitigato dalla vicina presenza dell'oceano Atlantico.\nStoria.\nPrima della colonizzazione francese, Thi\u00e8s era una zona boschiva disabitata tra i regni di Cayor e Baol. Nel XVII secolo un sottogruppo etnico del Sereer entr\u00f2 nel regno di Cayor, e fondarono un villaggio dove oggi sorge il quartiere sud-ovest della citt\u00e0.\nL'altopiano acquist\u00f2 importanza strategica quando le truppe francesi avviarono per espandere il territorio coloniale. Nel 1860, quando invasero la zona, il villaggio contava solamente 75 abitanti.\nNel 1864 vi crearono una base militare e l'esercito francese segn\u00f2 lo sviluppo della citt\u00e0 fondata poi nel 1904. Il primo consiglio comunale fu presieduto da L\u00e9opold S\u00e9dar Senghor.\nPopolazione.\nLa popolazione \u00e8 in forte aumento, come evidenziato dalle stime ufficiali degli ultimi decenni:\nEconomia.\nThi\u00e8s \u00e8 anche una grande citt\u00e0 industriale infatti, una gran parte della popolazione lavora in cantieri ferroviari, officine, imprese locali o nelle miniere di alluminio e fosfato, della vicina Palo.\nLa citt\u00e0 \u00e8 molto conosciuta per la sua produzione di arazzi, lavorati a mano con antichissime tecniche tramandate di generazione in generazione. Nel 1966 venne costruita una delle pi\u00f9 grandi fabbriche del paese per la produzione di lavori progettati da famosi artisti del Senegal.\nI prodotti principali dell'agricoltura delle zone circostanti sono: il riso, le arachidi, la manioca, il miglio, oltre alla frutta. Nella citt\u00e0 c'\u00e8 una forte produzione di carne.\nIstruzione.\nLe scuole pi\u00f9 importanti presenti a Thi\u00e8s sono; una scuola politecnica rinomata nel paese, la scuola Daniel Brottier (il cui nome rende omaggio al padre Brottier missionario francese) costruita nel 1950 dai cattolici, sotto la guida di Edward Gerard e il collegio Bassirou Mbacke che aspira a essere in prima linea sul fronte dell'istruzione digitale in Senegal.\nLuoghi di culto.\nThi\u00e8s \u00e8 abitata da una numerosa comunit\u00e0 Islamica.\nSono presenti anche 21 parrocchie appartenenti alla diocesi di Thi\u00e8s, sede della Chiesa cattolica suffraganea dell'arcidiocesi di Dakar, retta dal vescovo Jacques Sarr.\nMonumenti e luoghi d'interesse.\nNella citt\u00e0 si trova anche un cinema, uno dei pi\u00f9 antichi ancora operativo in Senegal, un museo di storia, un villaggio di artigianato senegalese (MSAD) dove si pu\u00f2 trovare manufatti e tappezzeria.\nSono ormai pochi i resti di antiche fortificazioni coloniali.\nInfrastrutture e trasporti.\nLa citt\u00e0 \u00e8 un raccordo ferroviario della linea Niger-Dakar (costruita tra il 1906 e il 1923), la quale porta in direzione est a Dakar, direzione ovest a Bamako e verso nord a Saint-Louis.\nNel 1937 e poi ancora nel 1947 si verificarono ripetuti scioperi dei lavoratori delle ferrovie volti all'ottenimento dell'indipendenza dalla Francia.\nDopo la seconda guerra mondiale furono create le prime reti stradali asfaltate che collegavano la citt\u00e0 di Thi\u00e8s con il resto del paese in particolar modo con Dakar."}
{"id": "2164514", "revid": "287204", "url": "https://it.wikipedia.org/wiki?curid=2164514", "title": "Sem\u00ebn Kachanov", "text": "Nella stagione 2008/2009 in forza alla formazione kazaka di prima divisione del Tulpar-Ikar Qaraghandy, meritando la convocazione nella Nazionale di calcio a 5 del Kazakistan Under-21 giunta alla fase finale dello UEFA Under 21 Futsal Tournament 2008, eliminata al primo turno."}
{"id": "2164516", "revid": "116110352", "url": "https://it.wikipedia.org/wiki?curid=2164516", "title": "Antonio Guarasci", "text": "Biografia.\nNel 1940, dopo aver conseguito il diploma, le superiori, viene inviato in Africa, e nel 1942 partecipa alla battaglia di El Alamein. Fatto prigioniero, viene trasferito in un campo di prigionia a Seattle.\nTornato in Italia nel 1946, si laurea in filosofia a Roma ed aderisce alla nascente Democrazia Cristiana, diventando consigliere provinciale nel 1952 e presidente della provincia di Cosenza nel 1962.\nNel 1970 diventa il primo presidente della regione Calabria.\nIl 2 ottobre 1974 muore, ancora in carica, in un tragico incidente stradale sulla Salerno-Reggio Calabria, nei pressi di Polla (SA)."}
{"id": "2164517", "revid": "666668", "url": "https://it.wikipedia.org/wiki?curid=2164517", "title": "Dauren Nurgo\u017ein", "text": "Carriera.\nAll'epoca della militanza nel , viene convocato nella Nazionale Under-21 di calcio a 5 del Kazakistan per il Campionato europeo di calcio a 5 Under-21 2008, nel quale la selezione asiatica \u00e8 eliminata al primo turno."}
{"id": "2164518", "revid": "729019", "url": "https://it.wikipedia.org/wiki?curid=2164518", "title": "Akumal", "text": "Akumal (in \"lingua maya\": \"Luogo delle Tartarughe\") \u00e8 una localit\u00e0 turistica situata nello Stato messicano di Quintana Roo.\nLa localit\u00e0, che si affaccia sul Mar dei Caraibi, si trova circa 100\u00a0km a sud di Canc\u00fan, tra le citt\u00e0 di Playa del Carmen e Tulum (comune di cui fa parte), nel 2005 aveva una popolazione di 1.198 abitanti.\nAkumal fu fondata nel 1958 da Pablo Bush Romero, un uomo d'affari messicano appassionato di immersioni. La famiglia Bush tuttora \u00e8 proprietaria di gran parte della localit\u00e0."}
{"id": "2164536", "revid": "3732", "url": "https://it.wikipedia.org/wiki?curid=2164536", "title": "Atletica leggera ai Giochi della XVIII Olimpiade - 200 metri piani maschili", "text": "La competizione dei 200 metri piani maschili di atletica leggera ai Giochi della XVIII Olimpiade si \u00e8 disputata nei giorni 16 e 17 ottobre 1964 allo Stadio Nazionale di Tokyo.\nLa gara.\nNella prima semifinale Paul Drayton eguaglia il record olimpico: 20\u201d5 (20\u201d58), davanti ad un ottimo Sergio Ottolina. La seconda serie \u00e8 appannaggio di Henry Carr (20\u201d6 - 20\u201d69), davanti a Livio Berruti (20\u201d7).\nFinale: il sorteggio assegna a Berruti la prima corsia e a Ottolina la seconda; dei due americani pi\u00f9 forti, Drayton \u00e8 in quinta corsia e pu\u00f2 controllare Carr, che \u00e8 in settima. Dopo cento metri Carr si presenta per primo sulla retta finale ed aumenta il suo vantaggio sul connazionale vincendo di due decimi. Stabilisce anche il nuovo record olimpico con 20\"3 nonostante il vento contrario (-0,78\u00a0m/s).\nDrayton resiste alla rimonta del trinidegno Roberts, mantenendo la piazza d'onore. Berruti disputa una corsa maiuscola e finisce a soli due decimi dal podio (20\u201d 8). Ottolina \u00e8 ottavo."}
{"id": "2164537", "revid": "767487", "url": "https://it.wikipedia.org/wiki?curid=2164537", "title": "Pavel Taku", "text": "Carriera.\nNella stagione 2008-09 in forza alla formazione kazaka di prima divisione del Tulpar-Ikar Qaraghandy, meritando la convocazione nella Nazionale Under-21 di calcio a 5 del Kazakistan giunta alla fase finale del Campionato europeo di calcio a 5 Under-21 2008, eliminata al primo turno."}
{"id": "2164539", "revid": "3732", "url": "https://it.wikipedia.org/wiki?curid=2164539", "title": "Atletica leggera ai Giochi della XVIII Olimpiade - 400 metri piani maschili", "text": "La competizione dei 400 metri piani maschili di atletica leggera ai Giochi della XVIII Olimpiade si \u00e8 disputata nei giorni dal 17 al 19 ottobre 1964 allo Stadio Nazionale di Tokyo\nLa gara.\nMichael Larrabee e Ulis Williams hanno corso rispettivamente 44\u201d9 e 45\u201d0 ai Trials, i tempi pi\u00f9 veloci dell'anno. Ma non sono i soli favoriti per la vittoria finale. Sono molto accreditati anche il britannico Brightwell (campione europeo), il trinidegno Wendell Mottley ed il polacco Badenski.\nMottley corre la batteria (45\u201d9) ed il Quarto di finale (45\u201d7) pi\u00f9 veloci di sempre.\nNella prima semifinale Brightwell lo eguaglia (45\u201d7). Larrabee vince la seconda in un pi\u00f9 comodo 46\u201d0.\nNel giorno della finale \u00e8 piovuto. La pista \u00e8 bagnata. Mottley \u00e8 il pi\u00f9 veloce allo sparo. Ai 200 metri \u00e8 ancora davanti a tutti; Badenski \u00e8 il primo degli inseguitori. Larrabee \u00e8 partito male ed \u00e8 attardato in quinta posizione. Ma tira fuori tutte le energie e compie un'eccezionale rimonta. All'inizio del rettilineo d'arrivo l'americano \u00e8 primo. Vede alla sua destra Mottley: il trinidegno non molla. I due procedono quasi appaiati fino al traguardo. Larrabee vince di un decimo. Terzo il polacco Badenski.\nRisultati.\nFinale.\nCon i suoi 31 anni, Larrabee diventa il pi\u00f9 maturo olimpionico dei 400. Il suo primato sar\u00e0 superato solo da un altro Michael, Michael Johnson.\nFonte.\nElio Trifari (a cura di): \"Olimpiadi. La storia dello sport da Atene a Los Angeles\". Rizzoli, Milano, 1984. Vol. II."}
{"id": "2164541", "revid": "3732", "url": "https://it.wikipedia.org/wiki?curid=2164541", "title": "Atletica leggera ai Giochi della XVIII Olimpiade - 800 metri piani maschili", "text": "La competizione degli 800 metri piani maschili di atletica leggera ai Giochi della XVIII Olimpiade si \u00e8 disputata nei giorni dal 14 al 16 ottobre 1964 allo Stadio Nazionale di Tokyo.\nLa gara.\nNella prima batteria si fa notare il keniota Wilson Kiprugut che vince con un tempo da finale: 1'47\"8. Il vincitore dei Trials, Morgan Groth, viene invece eliminato nella terza batteria. Il campione in carica, il neozelandese Peter Snell, domina agevolmente la propria serie con 1'49\u201d0. \nSnell si migliora in semifinale con 1'46\u201d9, ma George Kerr, bronzo a Roma, stabilisce il nuovo record olimpico con 1'46\"1. Stesso tempo del keniota Kiprugut, sempre pi\u00f9 sorprendente. Non ha fortuna Manfred Matuschewski, il campione europeo, che arriva quarto nella sua batteria e viene eliminato. \nIn finale Snell non ha rivali, come quattro anni prima a Roma, e contiene agevolmente l'assalto del canadese Crothers e di Kiprugut. Kerr (Bronzo a Roma) questa volta \u00e8 quarto. Snell copre gli ultimi 200 metri in 25\u201d7."}
{"id": "2164542", "revid": "3732", "url": "https://it.wikipedia.org/wiki?curid=2164542", "title": "Atletica leggera ai Giochi della XVIII Olimpiade - 1500 metri piani", "text": "La competizione dei 1500 metri piani maschili di atletica leggera ai Giochi della XVIII Olimpiade si \u00e8 disputata nei giorni dal 17 al 21 ottobre 1964 allo Stadio Nazionale di Tokyo.\nLa gara.\nIl giorno delle batterie i favori del pronostico si concentrano sul neozelandese Peter Snell, che due giorni prima ha stravinto gli 800.\nAi blocchi della terza serie non si presenta Michel Jazy, campione europeo in carica, deluso per il quarto posto sui 5000.\nSnell supera agevolmente la sua batteria con 3'46\u201d8, poi domina la prima semifinale con 3'38\u201d8. La seconda \u00e8 vinta dall'americano Burleson in 3'41\"5.\nPrimo degli eliminati (con 3'41\"9) \u00e8 il keniota Kipchoge Keino. Ci riprover\u00e0 a Citt\u00e0 del Messico 1968. Inoltre falliscono la qualificazione: il primatista mondiale stagionale, Tom O'Hara (arriva settimo), e il connazionale Jim Ryun (avr\u00e0 pi\u00f9 fortuna quattro anni dopo).\nIn finale, il neozelandese John Davis si incarica di tenere alto il ritmo e conduce il gruppo alla campanella a velocit\u00e0 sostenuta (58\u201d). Il piatto \u00e8 servito per il connazionale Peter Snell che, ai 250 metri, lancia la volata. Percorre 200 metri in soli 25 secondi e apre dietro di s\u00e9 un varco di sei metri. Giunge primo al traguardo con un distacco di 1\u201d5; ha coperto gli ultimi 300 metri in 38\u201d6.\nDietro di lui si combatte per l'argento: Josef Odlo\u017eil (Cecoslovacchia) batte in volata Davies e il britannico Simpson."}
{"id": "2164545", "revid": "3732", "url": "https://it.wikipedia.org/wiki?curid=2164545", "title": "Atletica leggera ai Giochi della XVIII Olimpiade - 5000 metri piani", "text": "La competizione dei 5000 metri piani maschili di atletica leggera ai Giochi della XVIII Olimpiade si \u00e8 disputata nei giorni 16 e 18 ottobre 1964 allo Stadio Nazionale di Tokyo.\nRisultati.\nFinale.\nLa gara si svolge sotto condizioni meteo sfavorevoli (vento e pioggia). \nAll'ultimo giro il francese Jazy lancia la volata; il russo Dutov, che gli \u00e8 alle spalle, si stacca di diversi metri. Viene passato dal tedesco Norpoth e dall'americano Schul. Jazy si presenta ancora primo sul rettilineo finale. Schul supera Norpoth poi rinviene prepotentemente sul francese e s'invola verso la vittoria. In debito d'ossigeno, Jazy si fa superare anche dal tedesco ed arriva appaiato a Dellinger (USA). I due sono rilevati con lo stesso tempo: il bronzo \u00e8 attribuito all'atleta in rimonta, quindi va al collo dell'americano. "}
{"id": "2164553", "revid": "287204", "url": "https://it.wikipedia.org/wiki?curid=2164553", "title": "Atletica leggera ai Giochi della XVIII Olimpiade - 3000 metri siepi", "text": "La competizione dei 3000 metri siepi di atletica leggera ai Giochi della XVIII Olimpiade si \u00e8 disputata i giorni 15 e 17 ottobre 1964 allo Stadio Nazionale di Tokyo.\nRisultati.\nFinale.\nIl belga Roelants aumenta il ritmo dopo 2 km, staccando tutti gli avversari. Il forte vantaggio accumulato gli permette di resistere al ritorno del britannico Herriot e del russo Beljajev nel finale di gara. Vince con il nuovo record olimpico."}
{"id": "2164554", "revid": "287204", "url": "https://it.wikipedia.org/wiki?curid=2164554", "title": "Sergei Starovoitov", "text": "Nella stagione 2008/2009 in forza alla formazione kazaka di prima divisione del Ayat Rudny, meritando la convocazione nella Nazionale di calcio a 5 del Kazakistan Under-21 giunta alla fase finale dello UEFA Under 21 Futsal Tournament 2008, eliminata al primo turno."}
{"id": "2164556", "revid": "3732", "url": "https://it.wikipedia.org/wiki?curid=2164556", "title": "Atletica leggera ai Giochi della XVIII Olimpiade - Maratona", "text": "La competizione della maratona di atletica leggera ai Giochi della XVIII Olimpiade si \u00e8 disputata il giorno 21 ottobre 1964 con partenza e arrivo allo Stadio Nazionale di Tokyo.\nFinale.\nIl campione in carica Bikila Abebe si conferma alla grande il dominatore della specialit\u00e0, diventando il primo atleta a vincere due ori olimpici nella Maratona. Dopo di lui entra nello stadio il giapponese Tsuburaya: il pubblico di Tokyo lo incita, ma il nipponico, non ce la fa pi\u00f9, \u00e8 stremato. Il britannico Heatley, che lo segue di poco, approfitta della stanchezza del rivale, lo supera e va a conquistare l'argento."}
{"id": "2164558", "revid": "3732", "url": "https://it.wikipedia.org/wiki?curid=2164558", "title": "Atletica leggera ai Giochi della XVIII Olimpiade - 110 metri ostacoli", "text": "La competizione dei 110 metri ostacoli di atletica leggera ai Giochi della XVIII Olimpiade si \u00e8 disputata nei giorni 17 e 18 ottobre 1964 allo Stadio Nazionale di Tokyo\nLa gara.\nIl miglior tempo delle batterie \u00e8 di Anatolij Michailov con 14\"1.\nIl sovietico vince anche la prima semifinale in 13\"9 (eliminato il vincitore dei Trials, Willie Davenport, solo settimo). Con lo stesso tempo Harold Lindgren prevale nella seconda. Guadagnano la finale tutti e tre gli italiani iscritti alla gara: Giorgio Mazza (3\u00b0 nella prima semifinale), Giovanni Cornacchia (2\u00b0 nella seconda) ed Eddy Ottoz (4\u00b0 sempre nella seconda semifinale). Si tratta di un exploit unico nella storia dell'atletica italiana ai Giochi olimpici.\nIn finale i due americani conducono la gara sin dal secondo ostacolo: Hayes Jones \u00e8 leggermente davanti al connazionale Blaine Lindgren. I due tagliano il traguardo in quest'ordine. Negli ultimi ostacoli rinviene il sovietico Anatolij Michailov, che giunge terzo separato dall'argento da pochi centesimi.\nEddy Ottoz, destinato ad una brillante carriera ma penalizzato dalla pioggia battente che lo costringe a gareggiare senza occhiali, si classifica 4\u00ba, davanti all'indiano Singh Randhawa e al francese Duriez, mentre Cornacchia e Mazza si piazzano rispettivamente 7\u00b0 ed 8\u00b0 entrambi in 14\"1. \nHayes Jones era arrivato secondo ai Trials."}
{"id": "2164559", "revid": "3732", "url": "https://it.wikipedia.org/wiki?curid=2164559", "title": "Atletica leggera ai Giochi della XVIII Olimpiade - 400 metri ostacoli", "text": "La competizione dei 400 metri ostacoli di atletica leggera ai Giochi della XVIII Olimpiade si \u00e8 disputata nei giorni dal 14 al 16 ottobre 1964 allo Stadio Nazionale di Tokyo.\nRisultati.\nFinale.\nStadio Nazionale, venerd\u00ec 16 ottobre.\nIl pi\u00f9 veloce ad uscire dai blocchi \u00e8 Salvatore Morale. Ma Cawley ha un passo diverso e lo statunitense \u00e8 gi\u00e0 primo nel rettilineo finale. Per il secondo posto c'\u00e8 lotta serrata tra Morale e il britannico Cooper: i due giungono sul traguardo spalla a spalla. Per i giudici \u00e8 materia da fotofinish: l'argento va a Cooper e il bronzo a Morale. Roberto Frinolli, che aveva impressionato arrivando secondo nella prima semifinale in 50\"2, paga questo suo exploit arrivando soltanto sesto in 50\"7."}
{"id": "2164560", "revid": "767487", "url": "https://it.wikipedia.org/wiki?curid=2164560", "title": "Mikhail Pershin", "text": "Carriera.\nNella stagione 2008-09 \u00e8 in forza alla formazione kazaka di prima divisione del , meritando la convocazione nella Nazionale Under-21 di calcio a 5 del Kazakistan giunta alla fase finale del campionato europeo di categoria."}
{"id": "2164561", "revid": "3732", "url": "https://it.wikipedia.org/wiki?curid=2164561", "title": "Atletica leggera ai Giochi della XVIII Olimpiade - Salto in alto maschile", "text": "La competizione del salto in alto maschile di atletica leggera ai Giochi della XVIII Olimpiade si \u00e8 disputata nei giorni 20 e 21 ottobre 1964 allo Stadio Nazionale di Tokyo.\nRisultati.\nTurno eliminatorio.\nBen 20 atleti raggiungono la misura richiesta.\nFinale.\nIl grande favorito \u00e8 il sovietico Brumel. Dal 1961 ha migliorato il record mondiale non meno di sei volte, portandolo da 2,23 a 2,28.\nIn qualificazione passa un brutto quarto d'ora: sbaglia i primi due tentativi a 2,06, poi rimedia al terzo.\nIn finale il suo rivale principale \u00e8 lo statunitense Thomas, che cerca la rivincita di Roma 1960. La gara \u00e8 dominata da tre atleti: Brumel, Thomas e l'altro statunitense Rambo. Giungono tutti e tre fino a 2,16, quando Brumel valica l'asticella al primo salto, Thomas al secondo e Rambo al terzo.\nA 2,18 Brumel e Thomas vanno su entrambi alla prima prova: \u00e8 il nuovo record olimpico. Rambo invece esce dalla lotta. Dopo cinque ore di gara, i due rimasti in gara falliscono i 2 metri e 20. Vince Brumel per il minor numero di errori.\nSolo quinto il campione olimpico uscente, Robert Shavlakadze. Si classifica ottavo il vincitore dei Trials, Ed Caruthers.\nIl 7 ottobre 1965 Brumel incorrer\u00e0 in un grave incidente stradale che lo metter\u00e0 fuori gioco per ben quattro anni. Non potr\u00e0 quindi difendere l'oro a Citt\u00e0 del Messico."}
{"id": "2164563", "revid": "3732", "url": "https://it.wikipedia.org/wiki?curid=2164563", "title": "Atletica leggera ai Giochi della XVIII Olimpiade - Salto con l'asta", "text": "La competizione del salto con l'asta di atletica leggera ai Giochi della XVIII Olimpiade si \u00e8 disputata nei giorni 15 e 17 ottobre 1964 allo Stadio Nazionale di Tokyo\nL'eccellenza mondiale.\nFred Hansen vince le selezioni USA con 5,03.\nRisultati.\nTurno eliminatorio.\nDiciannove atleti ottengono la misura richiesta.\nFinale.\nStadio Nazionale, sabato 17 ottobre.\nIl campione europeo, il finlandese Pentti Nikula, non \u00e8 in giornata e supera 4,80 solo alla terza prova, compromettendo la sua gara.\nA 4,90 il primatista mondiale Hansen (USA) fa il tattico: passa alla misura successiva. Saltano in cinque. Quattro (tra cui Nikula) ce la fanno alla prima prova, il tedesco Reinhardt alla seconda.\nA 4,95 Hansen passa un'altra volta, imitato da Reinhardt, Preussger e Tomasek. Nikula sbaglia tre volte ed esce di gara.\nA 5,00 sono ancora in sei. Si preannuncia una gara molto lunga. Quattro valicano l'asticella alla prima prova: Hansen, Reinhardt, Lehnertz e Preussger. \nA 5,05 Hansen passa la misura: evidentemente si sente molto sicuro di s\u00e9. Reinhardt valica l'asticella alla prima prova. Tutti gli altri sbagliano.\n5,10 valgono il nuovo record olimpico. Rimangono Hansen e Reinhardt per l'oro e l'argento. Entrambi sbagliano alla prima, sbagliano anche la seconda ed al terzo tentativo Hansen va su. L'oro \u00e8 suo dopo una lotta durata quasi nove ore.\nSolo settimo il campione europeo Nikula."}
{"id": "2164564", "revid": "327773", "url": "https://it.wikipedia.org/wiki?curid=2164564", "title": "Doppietto elettronico", "text": "Il doppietto elettronico \u00e8 la coppia di elettroni che occupano lo stesso orbitale, ma presentano spin opposti (in accordo con il principio di esclusione di Pauli).\nGli elettroni di un doppietto elettronico possono essere:\nDue atomi possono condividere fino a tre coppie di elettroni (\"triplo legame\"). Infatti nel caso in cui nel livello energetico pi\u00f9 esterno di un atomo vi siano 8 elettroni, si dice che l'atomo possiede un \"ottetto completo\", e secondo la regola dell'ottetto l'atomo in questione sar\u00e0 stabile. Ad esempio i gas nobili possiedono l'ottetto completo, per cui sono dotati di una elevata stabilit\u00e0.\nLone pair.\nUn doppietto elettronico non condiviso (o doppietto elettronico spaiato o lone pair o coppia solitaria) viene indicato con due punti (\":\") o con una stanghetta.\nI \"lone pair\" possono dare luogo a legami dativi.\nEssendo costituiti da cariche negative (elettroni), hanno un'azione di repulsione nei confronti degli altri gruppi della molecola. Per questo motivo, ad esempio, la molecola di ammoniaca (NH3) non \u00e8 di tipo planare, in quanto gli atomi di idrogeno vengono respinti dal doppietto non condiviso presente sull'atomo di azoto. Ne consegue che l'angolo formato dai legami tra idrogeno e azoto nella molecola di ammoniaca non \u00e8 di 120\u00b0 (che sarebbe quello di una molecola planare costituita da un atomo centrale e tre atomi legati ad esso), bens\u00ec di 107\u00b0."}
{"id": "2164565", "revid": "3732", "url": "https://it.wikipedia.org/wiki?curid=2164565", "title": "Atletica leggera ai Giochi della XVIII Olimpiade - Salto in lungo maschile", "text": "La competizione del salto in lungo maschile di atletica leggera ai Giochi della XVIII Olimpiade si \u00e8 disputata il 18 ottobre 1964 allo Stadio Nazionale di Tokyo.\nRisultati.\nTurno eliminatorio.\nCinque atleti ottengono la misura richiesta fissata a 7,60\u00a0m. Ad essi vengono aggiunti i 7 migliori salti, fino a 7,46\u00a0m.\nLa miglior prestazione appartiene a Ralph Boston con 8,03\u00a0m.\nFinale.\nLa gara ha due favoriti: lo statunitense Ralph Boston e il sovietico Igor Ter-Ovanesian, rispettivamente medaglia d'oro e medaglia di bronzo a .\nIl giorno della finale piove e fa freddo. Boston conduce la gara con un leggero vantaggio sul rivale: 7,85 a 7,78 (dopo due turni) e 7,88 a 7,80 (dopo quattro turni).\nAl quinto turno spunta il gallese Davies che piazza la zampata vincente con 8,07 e mette fuori gioco tutti e due; Ter-Ovanesian sale a 7,99 mentre il salto di Boston \u00e8 nullo. All'ultimo tentativo l'americano supera gli 8 metri, ma non basta per l'oro."}
