{"id": "2031188", "revid": "15756", "url": "https://it.wikipedia.org/wiki?curid=2031188", "title": "Il balcone (dipinto)", "text": "Il balcone (\"Le balcon\") \u00e8 un dipinto del pittore francese \u00c9douard Manet, realizzato nel 1868 e conservato al museo d'Orsay di Parigi.\nStoria.\nManet ha meditato a lungo su questo progetto. Immediatamente emerge la somiglianza con le \"Majas al balcone\" di Francisco Goya, quadro che certamente ebbe l'opportunit\u00e0 di ammirare a Madrid e che gli forn\u00ec la struttura globale dell'opera. \"Majas al balcone\" raffigura un soggetto di genere, con due voluttuose donne che si sussurrano all'orecchio frasi incomprensibili, senza tuttavia staccare gli occhi dall'osservatore, dal quale sono separate solo da una scura ringhiera. Altra importante fonte figurativa furono le \"Dame veneziane\" di Carpaccio, dal quale Manet prese ispirazione per le asimmetrie e i tagli improvvisi del proprio dipinto.\nPer l'esecuzione de \"Il balcone\" Manet riun\u00ec un gruppo di quattro suoi intimi amici, tutti sulla ventina: Fanny Claus, Antoine Guillemet, L\u00e9on Leenhoff e Berthe Morisot. Di Fanny Claus abbiamo scarsissime notizie, e sappiamo solo che quando il dipinto venne esposto aveva ventidue anni e suonava discretamente il violino. Antoine Guillemet, ventisettenne quando Manet esegu\u00ec \"Il balcone\", era un pittore paesaggista che al suo tempo godeva di grandissima popolarit\u00e0. L\u00e9on Leenhoff \u00e8 invece il presunto figlio di Manet: non disponiamo di una documentazione adeguata per accertare la sua paternit\u00e0, anche se si suppone che il pittore abbia generato L\u00e9on con Suzanne, una giovane insegnante olandese della quale si era perdutamente infatuato. Berthe Morisot era una splendida ragazza che, divenuta un'intima amica di Manet (non sappiamo, n\u00e9 sapremmo mai con certezza, se poi la simpatia si trasform\u00f2 mai in intimit\u00e0, come teorizzano alcuni), fece ne \"Il balcone\" la sua prima, tumultuosa comparsa nell'autobiografia artistica del pittore.\nMalgrado l'aspetto talora compendiario della stesura, Manet lavor\u00f2 a \"Il balcone\" con grande accuratezza. Esegu\u00ec innanzitutto bozzetti individuali dei vari modelli, facendoli posare nel proprio \"atelier\", per poi ricomporli globalmente in un ritratto di gruppo, ancora provvisorio. Le sedute di posa furono estenuanti. Manet si ritrov\u00f2 costretto a ritrarre Antoine Guillemet ben quindici volte (e, anche alla quindicesima, non era pienamente convinto del risultato ottenuto), e si lament\u00f2 con un amico che Fanny Claus era stata \u00abatroce\u00bb, non sappiamo perch\u00e9 angosciata dalle lunghe sedute di posa o perch\u00e9 riteneva che il pittore non avesse reso in maniera adeguata la sua bellezza. Nonostante queste difficolt\u00e0, il dipinto pot\u00e9 dirsi portato a compimento nel 1869, e nello stesso anno fu esposto al Salon. La reazione dei critici, come di consueto, fu impietosa e scandalizzata: Gautier asser\u00ec che Manet \u00abera in concorrenza con gli imbianchini\u00bb, e il caricaturista Cham ironizz\u00f2 sprezzante: \u00abChiudete le imposte!\u00bb. Neanche Berthe Morisot apprezz\u00f2 particolarmente il dipinto, tanto che confid\u00f2 alla sorella che si vedeva \u00abpi\u00f9 strana che brutta\u00bb, aggiungendo che \u00abpare che l'epiteto di donna fatale sia circolato fra i curiosi\u00bb. Le perplessit\u00e0, in effetti, furono molte, e Manet non riusc\u00ec a trovare un acquirente, tanto che si ritrov\u00f2 costretto a mantenersi il quadro nel proprio \"atelier\". Qui vi stette fino alla morte del pittore, dopo la quale venne acquistato dall'amico Gustave Caillebotte, instancabile promotore dell'arte manetiana. Dopo la morte del Caillebotte, il dipinto venne consacrato all'ufficialit\u00e0 del museo: dopo esser entrato nel 1894 al Mus\u00e9e du Luxembourg e nel 1929 al Louvre, nel 1986 \"Il balcone\" trov\u00f2 la propria collocazione definitiva nel museo d'Orsay, dov'\u00e8 tuttora esposto.\nQuest'opera ispir\u00f2 altri artisti, che la rivisitarono nel corso del tempo.\nNel 1950 il pittore belga Ren\u00e9 Magritte rielabor\u00f2 in chiave surreale l'opera di Manet. Nel 2011 il quadro venne nuovamente rivisitato dall'artista contemporaneo italiano Nicola Soriani.\nDescrizione.\nL\u2019inquadratura scelta da Manet \u00e8 inusuale e ardita. La rappresentazione, infatti, \u00e8 suddivisa in tre piani spaziali, dei quali il primo segue l'andamento della ringhiera, il secondo \u00e8 compresso nel riquadro scuro delle persiane e il terzo \u00e8 individuato dalla parete all'interno della stanza. Manet, infatti, sceglie di disporre tutti e quattro i personaggi al di l\u00e0 della ringhiera verde, la quale ci fornisce anche delle indispensabili indicazioni sullo \"status\" sociale dei quattro effigiati. Seppur presenti gi\u00e0 nei palazzi nobiliari dei secoli precedenti, i balconi si erano diffusi a macchia d'olio in seguito al radicale intervento urbanistico del barone Haussmann, il quale in nome delle nuove norme igieniche sovrappose all'antica citt\u00e0 medievale una nuova maglia funzionale di strade, scenografici \"boulevard\" e splendide piazze. Lungo i nuovi allineamenti stradali vennero edificati palazzi sontuosi come quelli aristocratici, dotati di facciate monumentali e di balconi, cos\u00ec da rendere Parigi il salotto buono della Parigi borghese. La ringhiera verde, dunque, ci suggerisce che i quattro modelli sono di chiara estrazione sociale alto-borghese e che vivono in una dei quartieri pi\u00f9 ricchi ed eleganti di Parigi.\nPrima di procedere con l'effettiva descrizione del quadro bisogna inoltre ribadire il ruolo simbolico svolto dal salotto. Cos\u00ec come il simbolo del potere aristocratico era la corte, il luogo simbolico di rappresentazione del ceto dominante ottocentesco, ovvero la borghesia, \u00e8 la casa, e nella fattispecie il salotto. Molto spesso, inoltre, i salotti erano dotati di balconi, ovvero quegli scenari architettonici che valicano le pareti del ventre domestico e lo espongono all'esterno, cos\u00ec che tutti ne possano riconoscere lo \"status\" di sede del potere. \u00c8 utile in tal senso ricorrere all'analogia con la balconata del teatro, dalla quale gli spettatori non solo guardano lo spettacolo, bens\u00ec fanno anche spudoratamente sfoggio di s\u00e9. Fanny, Antoine, L\u00e9on e Berthe si stanno probabilmente affacciando dal loro balcone per assistere a una parata avente luogo nel sottostante \"boulevard\": Manet, tuttavia, non si focalizza sull'evento, bens\u00ec sui quattro personaggi, colti nel loro \u00abesporsi\u00bb al mondo esterno. Per ribadire che i quattro effigiati godono di un notevole benessere economico Manet indugia inoltre su vari particolari, tutti molto eloquenti: non solo il vaso con le ortensie e il cagnolino, probabilmente addestrato per difendere le ricchezze custodite nella casa, ma anche gli abiti raffinati e i vari accessori eleganti.\nQuesta solenne scenografia, tuttavia, si mescola a una malinconia palpabile e disillusa. Berthe \u00e8 l'unico personaggio seduto e si appoggia alla ringhiera del balcone, della quale \u00e8 una consenziente prigioniera: ha l'aria di un'inaccessibile eroina romantica, e il suo sguardo assorto tradisce una tristezza dolce e pacata. Fanny \u00e8 elegantemente vestita (basti per tutti il bouquet floreale nella sua acconciatura) e si sta calzando senza fretta dei guanti alle mani: ha la testa leggermente reclinata, gli occhi sono compassionevoli e sembra possedere una costituzione molto fragile, dato anche il pallore dell'incarnato. Fra le braccia, inoltre, regge un ombrellino verde. Dietro le due donne si erge invece la figura possente di Antoine, autorevole icona del potere borghese: egli, infatti, volge il suo sguardo lontano, con un piglio altero e distaccato, ed \u00e8 pienamente consapevole del proprio prestigio sociale ed economico, tanto che \u00e8 colto mentre si fuma una sigaretta con tranquilla alterigia, mentre emerge senza fretta dal cono d'ombra della stanza. Alle spalle di tutti, nell'ombra della stanza, si aggira invece l'ombra silenziosa di L\u00e9on con un vassoio in mano. Quello che colpisce della composizione \u00e8 tuttavia il fatto che le quattro figure non si parlano, e volgono lo sguardo verso direzioni completamente differenti, come se stessero seguendo il filo invisibile dei loro pensieri. Pur essendo collocati accanto sembrano fra loro lontanissimi, e vi sono anche alcune interpretazioni che vi vedono un simbolo della solitudine che isola e annienta gli individui. Il surrealista Ren\u00e9 Magritte probabilmente pens\u00f2 questo quando vide per la prima volta la tela, tanto che nel 1950 la reinterpret\u00f2 in una propria creazione, dove l'impianto formale \u00e8 ripreso fedelmente dal quadro Manet, ma al posto dei personaggi borghesi sono state inserite quattro bare lignee, nelle medesime pose e angolazioni. Appare improbabile, tuttavia, che questa sia il significato originario che Manet abbia attribuito al dipinto.\nDal punto di vista formale anche in questo quadro Manet rinunci\u00f2 alla prospettiva e alle dolci variazioni chiaroscurali e adott\u00f2 forme piatte, contorni ben nitidi e forti contrasti cromatici, memore della lezione delle stampe giapponesi. La tavolozza di Manet in questo quadro \u00e8 dominata dall'acidit\u00e0 del verde e del blu della cravatta di Antoine, nonostante alcune note di colore tentino di smorzarne l'intensit\u00e0, come l'ocra dei guanti di Fanny o i toni cerulei delle ortensie. Oltre alla tripartizione dei piani (della quale abbiamo gi\u00e0 parlato), \u00e8 significativo ricordare che il dipinto \u00e8 inondato da una luce molto intensa, eppure innaturale, in quanto nonostante la sua brutalit\u00e0 non riesce a penetrare all'interno della stanza, che in effetti rimane buia."}
{"id": "2031189", "revid": "1318658", "url": "https://it.wikipedia.org/wiki?curid=2031189", "title": "Tracey Adams", "text": "Biografia.\nProviene da una famiglia estremamente cattolica. Dopo aver frequentato un community college vicino a Baltimora, la Adams era divenuta una disc jockey per diverse radio. Trasferitasi sulla costa dell'oceano Pacifico nel 1981, frequent\u00f2 diversi corsi per conduttrice radiofonica e continu\u00f2 a lavorare per stazioni californiane, compresa quella della Universit\u00e0 della California di San Diego.\nNon riuscendo a sfondare nel mondo delle radio ed essendo in difficolt\u00e0 a pagare la retta al Musician's Institute di Hollywood, inizi\u00f2 a posare nuda su diverse riviste e interpret\u00f2 parti in topless per film di serie B come \"Lost Empire\" del 1983. Nel 1985 entr\u00f2 nel cinema pornografico propriamente detto, nel film \"Make My Night\", in cui apparve sulla copertina.\nCarriera.\nLa Adams prese parte a film pornografici fino al 1999, venendo affiancata da molti dei pi\u00f9 famosi interpreti dell epoca. Le pellicole furono complessivamente pi\u00f9 di 200.\nIl regista John Stagliano ha dichiarato che l'ispirazione per la sua serie \"Buttman\" gli venne da una scena con le natiche della Adams. La Adams guadagn\u00f2 un AVN Award nel 1990 come migliore scena di spogliarello nel film di Stagliano \"Adventures Of Buttman\".\nImportanti attrici come Tori Welles e Porsche Lynn girarono le loro prime scene di lesbismo con la Adams.\nLa Adams era nota per la sua intelligenza e la capacit\u00e0 d'interpretare con convinzione ruoli diversi. \"Adam Film World\" scrisse su di lei nel 1987, che poteva \"maneggiare personaggi come poche altre attrici: convince nel ruolo di donna di cultura, pu\u00f2 interpretare una scrittrice famosa \"(Lust on the Orient Express)\", una ragazza dell'alta societ\u00e0 \"(Sins of the Wealthy 2)\", una principessa indiana \"(Soft, Warm Rain)\" come la madre di un ragazzo del college \"(2002: A Sex Odyssey)\" e una prostituta \"(Jacqueline)\".\"\nLa Adams alla fine degli anni ottanta tent\u00f2 di lasciare il mondo dell'hard per tentare la fortuna nell'ambito dei film di serie B non pornografici ma \"R-rated\" (in Italia \"da bollino giallo\"). La nuova carriera per\u00f2 non decoll\u00f2 mai e lei torn\u00f2 ben presto a interpretare film pornografici, dove godeva di un'immagine consolidata.\nNel 1991, il Los Angeles Times le dedic\u00f2 un articolo. \"Anche se \u00e8 di mente aperta, la Adams \u00e8 tutt'altro che la spregiudicata atleta del sesso che i suoi fan amano immaginare. Si preoccupa per il crimine e la sovrappopolazione e beve due vodka medicinally ogni notte per dormire. Ha adottato a distanza due bambini del terzo mondo. Il bungalow che ha affittato a West Los Angeles potrebbe essere la casa di una qualsiasi impiegata di medio livello, ansiosa, che segue i programmi della PBS, a parte la collezione dei suoi film pornografici, nascosta dietro un'asse di legno e posta sullo scaffale pi\u00f9 in alto di una stanza secondaria\".\nLa Adams fa parte dell'AVN Hall of Fame.\nVita privata dopo il ritiro.\nLa Adams ha smesso d'interpretare film con regolarit\u00e0 dal 1992, anche se ha continuato ad apparire in ruoli marginali fino al 1999. Ha avuto per un certo tempo una relazione con le colleghe Amber Lynn e Ona Zee; con la Lynn \u00e8 apparsa negli anni 1980 in spettacoli di spogliarello in Canada. Dopo aver chiuso col porno, ha continuato a studiare a Los Angeles. Ha concluso il corso di cinema e televisione alla UCLA e ha seguito corsi di improvvisazione teatrale presso la The Groundlings School of Improvisation e The Improv."}
{"id": "2031192", "revid": "44939", "url": "https://it.wikipedia.org/wiki?curid=2031192", "title": "Vinilpirrolidone", "text": ""}
{"id": "2031194", "revid": "729019", "url": "https://it.wikipedia.org/wiki?curid=2031194", "title": "Fucile di precisione Tabuk", "text": "Il Tabuk \u00e8 un fucile di precisione di origine irachena, per tiratori scelti, creato da una versione modificata della mitragliatrice leggera RPK.\nIl Tabuk, come tutte le versioni del AK-47 e del Dragunov fabbricate in Iraq, \u00e8 stato assemblato nei \"Al-Qadissiya Establishments\", usando macchinari venduti al paese al tempo in cui il potere era nelle mani di Saddam Hussein dalla Zastava jugoslava, col beneplacito di Slobodan Milo\u0161evi\u0107."}
{"id": "2031196", "revid": "729019", "url": "https://it.wikipedia.org/wiki?curid=2031196", "title": "Battaglia di Castra Vetera", "text": "La battaglia di Castra Vetera del 70 d.C. vide, presso il \"Limes\" renano, la contrapposizione dell'esercito romano ai Batavi ed altre trib\u00f9 germaniche, inclusi i Frisi, nel contesto della Rivolta batava dello stesso anno, ispirata e fomentata da Gaio Giulio Civile, un principe romanizzato della Batavia.\nLa battaglia si concluse con la sconfitta dei Romani e con la distruzione della fortezza legionaria di Castra Vetera. Entrambe le \"vexillationes\" lasciate a guardia del \"castrum\" (della Legio V Alaudae e XV Primigenia), furono distrutte.\nA seguito della battaglia vi fu la defezione, in favore della rivolta, di molte delle truppe romane stanziate lungo il renano e in Gallia."}
{"id": "2031197", "revid": "767487", "url": "https://it.wikipedia.org/wiki?curid=2031197", "title": "Bimbo Coles", "text": ""}
{"id": "2031198", "revid": "4711", "url": "https://it.wikipedia.org/wiki?curid=2031198", "title": "Vernell Coles", "text": ""}
{"id": "2031200", "revid": "122095184", "url": "https://it.wikipedia.org/wiki?curid=2031200", "title": "Michail Konstantinovi\u010d Kalatozov", "text": ""}
{"id": "2031202", "revid": "320578", "url": "https://it.wikipedia.org/wiki?curid=2031202", "title": "Mikhail Kalatozishvili", "text": ""}
{"id": "2031203", "revid": "118031", "url": "https://it.wikipedia.org/wiki?curid=2031203", "title": "Hammer off", "text": ""}
{"id": "2031204", "revid": "320578", "url": "https://it.wikipedia.org/wiki?curid=2031204", "title": "Michail K. Kalatozov", "text": ""}
{"id": "2031207", "revid": "124002680", "url": "https://it.wikipedia.org/wiki?curid=2031207", "title": "Daniele Interrante", "text": "Biografia.\nNato a Milano, \u00e8 originario di Sciacca in provincia di Agrigento. Ex nuotatore agonistico (vanta partecipazioni ai campionati nazionali), debutta in televisione nella trasmissione Mediaset \"Il brutto anatroccolo\", condotta da Amanda Lear. Ha quindi intrapreso la carriera di modello per Gianfranco Ferr\u00e9 e Grigio Perla. Nel 2003 \u00e8 stato un tronista di \"Uomini e donne\", trasmissione che gli ha fatto raggiungere la popolarit\u00e0. Nell'estate 2004 partecipa al reality Volere o volare. Nel 2005 \u00e8 stato concorrente della terza edizione de \"L'isola dei famosi\", venendo eliminato nel corso della quinta settimana con il 69% dei voti. Tra le sue partecipazioni televisive si annoverano \"Buona Domenica\" condotta da Maurizio Costanzo (ospite fisso nel 2004), \"Ci vediamo su Rai Uno\" condotta da Paolo Limiti e \"Quelli che il calcio\" condotta da Simona Ventura.\nNel 2005 ha avuto un ruolo da co-protagonista del lungometraggio \"Troppo belli\", assieme al collega tronista Costantino Vitagliano. Il film \u00e8 stato distribuito nelle sale cinematografiche italiane dal 22 aprile dello stesso anno. Nel 2006 ha condotto un programma settimanale su Rai 2, 13 puntate di \"CD Live Estate 2006\". Nel 2007 ha partecipato al reality show \"Notti sul ghiaccio\" condotto da Milly Carlucci pattinando in coppia con Elisabetta Besozzi. Dal 2017 \u00e8 tra gli opinionisti fissi di \"Domenica Live\" e, a partire dal 2019, di \" Live - Non \u00e8 la D'Urso\", condotti entrambi da Barbara D'Urso su Canale 5.\nVita privata.\nInsieme all'imprenditore Riccardo Satta, fratello della showgirl Melissa (con la quale ha avuto una relazione), possiede una piccola catena di boutique.\nIl 29 aprile 2010 ha sposato, in una cerimonia tenuta in Giamaica, l'ex concorrente del GF7 Guendalina Canessa, dalla quale pochi mesi dopo ha avuto una figlia.\nNel 2012 si separa dalla Canessa ed inizia una relazione con Francesca De Andr\u00e9, figlia del cantautore Cristiano e nipote di Fabrizio. Il loro rapporto termina definitivamente nel 2017."}
{"id": "2031210", "revid": "167080", "url": "https://it.wikipedia.org/wiki?curid=2031210", "title": "Visurgis", "text": ""}
{"id": "2031213", "revid": "767487", "url": "https://it.wikipedia.org/wiki?curid=2031213", "title": "Flavio Senator", "text": "Flavio Senator (latino: \"Flavius Senator\") fu un politico dell'Impero romano d'Oriente.\nBiografia.\nFu console \"posterior\" per l'anno 436. Intorno al 442/443, fu inviato dall'imperatore Teodosio II in ambasciata presso Attila, sovrano degli Unni. Alcuni anni dopo, nel 449, Attila elenc\u00f2 Senator, assieme ad Anatolio e Nomo, come gli inviati che gli erano graditi."}
{"id": "2031214", "revid": "188323", "url": "https://it.wikipedia.org/wiki?curid=2031214", "title": "Getto del minimo", "text": ""}
{"id": "2031216", "revid": "167080", "url": "https://it.wikipedia.org/wiki?curid=2031216", "title": "Marco Aurelio Valerio Claudio", "text": ""}
{"id": "2031218", "revid": "599013", "url": "https://it.wikipedia.org/wiki?curid=2031218", "title": "Terrell Brandon", "text": "Carriera.\nDopo aver frequentato la University of Oregon, fu selezionato nel Draft NBA 1991 con l'undicesima chiamata assoluta dai Cleveland Cavaliers.\nBrandon ha speso le prime sei stagioni della sua carriera nella citt\u00e0 dell'Ohio, venendo convocato per rappresentare la squadra dell'Est nelle edizioni 1996 e 1997 dell'NBA All Star Game: durante quegli anni, era considerato uno dei migliori playmaker della lega, tanto che la prestigiosa rivista \"Sports Illustrated\" gli dedic\u00f2 un articolo, nel 1997, intitolato \"The Best Point Guard in the NBA\".\nNell'estate del 1997, pass\u00f2 ai Milwaukee Bucks, in uno scambio che fece molto parlare, in quanto cambiarono maglia anche altri due All Star di quegli anni, ovvero Shawn Kemp e Vin Baker, passati rispettivamente a Cleveland ed a Seattle. A met\u00e0 della stagione 1998-1999, venne nuovamente coinvolto in uno scambio a tre squadre: fin\u00ec stavolta con la squadra dei Minnesota Timberwolves, con Sam Cassell che lo sostitu\u00ec alla guida dei Bucks e Stephon Marbury che si accas\u00f2 nel New Jersey. Coi T'wolves mantenne alti standard, ma nella stagione 2001-2002 venne limitato da infortuni che si sarebbero poi rilevati talmente gravi da costringerlo al ritiro: messo in lista infortunati il 13 febbraio 2002 dai Wolves, infatti, non rientr\u00f2 pi\u00f9 nel roster attivo.\nNell'estate 2003, per meri motivi di salary cap, venne anche ceduto agli Atlanta Hawks, venendo tagliato dalla squadra il 17 febbraio 2004, due anni dopo aver giocato la sua ultima partita. Ha annunciato il ritiro il 9 marzo 2004, chiudendo la carriera con medie di 13,8 punti, 3 rimbalzi, 6,1 assist e 1,58 recuperi a gara.\nDal 2006 fa parte della \"Oregon Sports Hall of Fame\"."}
{"id": "2031220", "revid": "599013", "url": "https://it.wikipedia.org/wiki?curid=2031220", "title": "Francisco Jim\u00e9nez Tejada", "text": "Carriera.\nClub.\nXisco \u00e8 cresciuto nella squadra giovanile del Atl\u00e9tico Baleares e nel 2003 \u00e8 passato nelle giovanili del Deportivo La Coru\u00f1a, con cui ha debuttato in prima squadra il 26 aprile 2005 contro la Real Sociedad. Ha siglato una doppietta il 15 maggio dello stesso anno, nel pareggio per due a due con il .\nNel campionato 2007-2008, dopo un prestito annuale al Vecindario nella stagione precedente, Xisco si \u00e8 dimostrato un valido goleador: ha realizzato una tripletta contro il Real Murcia, nella vittoria del \"Depor\" per tre a due, oltre ad una doppietta nella settimana successiva, contro il Racing de Santander.\nIl 1\u00ba settembre 2008, Xisco ha firmato per il Newcastle United, in cambio di cinque milioni e settecentomila sterline, che sono andate al Deportivo. La cifra pu\u00f2 aumentare fino a sette milioni, in base ad alcune condizioni. Ha debuttato il 13 settembre, nella sconfitta casalinga dei \"Magpies\" contro l'Hull City per due a uno. Ha segnato una rete proprio al suo debutto. Il 25 luglio 2011 Xisco ha firmato un contratto con il Deportivo La Coru\u00f1a.\nNazionale.\nXisco ha debuttato nella il 6 febbraio 2007, contro l'. Ha segnato la prima rete contro la , durante le qualificazioni al campionato europeo 2009. Ha poi segnato contro la e contro la ."}
{"id": "2031225", "revid": "167080", "url": "https://it.wikipedia.org/wiki?curid=2031225", "title": "Quinquegentanei", "text": ""}
{"id": "2031226", "revid": "599013", "url": "https://it.wikipedia.org/wiki?curid=2031226", "title": "Dale Davis", "text": ""}
{"id": "2031230", "revid": "712828", "url": "https://it.wikipedia.org/wiki?curid=2031230", "title": "Longo Two-Guns", "text": ""}
{"id": "2031234", "revid": "3082", "url": "https://it.wikipedia.org/wiki?curid=2031234", "title": "Jutungi", "text": ""}
{"id": "2031235", "revid": "304077", "url": "https://it.wikipedia.org/wiki?curid=2031235", "title": "Compagno di sbronze", "text": ""}
{"id": "2031236", "revid": "767487", "url": "https://it.wikipedia.org/wiki?curid=2031236", "title": "Le avventure di Gerard", "text": "Le avventure di Gerard (\"The Adventures of Gerard\") \u00e8 un film del 1970 diretto da Jerzy Skolimowski, tratto dal volume di racconti eroicomici \"The Exploits of Brigadier Gerard\" di Arthur Conan Doyle.\nL'edizione italiana del film presenta un doppiaggio che stravolge e reinventa quasi completamente i dialoghi originali, spesso aggiungendo voci fuori campo completamente assenti nell'originale.\nTrama.\n1808. \u00c8 il tempo dell'occupazione della Spagna da parte del grande condottiere Napoleone Bonaparte. Il colonnello francese Etienne Gerard trasporta messaggi segreti e spedizioni tra i reggimenti francesi nel territorio spagnolo. L'attributo pi\u00f9 importante di Gerard \u00e8 la sua vanit\u00e0: \u00e8 convinto di essere il soldato pi\u00f9 forte e coraggioso, lo spadaccino pi\u00f9 perfettamente formato e il miglior cavaliere. Ossessionato dalla fama e dall'onore, \u00e8 sempre pronto a un'osservazione galante su una donna. Teresa, l'incantevole contessa spagnola di Morales, vuole sfruttare l'evidente vanit\u00e0 del colonnello per ottenere alcune informazioni. Ma Gerard capisce rapidamente le intenzioni della contessa e, come vuole il suo orgoglio, si accende presto un gioco di amore e intrigo."}
{"id": "2031238", "revid": "297031", "url": "https://it.wikipedia.org/wiki?curid=2031238", "title": "Yokohama Landmark Tower", "text": "Il Yokohama Landmark Tower (in giapponese \u6a2a\u6d5c\u30e9\u30f3\u30c9\u30de\u30fc\u30af\u30bf\u30ef\u30fc) \u00e8 un grattacielo di Yokohama, in Giappone.\n\u00c8 stato progettato dalla Kling Stubbins Associations e completato nel 1993. All'interno vi sono un hotel a 5 stelle, negozi, ristoranti e cliniche. Un osservatorio, chiamato \"Sky Garden\", \u00e8 situato al 69\u00ba piano dove \u00e8 possibile osservare la citt\u00e0 a 360\u00b0 e il Fuji. \nRecord.\n\u00c8 dotato del terzo ascensore pi\u00f9 veloce al mondo, dopo quelli del Burj Khalifa di Dubai e del Taipei 101.\nFino al 7 marzo 2014 \u00e8 stato il grattacielo pi\u00f9 alto del Giappone, superato in questa data dai 300 metri dell'Abeno Harukas di Osaka."}
{"id": "2031246", "revid": "599013", "url": "https://it.wikipedia.org/wiki?curid=2031246", "title": "Billy Owens", "text": ""}
{"id": "2031248", "revid": "729019", "url": "https://it.wikipedia.org/wiki?curid=2031248", "title": "Assedio di Masada", "text": "L'assedio di Masada (o Massada, o in ebraico Metzada) \u00e8 stato l'episodio che concluse la prima guerra giudaica, nel 73. Nel 66, Masada era stata conquistata da un migliaio di Sicarii che vi si insediarono con donne e bambini; quattro anni dopo (nel 70), una volta caduta Gerusalemme, vi trovarono rifugio gli ultimi strenui ribelli zeloti non ancora disposti a darsi per vinti. L'esercito romano, guidato da Lucio Flavio Silva, affront\u00f2 in un arduo assedio questo nutrito gruppo di ribelli, che si erano arroccati in questa fortezza, considerata inespugnabile a cagione delle avversit\u00e0 che presentava il luogo nei confronti degli assedianti. Nonostante ci\u00f2, i Romani conquistarono la cittadella trovandovi i cadaveri di quasi tutti gli assediati, dovuto a un suicidio di massa.\nContesto storico.\nNel 66, il \"procurator Augusti\" della Giudea, Gessio Floro, pretese che fossero prelevati diciassette talenti dal Tempio e, trovando una forte opposizione da parte degli ebrei, mand\u00f2 avanti i propri soldati, che provocarono la morte di 3.600 persone. In seguito Floro, con il pretesto di avere una dimostrazione di fedelt\u00e0 da parte dei Giudei, ordin\u00f2 che accogliessero due coorti dell'esercito romano che si stavano dirigendo a Gerusalemme da Cesarea. Le coorti avevano l'ordine di attaccare la folla qualora questa avesse insultato Floro, cosa che avvenne, provocando un altro intervento contro la popolazione; le coorti, facendo uso della forza per raggiungere la fortezza Antonia, il forte di Gerusalemme a ridosso del Tempio, vennero assalite dalla popolazione, perci\u00f2 Floro, sedata l'agitazione, disse che sarebbe partito da Gerusalemme per andare a Cesarea, lasciando un presidio all'Antonia.\nFloro, alla presenza del governatore di Siria Gaio Cestio Gallo, dichiar\u00f2 che erano stati i Giudei ad iniziare i disordini. Dopo la visita a Gerusalemme degli ispettori di Cestio, che diede ragione ai Giudei, la situazione sembr\u00f2 distendersi, ma le frange ebraiche pi\u00f9 radicali diedero inizio alla guerra occupando Masada, sterminandone la guarnigione romana, mentre Eleazaro ben Simone, sacerdote del Tempio, proib\u00ec di eseguire i consueti sacrifici in favore dei Romani e occup\u00f2 il Tempio. Floro invi\u00f2 duemila cavalieri a domare la rivolta, che si era estesa per tutta la citt\u00e0 alta. I rivoltosi, guidati da un certo Menahem, incendiarono gli edifici romani della citt\u00e0, mentre il sommo sacerdote del Tempio, Anania, venne assassinato fuori citt\u00e0. Menahem venne ucciso a sua volta quando fu raggiunto dagli uomini di Eleazaro, e i pochi seguaci scampati fuggirono a Masada.\nDue anni pi\u00f9 tardi, nel 68, la fortezza di Masada, costruita dal re Erode il Grande tra il 37 ed il 31 a.C. per nascondervi i suoi tesori, al riparo in caso di guerra, venne occupata da una banda detta dei \"Sicarii\", che fino a quel momento si era limitata a saccheggiare il territorio limitrofo, rubacchiando solo lo stretto necessario per vivere, poich\u00e9 la paura conteneva la loro voglia di estendere le loro rapine. Quando per\u00f2 seppero che l'esercito romano non si muoveva e che Gerusalemme era dilaniata dalla guerra civile, si decisero a intraprendere azioni a pi\u00f9 largo raggio.\nIl giorno della festa degli Azzimi, che i Giudei celebravano in ricordo della liberazione dalla schiavit\u00f9 in Egitto, i predoni di Masada diedero l'assalto a una cittadina di nome Engadde, compiendo un terribile massacro, dove persero la vita anche settecento tra donne e bambini. Svuotarono, quindi, le case e s'impadronirono dei prodotti agricoli pi\u00f9 maturi, trasportando tutto il bottino a Masada. Poi fu la volta di tanti altri villaggi nei dintorni della fortezza, i quali furono presi d'assalto, mentre le file di questi briganti andavano a ingrossarsi per il continuo arrivo di ogni genere di feccia, proveniente da ogni parte. Ci\u00f2 provoc\u00f2 anche in altre regioni della Giudea l'insorgere di tante altre bande, che fino a quel momento erano rimaste tranquille. E cos\u00ec la guerra civile fece s\u00ec che i briganti potessero compiere ogni tipo di rapina o saccheggio con grandissima rapidit\u00e0, senza che nessuno potesse bloccarli o punirli. Non c'era infatti territorio della Giudea che non fosse stato devastato, come lo era, invece per altri motivi, quello della sua capitale, Gerusalemme.\nLa guerra contro i Giudei prosegu\u00ec fino a quando Tito \"Cesare\", port\u00f2 a termine il lungo assedio di Gerusalemme (nel 70). Nel corso dell'inverno successivo si rec\u00f2 a \"Berito\". Riprese il cammino e in tutte le citt\u00e0 della Siria in cui pass\u00f2, offr\u00ec magnifici ludi utilizzando i prigionieri giudei. Il popolo di Antiochia, quando seppe che il comandante romano era vicino, gli mosse incontro e si dispose ai margini della strada fra grandi acclamazioni, accompagnandolo fino in citt\u00e0. Qui lo pregarono di cacciare i Giudei dalla citt\u00e0, ma Tito non acconsent\u00ec. Prosegu\u00ec fino a Zeugma sull'Eufrate, dove lo aspettava un'ambasceria di Vologase I di Partia, per offrirgli una corona d'oro per la vittoria sui Giudei. Tornato in Siria decise di far ritorno in Egitto. Pass\u00f2 nuovamente da Gerusalemme e, paragonando quella triste visione di desolazione all'antico splendore della citt\u00e0, si commosse per la devastazione. Prosegu\u00ec fino a raggiungere Alessandria d'Egitto. Qui, prima di imbarcarsi per l'Italia, invi\u00f2 alle sedi di provenienza le due legioni che l'avevano accompagnato, la \"legio V Macedonica\" in Mesia e la \"legio XV Apollinaris\" in Pannonia.\nQuanto ai prigionieri, dispose di mandare subito in Italia i due capi, Simone e Giovanni, insieme ad altri 700, scelti per statura e prestanza fisica, per trascinarli in catene nel trionfo. Il viaggio per mare fu felice e Roma gli riserv\u00f2 un'accoglienza entusiastica come era accaduto in passato a suo padre, Vespasiano, che lo attendeva nella capitale con il fratello, Domiziano. Pochi giorni pi\u00f9 tardi, Vespasiano dispose di celebrare un unico trionfo, sebbene il senato ne avesse decretato uno per ciascuno. Una volta avvisati sulla data della cerimonia trionfale, l'immensa popolazione di Roma usc\u00ec a prendere posto dovunque si potesse stare, lasciando libero solo il passaggio per far sfilare il corteo.\nSesto Lucilio Basso, che era stato inviato in Giudea come \"legatus Augusti pro praetore\", ricevendo le consegne da Sesto Vettuleno Ceriale, dopo aver preso la fortezza di \"Herodion\" con tutta la guarnigione, riun\u00ec insieme alla \"legio X Fretensis\" anche le forze ausiliarie che si trovavano distaccate in vari forti e fortini della zona, e decise di marciare contro Macheronte. Era, infatti, assolutamente necessario conquistare questa fortezza, per evitare una nuova rivolta. Dopo una breve resistenza, la fortezza capitol\u00f2 in mano romana grazie ad uno stratagemma. Un giovane e coraggioso di Macheronte era stato fatto prigioniero dai Romani. Dopo aver dato ordine di denudarlo e di infliggergli la flagellazione, Basso si accorse che i Giudei furono profondamente turbati per la sorte del giovane, lamentandosi e gemendo per quella disgrazia. Al notare ci\u00f2, il comandante romano volle portare il loro dolore all'esasperazione in modo da costringerli a consegnare la fortezza in cambio della grazia al giovane, tanto che le sue speranze non andarono deluse.\n\"Casus belli\".\nAl governo della Giudea, successe Lucio Flavio Silva, poich\u00e9 Sesto Lucilio Basso era morto improvvisamente (nel 72). Il nuovo governatore, avendo osservato che tutto il resto del paese era stato sottomesso tranne un'unica fortezza ancora in mano ai ribelli, radun\u00f2 la sua armata dalla regione circostante e marci\u00f2 su di essa. Si trattava di Masada. Essa era stata occupata dai \"Sicarii\", che avevano eletto quale loro leader Eleazar Ben Yair, un uomo potente, discendente da quel Giuda che aveva persuaso molti Giudei a sottrarsi al censimento fatto nel 6-7 d.C. da Publio Sulpicio Quirinio in Giudea.\nForze in campo.\nLucio Flavio Silva, che era stato inviato in Giudea come \"legatus Augusti pro praetore\" verso la seconda met\u00e0 del 72, poich\u00e9 il precedente governatore, Sesto Lucilio Basso, era morto, riun\u00ec insieme alla \"legio X Fretensis\" le forze ausiliarie che si trovavano distaccate in vari forti e fortini della zona, e decise di marciare contro Masada. Era necessario conquistare l'ultima roccaforte in mano ai Giudei.\nSappiamo che in quel periodo, i \"Sicarii\" ordirono una congiura contro quelli che erano disposti a sottomettersi ai Romani, combattendoli come se fossero nemici, depredandoli dei loro averi e del loro bestiame, appiccando il fuoco alle loro case. Essi sostenevano non vi fosse nessuna differenza fra loro e gli stranieri, poich\u00e9 si erano ormai rassegnati a perdere la loro libert\u00e0 per la quale i Giudei avevano tanto lottato. In realt\u00e0, se inizialmente si unirono ai Giudei nella ribellione, prendendo parte attiva nella guerra contro i Romani, in seguito usarono atrocit\u00e0 terribili contro chi denunciava le loro malefatte.\nAssedio.\nOpere d'assedio romane e primi scontri.\nIl comandante romano mosse contro Eleazar e la sua banda di \"sicarii\" che occupavano Masada, assicurandosi prima il controllo dell'intera regione circostante, stabilendovi presidi nei luoghi pi\u00f9 opportuni. Subito dopo innalz\u00f2 un muro tutt'intorno alla fortezza, perch\u00e9 nessuno degli assediati potesse fuggire, e vi pose a guardia delle sentinelle.\nSi accamp\u00f2 quindi con la \"legio X Fretensis\" per condurre le operazioni d'assedio, dove le pareti a strapiombo della fortezza risultano pi\u00f9 prossime alla vicina montagna, anche se risultava in posizione poco comoda per i rifornimenti. Qui infatti le vettovaglie e l'acqua dovevano essere trasportate da lontano, con grande pena dei Giudei addetti a questo lavoro, poich\u00e9 sul luogo non vi era neppure una sorgente. Disposto tutto ci\u00f2, Silva si dedic\u00f2 all'assedio, richiedendo grande abilit\u00e0 strategica e sforzi non indifferenti per la straordinaria solidit\u00e0 della fortezza.\nOpere difensive di Masada.\nLa fortezza di Masada si present\u00f2 ai Romani come un massiccio roccioso di non piccole dimensioni e di ragguardevole altezza. Era circondata tutt'intorno da profondi burroni, che Giuseppe Flavio dice \u00ab\"nessun essere vivente potrebbe scalare\"\u00bb, tranne in due punti dove \u00e8 possibile ascendervi, seppure con non poche difficolt\u00e0. Questi due soli punti di accesso sono: uno a oriente, al termine della pista che giunge dal lago Asfaltite e chiamata \"sentiero del Serpente\", l'altro a occidente, dove giunge una pista di miglior accesso.\nIl primo che costru\u00ec in cima una fortezza fu il sommo sacerdote Gionata, e la chiam\u00f2 Masada. In seguito il re Erode il Grande ne rafforz\u00f2 l'impianto iniziale (tra il 37 a.C. e il 31 a.C.). Egli costru\u00ec intorno alla cima un muro di pietra bianca lungo sette stadi (pari a 1.300 metri), alto dodici cubiti (5,3 metri), spesso otto (3,5 metri), lungo il quale furono poste 37 torri, alte ciascuna cinquanta cubiti (22 metri) e da queste si poteva accedere ai locali adiacenti, costruiti a ridosso delle mura di cinta.\nErode poi prefer\u00ec lasciare libera, per la coltivazione, la spianata in cima, poich\u00e9 si trattava di un terreno pi\u00f9 fertile e pi\u00f9 soffice di qualsiasi altro campo in pianura. In questo modo egli aveva previsto, in caso di assedio, di poter procurare alla popolazione tutte le risorse alimentari necessarie. Costru\u00ec quindi una reggia ai margini delle pendici verso occidente, ad un livello pi\u00f9 basso delle mura di cinta. Le mura perimetrali della reggia erano molto elevate e imponenti, con agli angoli quattro torri alte sessanta cubiti ciascuna (26,7 metri). L'interno della reggia era ricca di sale, porticati, bagni, ciascuno di varia fattura. Ovunque erano state poste numerose colonne fatte d'un unico pezzo, mentre le pareti e i pavimenti erano fatti con pietre di vario genere.\nLa cittadina era arroccata su tre diversi livelli verso lo strapiombo sul lato nord della rupe, dotato di terme con caldaia centrale, magazzini sotterranei ed ampie cisterne per la raccolta dell'acqua. Una strada sotterranea, non visibile dall'esterno, conduceva dalla reggia alla sommit\u00e0. E se il \"cammino del serpente\" risulta per natura impraticabile, quella che saliva da occidente, Erode la sbarr\u00f2 dove \u00e8 pi\u00f9 stretta con una grande torre, pressoch\u00e9 impossibile da espugnare. Queste erano in somma sintesi le difese naturali e artificiali che la fortezza poteva opporre agli assalti dei Romani.\nVi \u00e8 da aggiungere che eccellente era la conservazione delle provviste che vi potevano essere immagazzinate. Era stata, infatti, ammassata una grande quantit\u00e0 di grano, che poteva servire per lungo tempo, oltre a vino e olio, oltre ad ogni sorta di legumi e di datteri. Quando Eleazar, insieme con la setta dei \"sicarii\", occup\u00f2 la fortezza, trov\u00f2 questa abbondanza di viveri in perfetto stato di conservazione. Venne, inoltre, trovata un'ingente quantit\u00e0 di armi d'ogni tipo, quivi depositate dal re e che Giuseppe Flavio dice fossero sufficienti a diecimila armati, oltre a ferro non lavorato, bronzo e piombo.\nSembra che Erode avesse nascosto a Masada tali provviste per rifugiarsi nell'eventualit\u00e0 di due pericoli: il primo, qualora il popolo dei Giudei fosse insorto per abbatterlo e restaurare la dinastia precedente; il secondo e pi\u00f9 serio, nel caso in cui la regina d'Egitto, Cleopatra, avesse ottenuto da Marco Antonio la sua testa ed il trono del regno di Giudea, cosa che per la verit\u00e0 non avvenne, tra lo stupore dello stesso Flavio, schiavo com'era Antonio del suo amore verso la regina egiziana. Per questi timori Erode aveva fortificato Masada, che poi sarebbe diventata l'ultima fatica per i Romani nella loro guerra contro i giudei.\nAssalto romano alla fortezza: costruzione di una rampa d'assedio e di un ariete.\nDopo aver circondato la fortezza con una linea di circonvallazione, facendo in modo che nessuno potesse fuggire, il comandante romano diede inizio alle operazioni di assedio, nell'unico posto dove era possibile elevare una rampa d'assedio. E se gli assediati potevano disporre all'interno della fortezza di ingenti riserve di acqua e viveri, gli assedianti, che si trovano in una pianura arida, furono costretti a ricevere ogni giorno approvvigionamenti per 16 tonnellate di viveri e 19.000 litri di acqua, portati complessivamente da circa 400 asini.\nAlle spalle della torre che dominava il sentiero che ad occidente s'inerpicava verso la reggia, si trovava una grossa prominenza rocciosa, sufficientemente larga, che andava sviluppandosi in altezza fino a 300 cubiti (133 metri circa) sotto il livello delle mura di Masada. Questa rampa naturale era chiamata \"Bianca\". Lucio Flavio Silva dispose di occuparla e ordin\u00f2 all'esercito di costruirvi sopra un terrapieno. I legionari romani, presi da grande ardore, cominciarono ad elevarvi un solido terrapieno dell'altezza di duecento cubiti (89 metri circa) per colmare il disavanzo di 133 metri con la fortezza che li sovrastava. E poich\u00e9 non fu giudicato sufficientemente stabile ed alto per piazzarvi le macchine d'assedio, venne costruita sopra un'ulteriore piattaforma di grossi blocchi uniti insieme, dell'altezza e larghezza di ulteriori cinquanta cubiti (22 metri circa).\nIn sostanza si erano andati a colmare 111 metri dei 133 di dislivello. Ne mancavano ancora una ventina. Si provvide, pertanto, a costruire macchine simili a quelle realizzate da Vespasiano e Tito per i loro precedenti assedi oltre ad una gigantesca torre d'assedio, alta sessanta cubiti (quasi 27 metri), tutta ricoperta di ferro, dall'alto della quale i Romani, poterono tirare sugli assediati, grazie ad un gran numero di catapulte e baliste, in modo da ottenere che i difensori si allontanassero da quel tratto di mura. Contemporaneamente Flavio Silva, costru\u00ec anche un grosso ariete e dispose di battere continuamente il muro, fino a quando non lo fece crollare dopo lunghi sforzi. I \"sicarii\" per\u00f2, erano riusciti a costruire un altro muro, pi\u00f9 interno, che per evitare che potesse fare la fine del precedente, risult\u00f2 pi\u00f9 morbido, capace di smorzare la violenza dei colpi. Il muro risultava costruito nel seguente modo:\nEsse sembravano perci\u00f2 un'opera in muratura, ma i colpi giungendo sul morbido erano smorzati nel loro impatto e facevano s\u00ec che la terra si compattasse sempre pi\u00f9. A questo punto Flavio Silva ritenne pi\u00f9 opportuno si procedesse con il fuoco, e ordin\u00f2 ai suoi soldati di lanciare contro il muro fatto di travi di legno, fiaccole accese. Il muro prese cos\u00ec subito fuoco e, incendiandosi, sprigion\u00f2 una gigantesca fiammata. Inizialmente il vento cominci\u00f2 a soffiare dal nord contro i Romani, terrorizzandoli, ma all'improvviso il vento prese a spirare dal sud e spinse le fiamme contro il muro della fortezza di Masada avvolgendolo con le fiamme. I Romani allora tornarono nell'accampamento, in attesa di scatenare l'attacco decisivo contro i nemici il giorno seguente, quando il muro fosse stato completamente distrutto. Frattanto disposero numerose sentinelle a vigilare durante la notte, affinch\u00e9 nessuno dei nemici potesse fuggire.\nLa fine dell'assedio: suicidio di massa dei \"sicarii\".\nResosi conto della disfatta ormai imminente, il capo zelota Eleazar Ben Yair, non avendo alcuna intenzione di fuggire, n\u00e9 di permettere a nessun altro dei suoi di farlo, immagin\u00f2 quello che i Romani avrebbero fatto a loro, ai figli e alle mogli, e consider\u00f2 che l'unica opzione per loro fosse il suicidio collettivo. Deciso a compiere un gesto simile, raccolse i pi\u00f9 fedeli fra i suoi uomini e li spron\u00f2 ad aiutarlo in questa sua impresa, cercando di convincere tutti a seguirlo e a darsi la morte. Le sue parole non suscitarono le stesse reazioni da parte di tutti i presenti. Alcuni furono ansiosi di mettere in atto la sua esortazione, grazie alla fine gloriosa che avrebbero fatto; altri invece provarono compassione per mogli e figli, oltre che per la loro imminente fine, e con le loro lacrime dimostrarono di non essere pronti al sacrificio. Allora Eleazar, vedendo questi ultimi tanto spaventati, temette che con i loro gemiti avrebbero scoraggiato anche quelli che invece avevano accolto questa decisione in modo favorevole. E cos\u00ec rivolse a loro un nuovo incitamento, ricordando loro l'immortalit\u00e0 dell'anima. I presenti allora, spinti dalle parole di Eleazar, in un motto d'incitamento come invasati, cercarono l'uno di precedere l'altro per dar prova di coraggio e per non essere tra gli ultimi a morire, uccidendo mogli, figli e s\u00e9 stessi.\nAlla fine tutti uccisero l'uno sull'altro i loro cari, poi non sopportando pi\u00f9 lo strazio per quello che avevano fatto, radunarono i loro averi e vi appiccarono il fuoco. Estratti infine a sorte dieci fra loro col compito di uccidere tutti gli altri, si sdraiarono ciascuno accanto ai corpi di moglie e figli e, abbracciandoli, si fecero tagliare la gola da chi era stato incaricato di farlo. In seguito, anche costoro, dopo aver ucciso tutti, stabilirono un nuovo sorteggio tra loro: quello designato fu costretto prima ad uccidere gli altri nove e poi se stesso. Quest'ultimo dopo aver ucciso gli altri nove, si guard\u00f2 intorno, per vedere se fosse rimasto ancora qualcuno bisognoso della sua mano; poi, quando fu certo che tutti fossero morti, appicc\u00f2 un incendio alla reggia, si conficc\u00f2 la spada nel corpo e stramazz\u00f2 a terra accanto ai suoi familiari. Si salvarono solo due donne (la prima era anziana, la seconda era parente di Eleazar) e cinque bambini nascondendosi nei cunicoli sotterranei che trasportavano l'acqua potabile. Le vittime totali furono 960, comprese donne e bambini. La data dell'eccidio fu il 15 del mese di Xanthico (marzo del 73).\nConseguenze.\nQuando all'alba i Romani si gettarono all'attacco finale, gettando passerelle per avanzare dal terrapieno, rimasero stupiti della mancanza di resistenza. Una volta scavalcate le mura trovarono la fortezza desolata e gli edifici in fiamme, senza capire cosa fosse realmente accaduto. Alla fine levarono alto un grido per vedere se si faceva vivo qualcuno. Il grido venne udito dalle due donne, che uscirono dal nascondiglio e raccontarono ai Romani tutti i particolari dell'accaduto. I Romani, rimasti increduli dinanzi a tanta forza d'animo, cercarono di domare l'incendio e, una volta entrati nella reggia, quando videro quella immane distesa dei cadaveri, non provarono esultanza per aver annientato il nemico, ma ammirazione per quello che all'epoca era visto come un nobile gesto.\nOccupata cos\u00ec la fortezza, il comandante romano, Lucio Flavio Silva vi lasci\u00f2 una guarnigione, mentre con il resto dell'esercito torn\u00f2 a Cesarea marittima. Non rimaneva pi\u00f9 alcun nemico nel paese. Era stato completamente sottomesso nel corso della lunga guerra, e molti Giudei residenti in altre province romane furono esposti al pericolo di disordini.\nCon la conquista di Masada, cadeva l'ultima roccaforte ebraica che aveva resistito ai romani anche dopo la caduta di Gerusalemme, ponendo fine alla prima guerra giudaica.\nArcheologia dell'assedio.\nUltime ricerche fanno supporre che l'assedio sia durato meno di tre anni come si era creduto: carotaggi effettuati sulla rampa mostrano che la costruzione del sito era durata circa un paio di mesi. Secondo Jonathan Roth potrebbe essere durato solo 4 o 5 settimane. L'imponente terrapieno \u00e8 visibile a tutt'oggi dai resti della fortezza, grossomodo dalla parte opposta a quella in cui si arriva dal sentiero del Serpente.\nNegli scavi archeologici sono stati trovati i resti di trenta persone, cosa che getta dubbi sul racconto del suicidio di massa.\nSono stati poi trovati reti del \"vallum\"\" (sorta di limes alto due metri e lungo 5\u00a0km, ancor oggi visibile) e una rampa d'assedio (alta 200 cubiti tra terra e pietre, oltre a 50 cubiti di una piattaforma in legno) nel punto in cui il dirupo era alto \"solo\" 76 metri, sormontata da una torre alta 60 cubiti, tutta ricoperta di ferro, sulla quale i Romani posero catapulte e baliste, oltre a un grande ariete."}
{"id": "2031249", "revid": "167080", "url": "https://it.wikipedia.org/wiki?curid=2031249", "title": "Cavalleria leggera con arco", "text": ""}
{"id": "2031250", "revid": "922800", "url": "https://it.wikipedia.org/wiki?curid=2031250", "title": "Too Long", "text": "Too Long \u00e8 il terzo singolo estratto da \"Yael Naim\", Omonimo album di Yael Naim.\nIl video.\nIl video \u00e8 girato da Laurent Seroussi, lo stesso regista di New Soul. In parte il videoclip viene girato al contrario e, oltre ad altre comparse, anche in questo video compare David Donatien, fedele compagno di Yael."}
{"id": "2031251", "revid": "486946", "url": "https://it.wikipedia.org/wiki?curid=2031251", "title": "Us Brescello", "text": ""}
{"id": "2031256", "revid": "339392", "url": "https://it.wikipedia.org/wiki?curid=2031256", "title": "Bouledogue", "text": ""}
{"id": "2031259", "revid": "599013", "url": "https://it.wikipedia.org/wiki?curid=2031259", "title": "Eric Murdock", "text": ""}
{"id": "2031261", "revid": "767487", "url": "https://it.wikipedia.org/wiki?curid=2031261", "title": "Le pistolere", "text": "Le pistolere \u00e8 un film del 1971 diretto da Christian-Jaque, con protagoniste Brigitte Bardot e Claudia Cardinale.\nTrama.\nTexas, 1888: Bougival Junction \u00e8 una citt\u00e0 francofona guidata da Maria Sarrazin. Arriva in citt\u00e0 una nuova famiglia di quattro ragazze, le Miller, in realt\u00e0 le figlie del fuorilegge Frenchie King, morto impiccato. La figlia maggiore, Luisa, cerca di mantenere vivo il nome del padre, indossando abiti maschili e continuando le sue imprese criminali. Luisa e Maria giungeranno a combattersi per l'illecito possesso di un ranch in cui \u00e8 stato scoperto un giacimento petrolifero, ma quando entrambe finiscono in prigione, faranno squadra per vendicarsi sugli uomini della citt\u00e0.\nProduzione.\nLe riprese sono state realizzate in Spagna presso Cascajares de la Sierra, a Burgos e a Tabernas (Andalusia). La scena del duello delle due protagoniste richiese sette giorni di riprese. Il \"Little P. Ranch\", costruito appositamente per questa pellicola, venne utilizzato per le riprese di altri western negli anni settanta, fra cui \"Il bianco, il giallo, il nero\" (1975); fin\u00ec poi distrutto in un incendio alla fine degli anni '70.\nDistribuzione.\nLa pellicola \u00e8 stata distribuita in Francia il 16 dicembre 1971 col titolo \"Le p\u00e9troleuses\", in Italia il 19 aprile 1972; negli Stati Uniti l'11 gennaio 1973 intitolato \"The Legend of Frenchie King\".\nAccoglienza.\nIl film ha ricevuto recensioni generalmente negative. In particolare l'interpretazione della Bardot \u00e8 stata criticata da Jean Loup Passek, definendola quasi fuori ruolo nelle scene d'azione in esterni; il film fu bollato come \"prevedibile, ingenuo e goffo\" (Gene Moskowitz sulla rivista Variety) e \"sconsolatamente poco divertente\" (Tom Milne)."}
{"id": "2031264", "revid": "3082", "url": "https://it.wikipedia.org/wiki?curid=2031264", "title": "Questore candidato", "text": ""}
{"id": "2031270", "revid": "33689", "url": "https://it.wikipedia.org/wiki?curid=2031270", "title": "Anicio Acilio Glabrione Fausto", "text": "Durante il suo mandato fu pubblicato in Occidente il \"Codice teodosiano\".\nBiografia.\nSenatore di una famiglia di rilievo, la gens Anicia, era figlio di Acilio Glabrione Sibilio Spedio, e spos\u00f2 la figlia di Tarrutenio Massimiliano; in onore di suo nonno, probabilmente Marco Acilio Fausto, fece incidere un'iscrizione.\nUn'iscrizione, erettagli dagli abitanti di Ariccia per averli salvati \"ab intolerabilibus necessitatibus\", riporta la sua carriera. Fu questore candidato, \"praetor tutilaris\", \"comes intra consistorium\", \"praefectus urbi\" tre volte (tra il 408 e il 423, quando Onorio era l'augusto pi\u00f9 anziano, nel 425 e tra il 425 e il 437), Prefetto del pretorio d'Italia, d'Africa e dell'Illirico (437-438). Nell'ottobre del 437 era alla corte di Costantinopoli, in occasione del matrimonio tra l'imperatore d'Occidente, Valentiniano III, e Licinia Eudossia, figlia dell'imperatore d'Oriente Teodosio II; in questa occasione fu probabilmente nominato prefetto, in quanto l'iscrizione riporta , implicando una doppia autorit\u00e0. Poco dopo la nomina ricevette, assieme al Prefetto del pretorio d'Oriente, una copia del \"Codice teodosiano\", appena completato, che present\u00f2 dinanzi al Senato romano il 25 dicembre 438 nella propria casa in Roma, nota come \"domus ad Palmam\".\nSempre nel 438 fu console assieme a Teodosio II, mentre nel 442 ricopr\u00ec la carica di Prefetto del pretorio d'Italia per la seconda volta.\nIn data posteriore al 437 adorn\u00f2 con statue dei suoi antenati un foro che il padre aveva costruito a Roma."}
{"id": "2031271", "revid": "729019", "url": "https://it.wikipedia.org/wiki?curid=2031271", "title": "Galeries Lafayette", "text": "Galeries Lafayette \u00e8 un gruppo francese specializzato nella grande distribuzione di prodotti non alimentari e presente in tre aree di mercato:\nStoria.\nL'azienda nacque nel 1893 a opera di Th\u00e9ophile Bader ed Alphonse Kahn, che aprirono a Parigi una merceria chiamata \"Aux Galeries Lafayette\". Qui crearono i loro primi laboratori di confezione di moda, vendendo i loro prodotti. L'inaugurazione del magazzino di Boulevard Haussmann avvenne nel 1912. Risale invece al 1932 l'apertura del primo punto vendita di Monoprix a Rouen.\nIl Gruppo acquist\u00f2 nel 1971 Inno France, nel 1983 i magazzini Dames-de-France e nel 1991 le Nouvelles Galeries, create nel 1867, oltre al BHV, nato nel 1856, a Uniprix e Cofinoga. Nel 1994 fu creata Laser, societ\u00e0 di servizi finanziari. Nel 1997 furono acquistati i magazzini Prisunic e nel 2001 i punti vendita francesi della britannica Marks &amp; Spencer. Da una decina d'anni, il gruppo ha proceduto a numerose ristrutturazioni della sua rete di magazzini, in particolare fuori dell'Ile-de-France sulle insegne Nouvelles Galeries e BHV, chiudendo i magazzini meno redditizi.\nVenerd\u00ec 28 settembre 2007, le Galeries Lafayette hanno inaugurato il pi\u00f9 spazioso dei loro magazzini dopo Parigi, nel centro di Lilla.\nCapitale.\nFino al 2005, il controllo del Gruppo Galeries Lafayette era esercitato di concerto dalle famiglie Moulin e Meyer, azionisti fondatori. A maggio, la famiglia Meyer si \u00e8 ritirata dal capitale del gruppo e BNP Paribas, partner storico dell'impresa, si \u00e8 presentato come acquirente dei suoi titoli.\nLa struttura di governo del Gruppo \u00e8 composta da un direttorio e da un consiglio di sorveglianza. Attualmente Ginette Moulin \u00e8 la presidente del consiglio di sorveglianza e Philippe Houz\u00e9 \u00e8 il presidente del direttorio.\nIl gruppo detiene con una ripartizione a 50-50 Monoprix assieme al Casino e 50-50 di Laser assieme a Cetelem - gruppo BNP Paribas."}
{"id": "2031273", "revid": "104485", "url": "https://it.wikipedia.org/wiki?curid=2031273", "title": "Selfridges", "text": "Selfridges \u00e8 una catena britannica di grandi magazzini, fondata dall'imprenditore statunitense Harry Gordon Selfridge. Il negozio principale si trova in Oxford Street a Londra ed \u00e8 il secondo pi\u00f9 grande del paese dopo Harrods. Fu aperto il 15 marzo 1909. Al 2007 esistevano quattro punti vendita: Londra (aperto nel 1909), Manchester-Trafford (aperto nel 1998), Manchester-Exchange Square (aperto nel 2002) e Birmingham-Bullring (aperto nel 2003).\nStoria.\nH. Gordon Selfridge nacque nel 1858 a Ripon (Wisconsin), arrivando nel 1879 alla Field, Leiter and Company (poi divenuta Marshall Field &amp; Company), in cui lavor\u00f2 nell'omonimo negozio di Chicago. Fece carriera nell'azienda, spos\u00f2 un'esponente della potente famiglia Buckingham e accumul\u00f2 una fortuna con cui apr\u00ec il negozio londinese.\nLe strategie di mercato innovative di Selfridge lo portarono al successo, con la strategia del rendere gli acquisti un'avventura e non una routine. Fece in modo che la merce fosse messa in mostra ed esaminata dai clienti, posizion\u00f2 il profittevole reparto di profumeria al piano terra e mise in opera nuove modalit\u00e0 di acquisto facili e sicure per i clienti, poi adottate in tutto il mondo.\nSi ritiene che la frase \"Il cliente ha sempre ragione\" sia stata coniata da Selfridge o Marshall Field e utilizzata nelle pubblicit\u00e0 del grande magazzino. L'espressione \u00e8 tuttavia antica di secoli e il suo utilizzo pu\u00f2 trarre origine dal commercio di tappeti persiani a Mumbai.\nAttraeva i clienti con mostre di contenuti educativi e scientifici. Egli stesso era interessato all'educazione e alle scienze e credeva che le mostre portassero nuovi potenziali clienti da Selfridges, generando vendite sia immediate che ripetute.\nNel 1909, dopo la prima traversata della Manica in volo, il monoplano di Louis Bl\u00e9riot fu esposto da Selfridges dove fu visto da 12.000 persone. La prima dimostrazione della televisione fu fatta da John Logie Baird dal primo piano di Selfridges dal 1\u00b0 al 27 aprile del 1925.\nIl sismografo Milne-Shaw fu installato al terzo piano da Selfridge nel 1932, attaccato a uno dei principali sostegni dell'edificio, indisturbato dal traffico e dai clienti. Questo registr\u00f2 il terremoto belga dell'11 giugno 1938 che fu avvertito a Londra. Alla fine della guerra, il sismografo fu trasferito dal suo sito originario al vicino ufficio postale in un'altra zona del negozio. Nel 1947 il sismografo fu donato al British Museum.\nIl negozio in provincia fu venduto alla John Lewis Partnership negli anni 40. Il negozio rimasto in Oxford Street fu acquistato nel 1951 dalla catena di department store di Liverpool che si chiamava Lewis's e che a sua volta fu rilevata nel 1965 dal gruppo Sears di Charles Clore. Nel Marzo 1998 Selfridges ha acquisito l'uso di un nuovo logo con l'apertura del nuovo negozio al Trafford Centre di Manchester e l'uscita di Selfridges da Sears.\nTra 1998 e 2003, il negozio ha raggiunto i 50,000 m2 Il flagship di Londra conta 14,000 m2 al Trafford Centre di Manchester; visto il successo di Manchester, un altro negozio di 11,600 m2 fu aperto a Exchange Square, Manchester. C'\u00e8 poi il negozio di 24,000 m2 al Bull Ring shopping center.\nNel 2003, la catena \u00e8 stata acquisita dalla canadese Galen Weston per \u00a3598 milioni. Weston, un esperto di vendita al dettaglio che \u00e8 proprietario delle maggiori catene di supermercati del Canada come Loblaws e No Frills tra gli altri, ha scelto di investire nel rinnovamentoo del negozio di Oxford Street, pi\u00f9 che nell'espansione a Leeds, Newcastle Upon Tyne, Bristol, e Glasgow, sebbene Selfridges possieda propriet\u00e0 in ognuna di queste citt\u00e0.\nIl direttore esecutivo \u00e8 il rivenditore irlandese, Paul Kelly. Kelly ha lavorato per l'organizzazione Weston dalla met\u00e0 degli anni Ottanta.\nNel luglio 2021 la famiglia Weston ha deciso di vendere l'attivit\u00e0 con un valore stimato di 4 miliardi di stelline. La vendita include tutti i negozi compreso il flagship store di Oxford Street e gli outlets nel mondo.\nArchitettura.\nI negozi di Selfridge sono noti per la loro qualit\u00e0 architettonica. Il negozio di Londra fu progettato da Daniel Burnham, autore anche del negozio di Marshall Field's a Chicago. Il negozio fu costruito per fasi, a partire dal lato sull'angolo di Duke Street. Il progetto per erigere un imponente torre sopra lo store non fu mai portato a termine. Inoltre furono coinvolti nel disegno del progetto anche l'architetto americano Francis Swales, che lavor\u00f2 sui dettagli decorativi, e l'architetto britannico Frank Atkinson. Il negozio di Trafford \u00e8 noto per le sue moderne scale e le facciate in marmo. Ogni piano del negozio in Exchange Square fu disegnato da differenti architetti dando cos\u00ec un look unico ad ognuno di essi. I 25.000 m\u00b2 del negozio di Birmingham, disegnati dagli architetti Future Systems, sono ricoperti da 15.000 dischi di alluminio. I negozi si distinguono anche per i loro sacchetti gialli, disponibili in diverse misure."}
{"id": "2031274", "revid": "1605525", "url": "https://it.wikipedia.org/wiki?curid=2031274", "title": "La citt\u00e0 e i cani", "text": "La citt\u00e0 e i cani (\"La ciudad y los perros\") \u00e8 il primo romanzo dello scrittore peruviano Mario Vargas Llosa, pubblicato nel 1963. \nTrama.\nAmbientato nella comunit\u00e0 di cadetti della scuola militare di Lima - la rigidissima Scuola Militare Leoncio Prado alla quale il padre di Vargas Llosa, che osteggiava la sua passione per la scrittura, affid\u00f2 il figlio - il romanzo autobiografico descrive una dura esperienza di vita, intesa come metafora della violenza contemporanea. Accanto al racconto principale si intrecciano, con un uso davvero sperimentale per l'epoca, flashback riguardanti il passato dei principali personaggi.\nTrasposizione cinematografica.\nIl romanzo fu portato sullo schermo cinematografico nel film omonimo dal regista peruviano Francisco J. Lombardi."}
{"id": "2031275", "revid": "287204", "url": "https://it.wikipedia.org/wiki?curid=2031275", "title": "Santa Ana (Stati Uniti d'America)", "text": "Santa Ana \u00e8 una citt\u00e0 degli Stati Uniti d'America, nello Stato della California. \u00c8 il capoluogo della Contea di Orange.\nFondata nel 1869, Santa Ana fa parte dell'area metropolitana che comprende Los Angeles e Long Beach. Con poco meno di 4.700 abitanti per km\u00b2, Santa Ana \u00e8 la terza citt\u00e0 pi\u00f9 densamente popolata degli Stati Uniti dopo New York e San Francisco.\nSanta Ana d\u00e0 il nome alla Santa Ana Freeway (I-5), che attraversa la citt\u00e0. Inoltre, condivide il suo nome con i vicini Monti di Santa Ana e i venti di Santa Ana, che storicamente alimentano gli incendi stagionali che imperversano in tutta la California meridionale.\nL'attuale Ufficio di Gestione e Bilancio (OMB) ha Santa Ana\u2013Anaheim\u2013Irvine come designazione metropolitana per l\"Orange County\".\nStoria.\nI membri delle trib\u00f9 indiane dei Tongva e dei Juane\u00f1o/Luise\u00f1o hanno a lungo vissuto nella pianura che oggi ospita Santa Ana.\nDopo il 1769, il frate Jun\u00edpero Serra battezz\u00f2 l'area con il nome di \"Vallejo de Santa Ana\" (\"Valle di Sant'Anna\" in italiano). Nel 1776 il convento di San Juan Capistrano venne edificato nella vallata, che gi\u00e0 all'epoca comprendeva gran parte dell'attuale Orange County.\nNel 1810, con l'inizio della Guerra d'indipendenza messicana (1810\u20131821), il sergente delle truppe spagnole Jose Antonio Yorba ottenne come ricompensa per i suoi servigi degli appezzamenti di terra che chiam\u00f2 \"Rancho Santiago de Santa Ana\": tali appezzamenti comprendevano le aree in cui oggi sorgono le citt\u00e0 di Olive, Orange, Irvine, Yorba Linda, Villa Park, Santa Ana, Tustin, Costa Mesa e El Modena.\nQuando nel 1848 termin\u00f2 la guerra messicano-statunitense, la regione dell'Alta California divenne parte degli Stati Uniti d'America, e di conseguenza venne popolata da statunitensi.\nNel 1886, con i suoi 2000 abitanti, Santa Ana divenne una citt\u00e0 a tutti gli effetti, e nel 1889 divenne sede della neonata contea di Orange.\nNel 1906, le ferrovie della Pacific Electric Railway provenienti da Los Angeles raggiunsero Santa Ana. Grazie al collegamento diretto con Los Angeles, la citt\u00e0 conobbe un rapido incremento della popolazione. A inizio anni cinquanta le ferrovie vennero smantellate per fare posto alla Santa Ana Freeway, con un conseguente aumento del traffico automobilistico.\nDurante la seconda guerra mondiale, la base aerea di Santa Ana venne costruita come centro di addestramento per i piloti delle truppe americane. La presenza di questa base fu responsabile del continuo aumento della popolazione di tutta l'Orange County, poich\u00e9 molti veterani si trasferirono a vivere qui al termine del conflitto.\nGeografia e clima.\nSanta Ana \u00e8 adagiata in una vallata nel sud della California, a 16\u00a0km dalla costa pacifica. A ovest della citt\u00e0 scorre il fiume Santa Ana, che ha causato frequenti inondazioni nel XX secolo.\nLa citt\u00e0 gode di un clima mediterraneo con inverni miti e piovosi ed estati secche e calde. In inverno le temperature medie di giorno vanno dai 15\u00a0\u00b0C ai 20\u00a0\u00b0C, mentre d'estate si va dai 27\u00a0\u00b0C a oltre i 32\u00a0\u00b0C. Il 14 giugno del 1917 si \u00e8 registrato il caldo record in citt\u00e0 con 44\u00a0\u00b0C, mentre il record negativo sono stati i \u22126\u00a0\u00b0C del 31 dicembre 1918.\nAnnualmente cadono su Santa Ana circa 356\u00a0mm di pioggia, gran parte dei quali tra novembre e aprile.\nPolitica.\nSanta Ana \u00e8 una delle poche citt\u00e0 dell'Orange County in cui il Partito Democratico \u00e8 stato pi\u00f9 votato rispetto al Partito Repubblicano nelle elezioni presidenziali del 2008: Barack Obama ha ottenuto infatti il 65% delle preferenze contro il 35% del rivale John McCain.\nL'attuale sindaco della citt\u00e0 \u00e8 Miguel A. Pulido, il primo sindaco di origini latine nella storia di Santa Ana.\nInfrastrutture e trasporti.\nSanta Ana \u00e8 direttamente collegata con Los Angeles e con alcune localit\u00e0 del vicino Messico.\nPer quanto riguarda i trasporti ferroviari, Santa Ana \u00e8 servita dall'Amtrak e dai treni suburbani della compagnia Metrolink.\nGli autobus della Greyhound sono invece il servizio di trasporti su gomma pi\u00f9 diffuso in citt\u00e0.\nSanta Ana \u00e8 attraversata dall'omonima Freeway (I-5) e dispone di un aeroporto, il John Wayne Airport.\nSport.\nSanta Ana \u00e8 sede di alcune delle squadre collegiali di maggior successo degli Stati Uniti. La \"Mater Dei High School\" ha un'eccellente squadra di football, mentre il \"Santa Ana College\" ha una delle migliori squadre di calcio di tutta la California. Quest'ultimo college \u00e8 anche conosciuto per la sua squadra di baseball."}
{"id": "2031278", "revid": "22356", "url": "https://it.wikipedia.org/wiki?curid=2031278", "title": "Bentico", "text": ""}
{"id": "2031280", "revid": "125749897", "url": "https://it.wikipedia.org/wiki?curid=2031280", "title": "Governatore di New York", "text": "Il Governatore dello Stato di New York \u00e8 il capo dell'esecutivo statale e delle forze armate dello Stato di New York. Originariamente il governatore veniva eletto con un mandato di due anni, diventati tre nel 1877 e infine quattro nel 1938.\nFino a oggi, quattro governatori di New York sono diventati Presidenti degli Stati Uniti: Martin Van Buren, governatore per tre mesi nel 1829 e presidente dal 1837 al 1841; Grover Cleveland, governatore dal 1883 al 1885 e presidente dal 1885 al 1889 prima e dal 1893 al 1897 poi; Theodore Roosevelt, governatore dal 1889 al 1900 e presidente dal 1901 al 1909; Franklin Delano Roosevelt governatore dal 1929 al 1932 e presidente dal 1933 al 1945.\nL'attuale governatrice \u00e8 Kathy Hochul, prima donna a ricoprire il ruolo di governatore di New York. \u00c8 entrata in carica il 24 agosto 2021 in seguito alle dimissioni di Andrew Cuomo, di cui era vice dal 2015."}
{"id": "2031282", "revid": "287204", "url": "https://it.wikipedia.org/wiki?curid=2031282", "title": "Somethin' Special (Beijing Olympic Mix)", "text": "Somethin' Special \u00e8 una canzone della cantante pop Colbie Caillat, pubblicata il 29 luglio 2008. Fu inserita nella compilation pubblicata per dare sostegno agli atleti americani che partecipavano alle Olimpiadi estive di Pechino nel 2008. Un video musicale promozionale del brano \u00e8 stato pubblicato nel mese di agosto del 2008."}
{"id": "2031287", "revid": "287204", "url": "https://it.wikipedia.org/wiki?curid=2031287", "title": "Il pesce nell'acqua", "text": "Il pesce nell'acqua (\"El pez en el agua\") \u00e8 un libro dello scrittore peruviano Mario Vargas Llosa, pubblicato nel 1993. Autobiografia del futuro Premio Nobel della Letteratura, racconta in 19 capitoli le sue diverse e decisive esperienze di vita tra America ed Europa.\nTema.\nIl libro copre due periodi pi\u00f9 importanti della vita dello scrittore: il primo periodo comprende gli anni dal 1946 al 1958, e descrive l'infanzia e l'inizio della sua carriera di scrittore in Europa, le difficili relazioni con padre assieme agli esordi della sua attivit\u00e0 letteraria. Il secondo periodo copre il suo breve, ma intenso, coinvolgimento politico in Per\u00f9, culminato con la sconfitta nella elezioni presidenziali del 1990 a favore di Alberto Fujimori, che determin\u00f2 l'abbandono della sua carriera politica nel paese sudamericano."}
{"id": "2031288", "revid": "125122978", "url": "https://it.wikipedia.org/wiki?curid=2031288", "title": "Girolamo Colonna (cardinale 1708)", "text": "Biografia.\nLe informazioni biografiche su Girolamo Colonna sono contraddittorie: alcune fonti affermano che fu figlio di Francesco e della sua consorte Vittoria Salviati e fratello minore di Prospero; altre fonti meglio documentate sostengono invece che fu figlio di Filippo II Colonna di Paliano e della sua seconda moglie Olimpia Pamphilj (figlia primogenita del principe Giovanni Battista), nipote del cardinale Carlo e zio del cardinale Marcantonio.\nDa papa Clemente XII fu nominato nel 1732 Prefetto o Maggiordomo dei Sacri Palazzi Apostolici, curando tra l'altro la realizzazione del palazzo della Consulta e il completamento della Fontana di Trevi. Fu creato cardinale da papa Benedetto XIV nel concistoro del 9 settembre 1743, della diaconia di Sant'Angelo in Pescheria, e gli fu concessa la dispensa papale per non aver ancora ricevuto, al tempo della sua promozione, gli ordini minori (cosa che avvenne il 18 settembre dello stesso anno). Nello stesso anno fu nominato Gran priore dell'ordine dei cavalieri di San Giovanni di Gerusalemme a Roma dove a sue spese inizia il restauro della villa.\nDivenne vice-cancelliere di Santa Romana Chiesa e ricevette quindi il titolo di San Lorenzo in Damaso, propria di quella carica, mantenendo per\u00f2 la precedente in commenda, finch\u00e9 non la sostitu\u00ec con quella di Santi Cosma e Damiano prima (1756) e con quella Sant'Agata alla Suburra poi (1760). Fu camerlengo di Santa Romana Chiesa dal 1756 fino alla sua morte. \nNel 1760 diviene erede universale per parte materna del patrimonio Pamphili a seguito delle disposizioni testamentarie dello zio, il principe Girolamo, che tra l'altro istituiva un lascito per il manentimento del cognome Pamphilj (che verr\u00e0 assunto dal nipote Pietro Colonna Pamphili), entrando in possesso di numerose propriet\u00e0 e feudi fra cui il palazzo sul Corso, il palazzo a piazza Navona, la villa fuori Porta San Pancrazio, la villa a Monte Magnanapoli, i palazzi a Viterbo e a San Martino al Cimino oltre alla villa sulla via Nomentana, dove inizia ad edificare il primo nucleo della villa che diverr\u00e0 successivamente villa Torlonia.\nMor\u00ec a Roma, la salma venne esposta nella basilica dei Santi XII Apostoli e poi tumulata nella cappella di famiglia nella basilica del Laterano. La sua morte prematura gli imped\u00ec di portare a termine i suoi progetti anche sul versante del palazzo Colonna sulla via della Pilotta (dove fece realizzare la facciata e i due ponti mediani), per i quali si era avvalso nel tempo degli architetti Nicola Michetti, Paolo Posi e Nicola Salvi, e il patrimonio dei Pamphili fu trasferito da papa Clemente XIII alla famiglia Doria."}
{"id": "2031291", "revid": "287204", "url": "https://it.wikipedia.org/wiki?curid=2031291", "title": "Trechaleidae", "text": "Trechaleidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"trechal\u00e8os\", forma poetica tarda per ', \"trachys\" cio\u00e8 \"ruvido\", \"irto\", in quanto ha tutto il corpo irto di peli e di piccole gibbosit\u00e0, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni simili di aspetto ai Lycosidae ma con le zampe pi\u00f9 sottili e lunghe.\nDistribuzione.\nLa maggior parte delle specie di questa famiglia si trova nell'America centrale e nell'America meridionale. Solo \"Shinobius orientalis\" \u00e8 del Giappone.\nTassonomia.\nAttualmente, a novembre 2020, si compone di 17 generi e 131 specie:"}
{"id": "2031293", "revid": "726373", "url": "https://it.wikipedia.org/wiki?curid=2031293", "title": "Ovunque tu sia", "text": "Ovunque tu sia \u00e8 un film per la televisione coprodotto da Rai Fiction, Filmmaster Group e Six-Six-Eight nel 2008 per Rai Uno.\nDescrizione.\n\"Ovunque tu sia\" \u00e8 una coproduzione internazionale. \u00c8 stato girato in quattro paesi: Italia (e in particolare a Orvieto), Singapore, Malaysia e Thailandia. Il film, di genere drammatico e avventura, \u00e8 diretto da Ambrogio Lo Giudice.\nInizialmente, i responsabili dei palinsesti di Raiuno avevano previsto la data di domenica 19 ottobre 2008 per la prima visione TV del film; pochi giorni prima di questa data, per\u00f2, si \u00e8 deciso di rinviare la messa in onda al giorno successivo, luned\u00ec 20 ottobre 2008, senza cambiare la collocazione oraria, ossia la prima serata, o \"prime time\". Nei settimanali di programmi tv con i palinsesti dal 18/10 al 24/10 2008, quindi, il film viene recensito nella giornata di domenica.\nMessa in onda.\nCome si \u00e8 detto, questo film tv \u00e8 stato trasmesso in prima visione TV luned\u00ec 20 ottobre 2008 in prima serata su Rai Uno, ed ha ottenuto, secondo i dati Auditel, questi risultati:"}
{"id": "2031295", "revid": "52953", "url": "https://it.wikipedia.org/wiki?curid=2031295", "title": "Paul McGuigan (regista)", "text": "Biografia.\nAgli inizi della sua carriera lavora come fotografo e documentarista per i canali televisivi MTV e Channel 4, realizzando vari documentari dalle tematiche forti e sociali, tra cui \"Playing Nintendo With Good\", sui bambini affetti dall'AIDS. Esordisce alla regia cinematografica nel 1998 con \"The Acid House\", trilogia di cortometraggi basati sull'omonimo romanzo di Irvine Welsh, nel 2000 dirige \"Gangster n\u00ba 1\", con Malcolm McDowell, David Thewlis e Paul Bettany, vincendo svariati premi. Lavora per il cinema statunitense dirigendo \"Appuntamento a Wicker Park\" del 2004 e \"Slevin - Patto criminale\" del 2006. Sempre nel 2006 dirige la prima puntata della miniserie TV \"Thief - Il professionista\". Nel 2009 ha diretto il thriller fantascientifico \"Push\", con Chris Evans, Dakota Fanning e Camilla Belle."}
{"id": "2031300", "revid": "729019", "url": "https://it.wikipedia.org/wiki?curid=2031300", "title": "Giulio Bechi", "text": "Biografia.\nDal 1870 al 1895.\nGiulio Bechi, figlio di Giovanni Bechi e di Giulia Cortini, nacque a Firenze il 20 agosto 1870, da una famiglia di piccola nobilt\u00e0, ma di grandi tradizioni patriottiche e militari.\nUn suo zio, Stanislao Bechi, ufficiale meritandosi la Medaglia d'Argento al Valor Militare sul campo per le battaglie di Curtatone-Montanara e Goito (29-30 maggio 1848), nel 1863 era morto combattendo per la libert\u00e0 della Polonia, nella cosiddetta \"Rivolta di gennaio\", insieme ai garibaldini di Francesco Nullo, suscitando vasta eco nell'opinione pubblica polacca ed italiana.\nComp\u00ec gli studi presso le Scuole Pie, dove ebbe una educazione cattolica, ed il Liceo classico statale Galileo di Firenze, ed ebbe come insegnante liceale Ermenegildo Pistelli, che gli fu sempre vicino come supporto spirituale e gli fece un vivido ritratto letterario: di \"un ragazzo dall'aria mite, quasi verginale,\" diventato \"uomo\" nel duro apprendistato militare e nella sua quotidiana polemica contro l'establishment di un esercito che avrebbe voluto diverso.\nIspirato dalla carriera militare dello zio Stanislao, che fu l'ispirazione del nome di Lao (Stanislao) al protagonista dei suoi romanzi, entr\u00f2 appena diciottenne, il 13 novembre 1888, volontario nel 28\u00ba Corso (1888-1890) della Scuola Militare di Modena del Regio Esercito, divenendo nel 1890 Sottotenente e trasferito al 67\u00ba Reggimento Fanteria della Brigata Palermo, con sede prima ad Agrigento e poi, nel 1892, a Firenze; nel 1894 fu promosso Tenente.\nMa la vita militare, in questa fase, non gli era confacente e gli fu per\u00f2 d'ispirazione per i primi suoi scritti letterari, che scrisse usando lo pseudonimo \"Miles\".\nDal 1895 al 1896 (Campagna d'Africa Orientale).\nDal dicembre 1895 al giugno 1896 fu inviato in Eritrea ed in Etiopia, col XXXVII Battaglione Fanteria d'Africa, per la Campagna d'Africa Orientale, dove raccolse spunti e idee per suoi \"\"bozzetti e scarabocchi\"\" africani, che pubblic\u00f2 a Firenze nel 1898 col titolo \"Fra il bianco e il nero\", suo primo libro.\nDal 1899 al 1900 (Campagna contro il Banditismo sardo).\nNel 1899 fu inviato in Sardegna, nei Circondari di Nuoro e di Ozieri, col 67\u00ba Reggimento Fanteria della Brigata Palermo, in affiancamento ai Carabinieri Reali, per la repressione del banditismo sardo; qui fu attratto dal substrato sociale ed antropologico e dall'approccio che il \"Governo italiano\" aveva per l'estirpazione del \"banditismo\", che culmin\u00f2 con gli arresti di massa (circa un migliaio di arrestati) che si ebbero nella notte tra il 14-15 maggio 1899, definita dallo stesso Bechi come \"Notte di San Bartolomeo\", e con la \"Battaglia\" della Boscaglia di Morgogliai a 30 km da Orgosolo ed Oliena, il 9-11 luglio 1899, essendo Bechi operante con la III Compagnia, e la strategia di terrore messa in atto dal Governo Pelloux I, che pose in stato di assedio l'intera Barbagia ed il Supramonte, nel tentativo di creare il vuoto attorno ai latitanti.\nQueste azioni, che condivideva, seppur impressionandolo, gli fecero scrivere l'agile e felice, seppur bozzettistico, \"\"Caccia grossa: scene e figure del banditismo sardo\", che pubblic\u00f2 a Milano nel 1900.\nGiulio Bechi non affond\u00f2 affatto (come volle far credere) il coltello nella piaga del banditismo sardo: il suo libro non \u00e8 nulla pi\u00f9 che una riuscita descrizione d'ambiente, una raccolta d'impressioni vivaci, ma superficiali e disordinate; se qualche volta, sembra sul punto di affrontare \"le questioni grosse\" le lascia subito per mostrare al lettore \"una magnifica collezione di facce\".\nE, tuttavia, bastarono pochi accenni alle condizioni miserabili dell'isola \"dimenticata\", alla trama di collusioni di interessi su cui poggiava il fenomeno del banditismo, per scatenare contro il suo libro e contro s\u00e9 stesso una reazione violentissima.\nIl libro ebbe numerose ed apprezzate critiche tra i \"continentali\", mentre suscit\u00f2 un'ondata di aspre polemiche e proteste tra gli \"isolani\", che lo additarono \"come calunniatore malizioso della Sardegna\", che ebbero come acme una sfida a duello per aver \"\u00abparlato male delle donne sarde\u00bb\", che fu punita dal ministero della guerra con una denuncia ad una Commissione di Disciplina, che gli inflisse, anche per placare l'opinione pubblica e le varie proteste dei Deputati sardi, 2 mesi di arresti nella Fortezza di Santa Maria in San Giorgio del Belvedere di Firenze.\nMa ci\u00f2 non fece altro che far acquistare a Giulio Bechi una certa notoriet\u00e0 ed il libro esaur\u00ec in breve tempo numerose edizioni.\nNonostante l'incarceramento, e nonostante l'urto provocato nella sua coscienza, aperta alle nuove idee, dall'impiego del Regio Esercito nella repressione dei primi moti socialisti, Giulio Bechi continu\u00f2 a credere nella \"grandezza della missione\" del soldato e volle persistere nella carriera di ufficiale.\nDal 1900 al 1912.\nNell'estate 1900 il 67\u00ba Reggimento Fanteria della Brigata Palermo si trasfer\u00ec a Treviso.\nNel 1901 Giulio Bechi fu messo in aspettativa per infermit\u00e0 temporanea non proveniente dal servizio.\nNel 1902, ancora in aspettativa, viene prima (il 24 marzo 1902) ammesso alla nuova occupazione operativa e poi (il 1\u00ba aprile 1902) richiamato in servizio presso il 22\u00ba Reggimento Fanteria della Brigata Cremona, con sede a Pisa.\nAll'inizio del 1904 si spos\u00f2 con la piemontese Albertina Luserna dei Conti di Luserna e Signori di Campiglione, da cui nacque, il 21 dicembre 1904 a Spoleto, il figlio Giovanni Alberto Bechi \"poi\" Bechi Luserna, futuro ufficiale paracadutista pluridecorato al Valor Militare e martire a causa del nazifascismo il 10 settembre 1943.\nMa la politica riformistica giolittiana e, soprattutto, l'impresa di Libia sembrarono placare lo slancio apostolico-letterario nazionale di Giulio Bechi, reagendo dapprima solo sul piano dell'humour, descrivendo, in operette giocose di scarso impegno (\"La gaia brigata\" (1904); \"I racconti di un fantaccino\" (1906)), episodi di vita militare.\nNel 1906 fu promosso Capitano e trasferito al 17\u00ba Reggimento Fanteria della Brigata Acqui, con sede a Chieti, ma, poco dopo (il 17 giugno 1906), \u00e8 di nuovo collocato in aspettativa speciale, anche in conseguenza delle sue polemiche sull'assetto del Regio Esercito e la formazione del soldato, iniziando un proficuo periodo letterario, in cui i temi militari e sociali furono preminenti.\nIl 1\u00ba novembre 1910, essendo in aspettativa speciale a Napoli, fu richiamato in servizio presso il 31\u00ba Reggimento Fanteria della Brigata Siena, con sede a Cuneo.\nLe difficolt\u00e0 incontrate nel chiuso ambiente militare lo indussero a dedicarsi tutto alla sua opera di scrittore, col fervore e l'entusiasmo di chi concepiva anche la letteratura come \"\"milizia\".\nChiesta un'aspettativa, tracci\u00f2 il piano di un'ambiziosa \"trilogia\", che doveva descrivere e sostenere l'opera di quei pochi \"apostoli\" dell'ideale che soli avrebbero potuto condurre \"Verso una pi\u00f9 grande Italia\"; tale era il titolo della \"trilogia\"\", che rimase incompiuta: uscirono solo \"Lo spettro rosso\" (1909) e, pi\u00f9 tardi, \"I seminatori\" (1914), opere diseguali in cui la fresca vena narrativa dell'Autore di \"Caccia grossa\" (1900) era soffocata dall'ambizioso intento morale ispirato ai motivi nazionalisti e tradotto in una forma spesso retorica.\nDi questi anni \u00e8 anche \"Il capitano Tremalaterra\" (1910) dove al medesimo intento morale porge migliori occasioni la satira di un certo militarismo africanista.\nDal 1912 al 1912 (Guerra Italo-Turca).\nTrasferito al 30\u00ba Reggimento Fanteria della Brigata Pisa, con sede a Nocera Inferiore (SA), per la Guerra Italo-Turca, nel marzo 1912, fu inviato in Tripolitania ottomana, partendo in nave da Napoli e sbarcando a Tobruk, partecipando successivamente, il 12 maggio 1912 al fatto d'arme di Uadi A\u00f9da (Tobruk), dove fu decorato con la Medaglia di Bronzo al Valor Militare e del cavalierato dell'Ordine della Corona d'Italia.\nDal 1912 al 1915.\nSe in \"Tra il bianco e il nero\" (1898) egli aveva studiato la vita dei nostri ufficiali in colonia e con \"Caccia grossa\" (1900) ed \"I Seminatori\" (1914), aveva acquistato bella fama di narratore abile ed efficace ed aveva anche affrontato e discusso, con coraggiosa sincerit\u00e0, importanti ed appassionanti problemi militari e sociali, nei \"I racconti di un fantaccino\" (1906) aveva mostrato, con molta arte, la necessit\u00e0 di dare al soldato una coscienza ed una fede.\n\"Caccia grossa\" (1900) gli procur\u00f2 molti amb\u00ecti consensi di scrittori insigni e di maestri, quali Edmondo De Amicis e Mario Corsi, in \"Lo spettro rosso\" (1909) denunci\u00f2 un pericolo sovversivo che avrebbe minato la vita nazionale avendo vasta eco, e con \"I seminatori\" (1914), suo romanzo pi\u00f9 conosciuto, ispirato a ideali di tipo nazionalista ricevette l'apprezzamento anche di Benedetto Croce, che fu anche suo amico, e che ne d\u00e0 un giudizio favorevole ed in generale dell'opera letteraria del Bechi, specialmente della \"Caccia grossa\" (1900), sebbene distingua tra la parte \"\"programmatica e apologetica\" del libro e la parte pi\u00f9 propriamente artistica e drammatica ed anche riguardo alla concezione dell'esercito che doveva assumere compiti morali e civili, anzich\u00e9 essere semplice strumento di cieca obbedienza, un esercito nazionale come strumento non solo tecnico-militare e di obbedienza esecutiva, ma anche di formazione di una coscienza morale e civile del popolo in armi.\nMa non ebbe solo giudizi positivi.\nNella lettera del 30 aprile 1914 che Emilio Cecchi scrive a Giovanni Boine si legge: \"Con che animo vuoi fare articoli, quando stronchi in dieci righe un porcaio come il libro del Bechi, \"I Seminatori\" e poi viene un cialtrone come B. Croce, e sul \"Giorn. d'Italia\" lo esalta? L'autorit\u00e0 sua, adoprata qui in mala fede, prevale, e ti d\u00e0 lo schifo d'un lavoro gi\u00e0 schifosetto di suo.\"\nDal 1915 al 1917 (Prima Guerra Mondiale).\nAllo scoppio Prima Guerra Mondiale per il Regno d'Italia, il 24 maggio 1915, Giulio Bechi fu mobilitato per il Fronte italiano, col grado prima di Capitano poi di Maggiore e di Tenente Colonnello (dall'aprile 1916), nonostante le sue insistenze per essere mandato al fronte, fu inviato a prestare servizio presso la Sezione Stampa della 4\u00aa Sezione \"Informazioni\" dell'Ufficio \"I - Informazioni\" del Riparto \"Operazioni\" del Comando Supremo Militare Italiano, sito nel Liceo classico Jacopo Stellini in Piazza Umberto I (oggi Piazza 1\u00ba Maggio) di Udine.\nIl 23 febbraio 1917 si costitu\u00ec a Barcon (TV), dove inizi\u00f2 il suo addestramento bellico, il 254\u00ba Reggimento Fanteria della neonata Brigata Porto Maurizio, che venne assegnata alla 57\u00aa Divisione.\nIl 6 marzo 1917, Giulio Bechi, investito degli incarichi del grado superiore, come Tenente Colonnello con (i.g.s.), assunse il comando del 254\u00ba Reggimento Fanteria della Brigata Porto Maurizio, formato da giovanissimi soldati, ai quali si dedic\u00f2 con slancio e che cerc\u00f2 di plasmare secondo le idee che aveva sempre propagandato.\nGiulio Bechi cre\u00f2 anche il motto reggimentale: \"Con lieto animo\"\"\nIl 16 aprile 1917 la Brigata Porto Maurizio venne destinata in zona operativa di guerra ed inizi\u00f2 il trasferimento a marcia, raggiungendo durante la 1\u00aa tappa: Cittadella, Borgo Vicenza e Fontaniva.\nIl 18 aprile 1917, alla fine della 2\u00aa tappa, si acquartier\u00f2 a: Vallonara, Caribollo, Pedalto, San Michele, Valrovina e Pradipalto.\nIl 22 aprile 1917 si disloc\u00f2 tra Stoccaredo, Zaibena e Campi di Mezzavia.\nDal 5\u00ba Reggimento Bersaglieri prese in consegna i lavori di sistemazione della strada Fontanella \u2013 Turcio, quelli del Raccordo Campanella, Campomulo e sistemando a difesa la Testata di Val Melago, nella zona dell'Altipiano dei Sette Comuni.\nDal 30 aprile 1917 al 3 maggio 1917 il 254\u00ba Reggimento Fanteria si spost\u00f2 nei baraccamenti lasciati dal 112\u00ba Reggimento Fanteria della Brigata Piacenza a Camona (Asiago) ed a Val Ghelpak: la Brigata Porto Maurizio assunse la difesa del Settore che si estendeva da \"Casa Gialla\" di Camporovere a Monte Catz.\nNel giugno 1917 Giulio Bechi fu promosso Colonnello.\nFino all'8 giugno 1917 il 254\u00ba Reggimento Fanteria si altern\u00f2 nel presidio delle trincee e nei lavori stradali, quando furono chiamati ad agire contro le postazioni nemiche sul Monte Rasta.\nFu il suo battesimo del fuoco.\nIl 254\u00ba Reggimento Fanteria era posizionato nelle trincee di: Casa Vescovi - Acquedotto - Buscar - Elemento \"Gamma\" - Elemento \"Beta\".\nIl 10 giugno 1917, partecip\u00f2 alla Battaglia del Monte Ortigara, nel Settore Sud: il Battaglione d'Assalto della Brigata Porto Maurizio ed il I Battaglione del 254\u00ba Reggimento Fanteria iniziarono le operazioni per il possesso del Monte Rasta.\nLe prime ondate, malgrado la reazione violenta dell'artiglieria nemica, riuscirono ad occupare la \"Vecchia Trincea\", ma non potettero procedere oltre, non avendo le truppe operanti sull'ala destra (25\u00aa Divisione) e sull'ala sinistra (30\u00aa Divisione) potuto minimamente avanzare, per la mancanza di varchi nei reticolati nemici.\nIl Battaglione d'Assalto, rimasto a presidiare la \"Vecchia Trincea\", per ordine della 57\u00aa Divisione, nella notte dell'11 giugno 1917, rientr\u00f2 nella linea di partenza.\nL'azione fu sospesa la sera del 10 giugno 1917, ripresa il 18 giugno 1917, continu\u00f2 per tutta la giornata del 19 giugno 1917; malgrado i tenaci sforzi, le truppe italiane non riuscirono ad infrangere l'accanita resistenza austro-ungarica; il III Battaglione del 254\u00ba Reggimento Fanteria, intanto oper\u00f2 con le truppe d'attacco della 30\u00aa Divisione, alla cui dipendenza tattica era passato.\nQuesto primo impegno, di 3 giorni di combattimento, sotto il fuoco nemico, comport\u00f2 per la Brigata Porto Maurizio la perdita di 14 ufficiali (3 morti, 13 feriti) e 496 soldati (109 morti, 387 feriti), mentre il 254\u00ba Reggimento Fanteria la perdita di 9 ufficiali (2 morti, 7 feriti) e 354 soldati (65 morti, 289 feriti).\nDal 24 al 25 luglio 1917 la Brigata Porto Maurizio fu sostituita dalla Brigata Pisa, retrocedendo ad Enego (VI) per un periodo di riordino.\nIl 12 agosto 1917 la Brigata Porto Maurizio venne destinata al fronte isontino, iniziando il trasferimento in ferrovia e raggiungendo Tavagnacco presso Udine; il 15 agosto 1917, per via ordinaria, si spost\u00f2 nella zona Corneglons \u2013 Selvis; il 19 agosto 1917 si accamp\u00f2 dopo il bivio di Cividale del Friuli, Cormons, strada di San Giovanni di Manzano; il 23 agosto 1917 comp\u00ec l'ultima tappa e si sistem\u00f2 in localit\u00e0 Spessa, ad est di Cormons (GO).\nPassata alle dipendenze della 48\u00aa Divisione, e sostitu\u00ec, nella notte sul 24 agosto 1917, la Brigata Taranto (143\u00ba-144\u00ba Reggimento Fanteria) lungo il tratto di fronte Corno della Selletta \u2013 Cuore \u2013 Belpoggio, ad est di Gorizia, collegandosi a sinistra con la 24\u00aa Divisione ed a destra con la Brigata Piemonte (3\u00ba-4\u00ba Reggimento Fanteria).\nLa Brigata Porto Maurizio fu impegnata nelle ultime battute dell'Undicesima battaglia dell'Isonzo (17-31 agosto 1917), tra il 28 ed il 29 agosto 1917: ci\u00f2 sarebbe costata alla Brigata Porto Maurizio la perdita di 55 ufficiali (14 morti, 1 disperso, 40 feriti) e 1.050 soldati (84 morti, 232 dispersi, 734 feriti), mentre il 254\u00ba Reggimento Fanteria la perdita di 27 ufficiali (5 morti, 22 feriti) e 569 soldati (39 morti, 114 dispersi, 416 feriti).\nIl mattino del 28 agosto 1917, dopo un'efficace preparazione di artiglieria e di bombarde, il 254\u00ba Reggimento Fanteria della Brigata Porto Maurizio (Colonnello Luigi Franchini), appartenente alle truppe del Settore \"Di Benedetto\" di pertinenza della 48\u00aa Divisione (Maggior Generale Giovanni Cattaneo) del VIII Corpo d'Armata (Maggior Generale Francesco Grazioli) della 2\u00aa Armata (Tenente Generale Luigi Capello), mosse all'attacco delle ben difese posizioni nemiche di Quota 193; malgrado il fuoco violento delle mitragliatrici e dell'artiglieria di piccolo e medio calibro, i fanti del 253\u00ba Reggimento Fanteria occuparono la prima trincea nemica, ma il loro entusiasmo s'infranse davanti ai reticolati nemici della seconda linea di trincee, ancora intatti.\nIl 254\u00ba Reggimento Fanteria, passato temporaneamente alla dipendenza tattica della Brigata Bergamo, non essendo riuscito a togliere al nemico il Costone degli Ovuli per poi avanzare verso Quota 163, per ordine ricevuto, s'incastr\u00f2 fra Quota 174 ed il Costone predetto, avanzando a mezza costa del Costone di Quota 174 Est, a nord del Monte San Marco, e riuscendo a schierarsi nella stessa trincea occupata dal Reggimento fratello.\nLe truppe austro-ungariche furono pi\u00f9 tenaci che mai; alle ore 15:00 inizi\u00f2 un tiro furioso di artiglieria sulle posizioni occupate per costringere le truppe italiane alla ritirata.\nIl Colonnello comandante del 254\u00ba Reggimento Fanteria, Giulio Bechi, diresse personalmente l'attacco, alla testa dei suoi fanti, nelle prime file; al segnale di avanzare, per primo si lanci\u00f2 avanti, incitando ufficiali e soldati ad avere fede nel successo.\nUn fuoco terribile di sbarramento fu aperto dalla parte nemica; in breve quasi tutti (n\u00b0 27) ufficiali caddero morti (n\u00b0 5), tra cui l'Aiutante Maggiore in seconda, Tenente di Complemento Carlo Botti (M.B.V.M.) ed il Tenente di Complemento Domenico Impastato, o feriti (n\u00b0 22), tra cui i Comandanti del II Battaglione (Maggiore Ottorino Ortore) e del III Battaglione (Maggiore Giulio Scarapecchia).\nNoncurante del pericolo, il Colonnello Giulio Bechi percorse instancabile tutta il fronte d'attacco, per imprimere alle sue truppe lo slancio necessario per il raggiungimento del difficile obiettivo, allorch\u00e9 un proiettile d'artiglieria scoppi\u00f2 a qualche passo da lui.\nFu visto barcollare e cadere al suolo; molteplici, gravi ferite straziavano il suo corpo.\nRaccolto, ebbe le prime cure in una caverna vicina, e pur tra gli spasimi pi\u00f9 atroci, non ristette dal chiedere notizie dell'azione e dall'incitare i suoi ad andare avanti.\nTrasportato nell'Ospedaletto da Campo n\u00b0 158 (da 50 posti) dell'8\u00aa Compagnia di Sanit\u00e0 (Firenze), di stanza operativa a Gorizia, dopo 36 ore di agonia, il 30 agosto 1917, mor\u00ec.\nDopo il 1917.\nAlla sua memoria fu conferita la Medaglia d'Argento al Valor Militare, con Decreto Luogotenenziale del 22 novembre 1917, commutata in Medaglia d'Oro al Valor Militare, con Decreto Luogotenenziale del 13 giugno 1918.\nIl suo nome fu anche inserito nell'\"Albo d'Oro dei Militari Caduti nella Guerra Nazionale 1915-1918\", edito dal Ministero della guerra, a partire dal 1924, Volume n\u00b0 23, Pag. 901.\nGiulio Bechi, dal 1938 \u00e8 sepolto nel Sarcofago di marmo nero situato al centro della torre centrale del Monumento Ossario Militare di Oslavia di Gorizia (GO), dove sono custodite le salme di 13 Caduti, decorati di Medaglia d'Oro al Valor Militare.\nOnorificenze.\nA Giulio Bechi gli furono intitolate anche:\nOpere.\nAltre sue pubblicazioni su: \"Il Fanfulla della Domenica\", \"L'Illustrazione Italiana\", \"Il Marzocco\", \"Natura ed Arte\", \"Il Secolo XIX\", \"Il Secolo XX\", \"La Tribuna\", \"Varietas\"."}
{"id": "2031301", "revid": "1318658", "url": "https://it.wikipedia.org/wiki?curid=2031301", "title": "Chiesa di Saint-Jacques-du-Haut-Pas", "text": "La chiesa di San Giacomo d'Altopascio (in francese \"\u00e9glise Saint-Jacques-du-Haut-Pas\") \u00e8 un luogo di culto cattolico di Parigi, situato al numero 252 di rue Saint-Jacques, nel V \"arrondissement\"; su di esso insiste l'omonima parrocchia, appartenente all'arcidiocesi di Parigi.\nLa chiesa, dichiarata monumento storico di Francia il 4 maggio 1957, accoglie le sepolture dell'astronomo Gian Domenico Cassini (1625-1712) e del matematico Philippe de La Hire (1640-1718).\nL'edificio si trova nei pressi della stazione della metropolitana di Parigi \"Cluny - La Sorbonne\" (linea ).\nStoria.\nLe origini.\nIl terreno sul quale \u00e8 edificata la chiesa apparteneva fin dal 1180 ai frati ospedalieri (meglio noti come \"Cavalieri del Tau\"), originari di Altopascio (in provincia di Lucca); l'attributo \"du-Haut-Pas\" deriva appunto dal nome del paese toscano. Malgrado la soppressione dell'ordine ad opera di papa Pio II nel 1459, alcuni frati decisero di rimanere sul posto. All'epoca, nei dintorni era solo campagna e prateria, con poche basse case di contadini e qualche costruzione religiosa.\nNel 1572 Caterina de' Medici decise di stabilirvi i benedettini espulsi dall'abbazia parigina di san Maglorio. Le reliquie di san Maglorio e dei suoi discepoli furono allora trasferite nell'ospedale, che divenne un convento. San Maglorio di Dol era un religioso gallese, vescovo di Dol, ritiratosi sull'isola di Sercq, dove concluse i suoi giorni. Le sue reliquie erano state traslate a Parigi nel 923 quando i Normanni avevano attaccato la Bretagna. Esse vennero sepolte in segreto durante la Rivoluzione francese, per essere ritrovate solo nel 1835, all'epoca della posa di un nuovo altare maggiore.\nNel 1620 i benedettini furono sostituiti dal seminario degli oratoriani, fondato da Pierre de B\u00e9rulle, primo seminario di Francia. Esso diverr\u00e0 noto con il nome di \"seminario di San Maglorio\" e vi soggiorner\u00e0 come novizio Jean de La Fontaine.\nLa costruzione della chiesa.\nCresciuta la popolazione dei dintorni, i fedeli presero l'abitudine di recarsi a pregare nella cappella dei benedettini, che ne furono infastiditi e pretesero di trasferirsi; il vescovo diede loro il permesso di costruire una nuova chiesa adiacente all'abbazia. Una piccola chiesa fu quindi eretta nel 1584, come succursale delle parrocchie di Saint-Hippolyte, Saint-Beno\u00eet e Saint-M\u00e9dard. Essa aveva il coro rivolto a est, cio\u00e8 verso rue Saint-Jacques, con orientamento contrario rispetto all'attuale; vi si accedeva attraverso il cimitero dell'abbazia.\nL'edificio divenne ben presto troppo piccolo, e nel 1630 Gastone d'Orl\u00e9ans, fratello di Luigi XIII, decise di farvi eseguire importanti lavori di ristrutturazione. La parete di fondo fu demolita, l'orientamento invertito e l'ingresso spostato in rue Saint-Jacques. I lavori si protrassero per diversi anni a causa della scarsa disponibilit\u00e0 di denaro dei parrocchiani; vi furono anche cambiamenti significativi nel progetto, tanto che la volta gotica inizialmente prevista non fu mai realizzata. I mastri cavatori donarono la pavimentazione del coro, e operai di diverse categorie lavorarono gratuitamente un giorno alla settimana.\nIl 9 aprile 1633 il parlamento, per decreto, eresse la chiesa a parrocchia. Esistendo gi\u00e0 una chiesa dedicata a san Giacomo Maggiore (Saint-Jacques-de-la-Boucherie, di cui resta solo il campanile, la Tour Saint-Jacques), si decise di intitolare il nuovo luogo di culto agli apostoli Giacomo Minore e Filippo.\nI rapporti con Port-Royal.\nNel 1625 Ang\u00e9lique Arnaud, badessa di Port-Royal des Champs (epicentro del giansenismo), decise di installare in rue du Faubourg-Saint-Jacques una succursale di quel monastero. Stretti legami vennero allacciati con la parrocchia di Saint-Jacques-du-Haut-Pas, che gioc\u00f2 un ruolo rilevante nella diffusione del giansenismo. Jean Duvergier de Hauranne, abate di Saint-Cyran (1581-1643), vi fu inumato, e la sua tomba divenne presto un importante luogo di pellegrinaggio.\nLa duchessa di Longueville Anna Genoveffa di Borbone-Cond\u00e9 (1619-1679), sorella del Gran Cond\u00e9 e protettrice di Port-Royal, effettu\u00f2 donazioni considerevoli per la costruzione dell'edificio. Dopo la sua morte, i suoi resti furono inumati a Port-Royal des Champs e, in seguito alla distruzione dell'abbazia, il suo cuore venne deposto in una delle cappelle della chiesa.\nFu quindi grazie a lei che i lavori poterono riprendere nel 1675. L'architetto incaricato, Daniel Gittard, che fra l'altro aveva gi\u00e0 costruito il coro della chiesa di Saint-Sulpice, stese il progetto della facciata. Essa per\u00f2 non fu eseguita secondo i suoi piani. Delle due torri previste da Gittard, alla fine ne fu costruita una soltanto, che per\u00f2 risult\u00f2 di altezza doppia rispetto al progetto iniziale. La cappella assiale, dedicata alla Vergine Maria, fu costruita alcuni anni pi\u00f9 tardi, su progetto di Lib\u00e9ral Bruant.\nIl 6 maggio 1685 i principali lavori furono portati a termine, ed ebbe luogo una grande cerimonia di consacrazione con la predicazione di F\u00e9nelon e di Esprit Fl\u00e9chier.\nLa Rivoluzione.\nLa chiesa di San Giacomo fu depredata nel 1793 al pari di molte altre. Lo stesso anno, entr\u00f2 a far parte delle quindici chiese messe a disposizione dei cattolici parigini dalla Convenzione nazionale in seguito al riconoscimento della libert\u00e0 di culto. Il curato Vincent Duval fu eletto parroco dagli abitanti del quartiere.\nNel 1797 la legge dispose la parit\u00e0 nell'accesso agli edifici religiosi per tutte le confessioni che lo richiedessero. I teofilantropi chiesero allora di usare questa chiesa come luogo di riunione. Essa prese allora il nome di \"Temple de la Bienfaisance\" (in italiano: \"Tempio della Beneficenza\"). Il coro fu riservato ai teofilantropi, mentre la navata rest\u00f2 a disposizione dei cattolici.\nNel 1801, in seguito al Concordato napoleonico, la parrocchia riacquist\u00f2 la disponibilit\u00e0 dell'intero edificio.\nXIX e XX secolo.\nNel XIX secolo, specie sotto la Monarchia di Luglio e il Secondo Impero, la costruzione sobria e disadorna di matrice giansenista fu considerevolmente abbellita. La citt\u00e0 di Parigi offr\u00ec alla chiesa il pulpito e la cassa d'organo provenienti da Saint-Beno\u00eet-le-B\u00e9tourn\u00e9, demolita nel 1854 per far posto alla nuova Sorbona. La decorazione della cappella della Vergine fu affidata nel 1868 ad Auguste-Barth\u00e9lemy Glaize, allievo di Eug\u00e8ne ed Achille Dev\u00e9ria. Numerosi dipinti e vetrate furono offerti da famiglie agiate, come i de Baudicour, che nel 1835 donarono l'altare maggiore in marmi policromi, in sostituzione di quello originario in legno, e l'insieme degli arredi della cappella di San Pietro.\nNel 1971 \u00e8 stato realizzato il nuovo presbiterio dall'artista L\u00e9on Zack, con lo spostamento dell'altare ottocentesco in una delle cappelle della navata laterale di destra. Tra il 1992 e il 1995, la chiesa \u00e8 stata oggetto di un importante intervento di restauro conservativo finanziato dalla citt\u00e0 di Parigi.\nDescrizione.\nEsterno.\nLa chiesa \u00e8 posta all'incrocio tra rue Saint-Jacques e rue de l'Abb\u00e9-de-l'\u00c9p\u00e9e, con la facciata prospiciente la prima strada.\nIl prospetto venne progettato da Daniel Gittard e costruito nell'ambito dei grandi lavori barocchi che interessarono la chiesa nel decennio tra il 1675 e il 1684. Originariamente, era prevista la presenza di due torri campanarie gemelle, delle quali venne costruita solo quella di sinistra; ciascuno dei due campanili, poi, avrebbe dovuto essere sormontato da un cupolino, con il quadrante di un orologio.\nLa facciata si presenta in un sobrio stile neoclassico ed \u00e8 di forma rettangolare; \u00e8 scandita verticalmente in tre settori da semipilastri sporgenti a pianta quadrangolare, e orizzontalmente da un cornicione di diversa altezza. Nella parte inferiore, si aprono tre portali: i due laterali sono sormontati da altrettanti oculi ovali, mentre quello centrale \u00e8 inquadrato all'interno di una struttura che richiama le facciate dei templi greci, con alto cornicione decorato a triglifi, sorretto da quattro colonne tuscaniche e sormontato da un timpano triangolare. Il campanile \u00e8 pi\u00f9 alto rispetto al progetto originario, con due ordini di grandi monofore con arco a tutto sesto su ciascuno dei quattro lati.\nInterno.\nInternamente, la chiesa \u00e8 in stile barocco; presenta una pianta a croce latina, con nell'aula tre navate di quattro campate che proseguono con altre tre campate oltre il transetto poco sporgente. Sia la navata centrale, separata dalle laterali da arcate a tutto sesto poggianti su pilastri cruciformi (nel piedicroce) o da colonne tuscaniche (nel capocroce), sia le due navatelle (che si ricongiungono dietro l'abside nel deambulatorio), sono coperte con volta a botte lunettata e illuminate da grandi monofore. Lungo la navata di destra, si apre una serie di cappelle laterali con balaustra in ferro battuto, tra le quali la cappella dei defunti, all'interno della quale si trova l'altare maggiore ottocentesco in marmi policromi, gi\u00e0 posto al centro dell'abside. Nella navata centrale, tra la terza e la quarta arcata di sinistra, vi \u00e8 il \"pulpito\" ligneo, proveniente dalla chiesa di Saint-Benoit-le-B\u00e9tourn\u00e9 e risalente all'ultimo quarto del XVII secolo.\nLa crociera \u00e8 interamente occupata dal presbiterio, rialzato di alcuni gradini rispetto al resto della chiesa; questo venne realizzato nel 1971 dall'artista L\u00e9on Zack. Al centro vi \u00e8 l'altare maggiore in legno di quercia con dorature e mensa in marmo rosa, mentre in posizione arretrata, sulla destra, vi \u00e8 il \"Crocifisso\".\nNel braccio di destra del transetto, vi \u00e8 la pala \"Cristo deposto nel sepolcro\", di Christophe-Thomas Degeorge. Nella seconda cappella di sinistra dopo il transetto, dedicata a san Pietro, vi \u00e8 una serie di tele donata nella prima met\u00e0 del XIX secolo dalla famiglia de Baudicour, tra cui \"San Pietro penitente\" di Jean Restout (1728). Nella cappella successiva, sulla parete di destra, si trova il dipinto \"San Maglorio\" di Eug\u00e8ne Goyet (prima met\u00e0 del XIX secolo). Nella prima cappella di destra dopo il transetto vi \u00e8 la tela della \"Visitazione\", attribuita a Jacques Blanchard (prima met\u00e0 del XVII secolo), mentre in quella successiva, al di sopra dell'altare marmoreo, il bassorilievo in legno raffigurante \"La Madonna appare a San Giacomo\" di scuola alvernese (XVII secolo). Le vetrate policrome del deambulatorio trattano \"Scene della vita di Ges\u00f9\", mentre quelle del cleristorio dell'abside, di Eug\u00e8ne Oudinot, rappresentano, da sinistra, \"San Giacomo il Maggiore\", \"San Paolo\", \"Ges\u00f9 benedicente\", \"San Pietro\" e \"San Filippo\".\nLa cappella assiale, dedicata alla Vergine Maria, venne costruita su progetto di Lib\u00e9ral Bruant negli ultimi anni del XVII secolo; l'attuale decorazione interna di gusto neoclassico, per\u00f2 risale al 1868 e venne realizzata da Auguste-Barth\u00e9lemy Glaize. L'ambiente \u00e8 a pianta quadrata, con due absidi laterali; a ridosso della parete di fondo, vi \u00e8 l'altare sormontato dalla statua ottocentesca della \"Madonna col Bambino\". La volta \u00e8 affrescata con \"Angeli danzanti con cartigli delle litanie lauretane\" (catini absidali) e la \"Santissima Trinit\u00e0\" (volta dell'ambiente centrale).\nOrgani a canne.\nOrgano maggiore.\nIl primo organo della chiesa venne costruito nel 1628 dall'organaro Vincent Coupeau. Lo strumento \u00e8 stato modificato ed ampliato pi\u00f9 volte nel corso degli anni. Dopo la sconsacrazione della chiesa di Saint-Benoit-le-B\u00e9tourn\u00e9, l'organo che l\u00ec si trovava venne installato in quella di San Giacomo. Lo strumento era stato costruito nel XVI secolo da Jean Langhedeul e, in occasione dello spostamento, venne ricostruito completamente da Claude-Fran\u00e7ois Cliquot. Aveva 37 registri suddivisi su quattro manuali e pedale.\nL'organo attuale \u00e8 stato costruito nel 1971 dall'organaro strasburghese Alfred Kern. La consolle \u00e8 a finestra, al centro della parete anteriore della cassa, e dispone di quattro manuali e pedale; il sistema di trasmissione \u00e8 integralmente meccanico. Lo strumento dispone di 47 registri e il materiale fonico \u00e8 integralmente accolto all'interno della cassa lignea (del 1586) con positivo tergale, la quale \u00e8 stata pi\u00f9 volta modificata tra il XVI e il XIX secolo.\nOrgano del transetto.\nNel braccio di sinistra del transetto, a pavimento, si trova l'organo a canne Cavaill\u00e9-Coll \"opus 250/229\", costruito nel 1865 per la residenza privata del barone d'Erlanger e restaurato dallo stesso organaro nel 1899. Dopo la morte del committente, nel 1927 il figlio lo don\u00f2 al comune di Parigi che lo fece collocare all'interno dell'universit\u00e0 della Sorbona dalla ditta Cavaill\u00e9-Coll-Convers, che in tale occasione oper\u00f2 alcune modifiche. Gravemente danneggiato dall'incuria e dagli eventi del maggio 1968, per volont\u00e0 del comune nel 1986 \u00e8 stato portato nell'attuale collocazione e restaurato dall'organaro Jean Renaud.\nLo strumento \u00e8 a trasmissione integralmente meccanica ed \u00e8 racchiuso da una cassa lignea neoclassica riccamente decorata, opera dello scultore Michel Lienard; dispone di 14 registri. La consolle, rivolta verso la crociera, ha due manuali di 56 note pedaliera di 30."}
{"id": "2031310", "revid": "1573940", "url": "https://it.wikipedia.org/wiki?curid=2031310", "title": "Lepus saxatilis", "text": "La lepre di boscaglia (\"Lepus saxatilis\", ) \u00e8 un mammifero lagomorfo della famiglia dei Leporidi.\nDistribuzione.\nL'areale di questa specie si estende lungo una vasta fetta dell'Africa: con due sottospecie (\"Lepus saxatilis saxatilis\" e \"Lepus saxatilis subrufus\") abita l'area compresa fra la Mauritania e la Nigeria ed una fascia di terra che dall'Etiopia meridionale va a sud fino al Sudafrica, \"a tre giornate di cammino a nord di Citt\u00e0 del Capo\" (F. Cuvier).\nL'areale della specie si sovrappone ampiamente con quello di \"Lepus capensis\", rispetto alla quale tuttavia la specie predilige ambienti ad elevazioni maggiori (attorno ai 1500 m d'altezza). Vive nella savana cespugliosa, muovendosi piuttosto sporadicamente verso aree aperte o coltivate.\nDescrizione.\nMisura circa mezzo metro di lunghezza, per un peso che si aggira attorno ai tre chilogrammi: le dimensioni tendono a diminuire man mano che ci si sposta dalla parte settentrionale dell'areale verso sud.\nAspetto.\nIl pelo, corto e folto, \u00e8 assai variegato: sul dorso \u00e8 prevalentemente grigio con sparse macchioline nerastre, mentre sul ventre \u00e8 biancastro. I due lati della testa sono pi\u00f9 chiari rispetto al resto del corpo ed inoltre un anello biancastro circonda ciascun occhio: sulla sommit\u00e0 del cranio e sulla nuca sono presenti delle variegature bianche, e la base delle orecchie \u00e8 rossiccia. La coda \u00e8 nera superiormente e bianca inferiormente, mentre le zampe posteriori hanno colorazione pi\u00f9 scura rispetto a quelle anteriori, che sono pi\u00f9 corte e deboli.\nBiologia.\nSi tratta di animali crepuscolari e notturni: quando il cielo \u00e8 nuvoloso li si pu\u00f2 vedere anche durante il giorno, tuttavia sono soliti passare la giornata in un avvallamento del terreno che l'animale stesso scava. Tali avvallamenti sono fissi, ossia l'animale utilizza sempre lo stesso rifugio fino a quando qualche fattore esterno (come un predatore od un incendio) non lo spinge a lasciarlo e scavarsene uno nuovo.\nQualora, attraverso il suo udito finissimo, l'animale percepisca la presenza di un possibile predatore, esso \u00e8 solito immobilizzarsi anche per lungo tempo, fino a quando l'intruso non si \u00e8 allontanato ed esso pu\u00f2 muoversi tranquillamente: se avvistato nonostante l'immobilit\u00e0 e la cripticit\u00e0 conferitagli dal colore del pelo, l'animale si d\u00e0 alla fuga a grandi balzi, spesso procedendo a zig zag se inseguito.\nAlimentazione.\nSi tratta di animali essenzialmente erbivori, con una predilezione per le piante erbacee che crescono a climi freschi: durante la stagione secca, tuttavia, fanno di necessit\u00e0 virt\u00f9 e mangiano anche tuberi, foglie ed altro materiale vegetale.\nRiproduzione.\nQuesti animali non hanno un periodo riproduttivo: la femmina p in grado di riprodursi ogni tre mesi. Durante l'estro, le abitudini solitarie della specie vengono a mancare ed \u00e8 assai frequente che si formino gruppetti di maschi attorno alle singole femmine, i quali combattono violentemente per aggiudicarsi il diritto all'accoppiamento. Ciascun maschio si accoppia col maggior numero di femmine possibile, cos\u00ec come ciascuna femmina viene montata da numerosi maschi.\nLa gestazione dura circa un mese e mezzo: ciascuna nidiata conta due cuccioli, ma \u00e8 stato dimostrato che quando la disponibilit\u00e0 di cibo \u00e8 maggiore (culmine della stagione delle piogge) la femmina tende a fare parti di tre piccoli. I cuccioli nascono con gli occhi aperti e gi\u00e0 ricoperti di pelo, e dopo qualche ora sono in grado di muoversi velocemente: le cure parentali da parte della madre si limitano ad un singolo episodio di allattamento durante ciascuna notte, mentre il padre si disinteressa completamente alla prole. La maturit\u00e0 sessuale viene raggiunta da ambo i sessi attorno all'anno d'et\u00e0: i cuccioli si allontanano tuttavia molto prima dalla madre, anche se l'et\u00e0 al momento del distacco non \u00e8 ancora conosciuta.\nLa specie in cattivit\u00e0 vive fino a sette anni: in natura, la maggior parte degli esemplari non sopravvive al primo anno, ma la speranza di vita per quelli che oltrepassano tale soglia \u00e8 di cinque anni circa."}
{"id": "2031311", "revid": "1265120", "url": "https://it.wikipedia.org/wiki?curid=2031311", "title": "Pelagonia", "text": ""}
{"id": "2031315", "revid": "31886", "url": "https://it.wikipedia.org/wiki?curid=2031315", "title": "Specie di Trechaleidae", "text": "Di seguito sono descritte le 131 specie della famiglia di ragni Trechaleidae note al novembre 2020.\nAmapalea.\n\"Amapalea\" \nBarrisca.\n\"Barrisca\" \nCaricelea.\n\"Caricelea\" \nCupiennius.\n\"Cupiennius\" \nDossenus.\n\"Dossenus\" \nDyrines.\n\"Dyrines\" \nEnna.\n\"Enna\" \nHeidrunea.\n\"Heidrunea\" \nHesydrus.\n\"Hesydrus\" \nNeoctenus.\n\"Neoctenus\" \nParadossenus.\n\"Paradossenus\" \nParatrechalea.\n\"Paratrechalea\" \nRhoicinus.\n\"Rhoicinus\" \nShinobius.\n\"Shinobius\" \nSyntrechalea.\n\"Syntrechalea\" \nTrechalea.\n\"Trechalea\" \nTrechaleoides.\n\"Trechaleoides\" "}
{"id": "2031320", "revid": "287204", "url": "https://it.wikipedia.org/wiki?curid=2031320", "title": "Economia della Brianza", "text": "Leconomia della Brianza si caratterizza per un solido apparato industriale e un terziario particolarmente avanzato. L'area della Brianza \u00e8 stata una delle protagoniste italiane della seconda rivoluzione industriale, assieme all'area del Triangolo industriale con vertici a Milano, Genova e Torino. A testimonianza del precoce sviluppo economico raggiunto dalla regione nell'Ottocento sta il fatto che la Ferrovia Milano-Monza fu la seconda linea ferrata della penisola (1840) e la prima ad essere percorsa da automotrici elettriche (1899). In una prospettiva pi\u00f9 ampia, la regione a nord di Milano \u00e8 stata tra le prime in Italia a subire il processo di industrializzazione e di una conseguente urbanizzazione (la quale si evince chiaramente consultando i dati sull'evoluzione demografica riportati sotto le voci di ogni comune), che l'ha portata ad abbandonare in tempi pi\u00f9 veloci delle altre le attivit\u00e0 legate all'agricoltura, che comunque gi\u00e0 mostrava sistemi avanzati e tecniche colturali intensive. \nLa Brianza ed il Pentagono industriale.\nLa Brianza fa parte dell'importante \"Pentagono industriale\", i cui cinque vertici sono Parigi, Londra, Amburgo, Monaco di Baviera, e Milano.\nLa Brianza dunque pu\u00f2 essere cos\u00ec annoverata tra le regioni-motore dell'economia italiana ed europea. Altre regioni statistiche di moderna individuazione cui la zona \u00e8 ascrivibile sono la \"Blue banana\" e la \"Sunbelt\".\nSettore primario.\nL'intensa industrializzazione e l'elevata densit\u00e0 di popolazione hanno provocato una sensibile diminuzione delle aree destinate all'agricoltura, che paiono ormai relegate a pochi ettari. L'unica coltura che conserva un'importanza apprezzabile \u00e8 ad oggi quella del mais, concentrata nelle zone meno interessate dal \"boom edilizio\", come la zona di Besana e Casatenovo e la Brianza sudorientale (Cornate d'Adda). L'allevamento \u2013 fatta una parziale eccezione per quello bovino \u2013 \u00e8 quasi scomparso, sempre a causa della scarsa disponibilit\u00e0 di terreni liberi. Vi sono comunque anche produzioni DOP. Le industrie agroalimentari, come la \"Rovagnati\" di Biassono, la Fratelli Beretta di Barzan\u00f2 e Trezzo, la \"Galbusera\" e la \"Star\" di Agrate Brianza importano da altre regioni d'Italia gran parte della materia prima.\nSettore secondario.\nLa diffusione delle industrie in Brianza tocca punte record nell'area monzese. I settori di punta \u2013 nei quali la Brianza occupa una posizione di leadership a livello nazionale \u2013 sono quello del mobile, l'industria serica e il tessile in generale:\nOltre a questi settori tradizionali, la Brianza si \u00e8 aperta ad altri comparti industriali, che producono un elevato valore aggiunto. Ottima \u00e8 anche la capacit\u00e0 di intercettare investimenti per l'alta tecnologia: la zona compresa tra Agrate Brianza e Vimercate, nella Brianza sudorientale, si \u00e8 guadagnata l'appellativo di \"Silicon Valley Italiana\" per la presenza di aziende all'avanguardia nell'automazione e nella produzione di componenti per computer;questa zona vede attualmente l'espansione della \u2018green economy\u2018 coniugata all'high tech. Per quanto riguarda gli altri comparti, elettrodomestici sono prodotti a Brugherio (sede della \"Candy\"); costruzioni ferroviarie a Costa Masnaga (LC); cementifici sono presenti nei dintorni di Lecco e a Merone (CO); industrie chimiche a Cesano Maderno e farmaceutiche a Muggi\u00f2 (Ogna Lab). L'industria siderurgica resta strategica, ed \u00e8 concentrata nel Lecchese. Altri centri di produzione significativi sono Agrate e Brugherio. Un settore in espansione\u00a0\u2013 grazie alla presenza di aziende all'avanguardia sul territorio\u00a0\u2013 \u00e8 quello della lavorazione di materie plastiche, sviluppato nei centri di Cesano Maderno e Osnago (LC). Da citare sono anche l'industria automobilistica e motociclistica, attive negli scorsi decenni rispettivamente a Desio, sede dell'Autobianchi e ad Arcore, sede della Gilera.\nSettore terziario.\nIn Brianza al settore secondario si affianca un terziario avanzato, funzionale allo sviluppo industriale. Per quanto concerne il panorama finanziario, si annoverano diversi istituti di credito con sede nella regione: i pi\u00f9 importanti sono il \"Banco di Desio e della Brianza SpA\", la \"Banca di Credito Cooperativo di Carate Brianza\", la \"Banca di Credito Cooperativo dell'Alta Brianza\", la \"Cassa Rurale e Artigiana di Cant\u00f9\"."}
{"id": "2031322", "revid": "287204", "url": "https://it.wikipedia.org/wiki?curid=2031322", "title": "Chi ha ucciso Palomino Molero?", "text": "Chi ha ucciso Palomino Molero? (\"\u00bfQui\u00e9n mat\u00f3 a Palomino Molero?\") \u00e8 un romanzo del 1986 dello scrittore peruviano Mario Vargas Llosa. Il libro inizia con la scoperta del corpo brutalmente martoriato di una giovane recluta, Palomino Molero, vicino ad una base militare nel nord del Per\u00f9. Vargas Llosa usa la struttura dell'indagine su un assassinio per esaminare il lato oscuro della natura umana, della corruzione, e dei pregiudizi di classe e razza nel Per\u00f9 degli anni \u201850. Il testo contiene anche spunti umoristici, come il corteggiamento che il tenente Silva mette in opera nei confronti della procace donna Adriana.\nTrama.\nNei pressi di Talara, cittadina sulla costa del Per\u00f9 settentrionale, viene ritrovato un corpo orrendamente martoriato. Il cadavere viene identificato come quello di Palomino Molero, un giovane di umile origine che si era arruolato nella locale base dell'aeronautica nonostante fosse esentato dal servizio militare. Il tenente Silva e il poliziotto Lituma iniziano a indagare: sembra che Palomino avesse un'innamorata alla base, quindi i due ottengono un colloquio con il comandante, Colonnello Mindreau, che per\u00f2 si rifiuta di aiutarli. Qualche giorno dopo, il gestore del bordello della cittadina si lamenta dei disordini causati da un militare; Silva lo riconosce come il tenente Duf\u00f3, fidanzato di Alicia, la figlia di Mindreau. Duf\u00f3, ubriaco, dice ai due poliziotti che Palomino aveva un'innamorata alla base, ma ha mirato troppo in alto e ha avuto ci\u00f2 che si meritava, ma il colloquio si interrompe quando una pattuglia preleva il tenente e lo riporta alla base.\nUna lettera anonima suggerisce alla polizia di interrogare donna Lupe, proprietaria di una piccola locanda nel villaggio di Amotape. Silva e Lituma vi si recano, e nonostante la donna sia terrorizzata, riescono a sapere da lei che Palomino e una giovane donna, che riconoscono come Alicia, si erano rifugiati da lei e intendevano sposarsi, ma non avevano potuto farlo perch\u00e9 il prete del villaggio era assente; dopo un paio di giorni i due erano stati prelevati da Mindreau e Duf\u00f3, e poco dopo Palomino era scomparso.\nQualche giorno dopo, Silva e Lituma vengono contattati da Alicia, che conferma che Palomino era innamorato di lei, e che odia suo padre perch\u00e9 l'aveva costretta a diventare sua amante, lasciando i due poliziotti assai scossi. Silva conclude che Palomino \u00e8 stato ucciso per ordine di Mindreau, che non poteva accettare che un umile aviere fosse l'amante di sua figlia, ma omette dal rapporto i rapporti incestuosi tra Mindreau e la figlia.\nSilva e Lituma hanno un incontro notturno con Mindreau, che dice loro che la figlia \u00e8 mentalmente instabile e gli rivolge accuse infamanti come quella di aver abusato di lei; i due lo lasciano ed egli si uccide. Rientrati alla stazione di polizia, trovano un biglietto di Mindreau che li informa di avere ucciso la figlia. Tutta la vicenda, comunque, diventa pubblica, ma gli abitanti di Talara non ci credono, immaginando che sia una montatura per coprire colpe ben pi\u00f9 gravi di quelli che chiamano i \"pesci grossi\"."}
{"id": "2031323", "revid": "182396", "url": "https://it.wikipedia.org/wiki?curid=2031323", "title": "Prima Battaglia di Nola", "text": ""}
{"id": "2031324", "revid": "182396", "url": "https://it.wikipedia.org/wiki?curid=2031324", "title": "Seconda Battaglia di Nola", "text": ""}
{"id": "2031329", "revid": "15756", "url": "https://it.wikipedia.org/wiki?curid=2031329", "title": "Abbazia di Santa Maria del Bosco", "text": "Labbazia di Santa Maria del Bosco di Calatamauro \u00e8 un antico complesso monastico sito nel comune di Contessa Entellina, da cui dista 3\u00a0km circa, cittadina della citt\u00e0 metropolitana di Palermo. Si trova immersa nella Riserva naturale orientata Monte Genuardo e Santa Maria del Bosco.\nStoria.\nAlla fine del XIII secolo dodici frati eremiti costituirono il primo romitorio presso il bosco di Calatamauro. Il 21 giugno 1308 il romitorio ottiene l'autorizzazione ecclesiastica del Vescovo di Agrigento, Bertoldo de Labro, che il 20 luglio successivo, visita l'eremo e concede un'indulgenza di 40 giorni agli eremiti e a coloro che visiteranno la Chiesa. Il 22 luglio 1309 avviene la consacrazione della Chiesa, decorata col titolo di Basilica, con la presenza delle reliquie di San Gerlando e di San Gregorio. Gli eremiti abbracciano la Regola di San Benedetto.\nIl 10 novembre 1310 Fra Fazio, sacerdote e superiore degli altri eremiti, giura fedelt\u00e0 e professa i voti religiosi nelle mani del Vescovo di Agrigento, in quei giorni a Giuliana (PA) per una sacra visita. \nIl 25 giugno 1370 Papa Urbano V eleva Santa Maria del Bosco a Priorato. Il 10 dicembre 1371 Papa Gregorio XI stabilisce con breve pontificio che alcuni monaci di Santa Maria del Bosco si trasferiscano nel monastero di Monreale per far rifiorire la vita monastica, dopo il flagello della peste.\nIl 28 luglio 1400 Papa Bonifacio IX eleva il monastero ad Abbazia, soggetta immediatamente alla Santa Sede, dotandola di vari privilegi.\nNel 1433 il Re Alfonso V d'Aragona, detto il Magnanimo, concede all'Abbazia la completa esenzione fiscale. Nel 1469 viene eletto abate Placido de Castagneda, giulianese di padre spagnolo, che favor\u00ec l'unione dell'Abbazia di Santa Maria del Bosco alla Congregazione di Monte Oliveto (Siena), fondata da San Bernardo Tolomei. Nel 1491 Papa Innocenzo VIII incorpora Santa Maria del Bosco alla Congregazione benedettina olivetana (benedettini bianchi). Fra Michele da Volterra con nove monaci viene inviato per attuare la riforma dall'Abate generale della Congregazione. \u00c8 sul finire del XV sec. che viene realizzata per il monastero la terracotta raffigurante la Madonna del Bosco, opera attribuita a Andrea della Robbia, oggi custodita presso il Museo diocesano di Monreale. \nNel 1582 il monaco olivetano Fra Olimpio da Giuliana scrive le \"Memorie Antiche del M.ro di S.M.a del Bosco\", che furono riviste e postillate da Torquato Tasso. Il manoscritto \u00e8 oggi custodito presso la Biblioteca Nazionale di Napoli\nArchitettura.\nLa grande Chiesa abbaziale inizia a costruirsi tra il 1583 e il 1588, quando vengono gettate le fondamenta di circa 4 metri per lato, per sorreggere la volta reale di circa 10 metri, che ancora oggi si contempla all'interno della cripta.\nNel 1593 l'abate Protasio da Corleone inizia la costruzione del monastero, che viene completato nel 1646. Al progetto e alla sua esecuzione parteciperanno i migliori architetti del panorama italiano dell'epoca come Antonio Muttone, seguito dall'esimio intagliatore siciliano fra Paolo Busacca della Ficarra, del quale \u00e8 la firma nella parte alta della serliana del lato meridionale del primo chiostro. \nL'abbazia si compone di due chiostri: il primo rinascimentale quadrato e pavimentato con 36 colonne, la cui dimensione predominante \u00e8 l'orizzontalit\u00e0, alleggerito da serliane e nicchie; il secondo invece \u00e8 rettangolare e non pavimentato con 32 colonne, anticipatore delle linee barocche, la cui dimensione predominante \u00e8 la verticalit\u00e0. \nIl 21 marzo 1601 viene inaugurato il noviziato con 12 stanze, a cui si accedeva dal primo chiostro, attraverso un portale del 1535 riccamente ornato e dei battenti lignei finemente incisi con otto figure di santi, oggi conservato a Palermo presso la Chiesa della Magione. Tra il 1623 e il 1627 viene eretto il campanile a cura dell'abate Vittorio da Napoli. Varie date, a partire dal 1670, sono incise sulle pietre della cantonata esterna ad oriente, dal basamento fino alla sommit\u00e0 della Chiesa. Nel 1757 fu completata la Chiesa che, per tradizione, venne realizzata \"sui cartoni del famoso architetto napoletano Luigi Vanvitelli\", tesi che per\u00f2 non \u00e8 stata mai confortata dai documenti.\nMagnifico il portale tardo cinquecentesco d'ingresso all'abbazia, che presenta un movimento dell'architrave che prende spunto dalla michelangiolesca Porta Pia a Roma dello stesso periodo. Il culmine dei camminamenti porticati dei chiostri \u00e8 il cosiddetto Scalone Reale, molto teatrale nella sua composizione ma severo al tempo stesso, presenta anche questo una spiccata spinta verticale, attenuata da due volumi balconati che fiancheggiano la scala vera e propria. Alla sua base una fontana settecentesca in marmo bianco e grigio permetteva ai monaci di lavarsi le mani prima del pasto, che si svolgeva nel limitrofo Refettorio, il cui portale classicista, in tre marmi, viene movimentato da un timpano spezzato. \nIl Refettorio viene realizzato nel 1644 per volont\u00e0 dell'abate Leonardo Ragusa. \u00c8 un ampio salone di oltre 300 m\u00b2, dominato da un affresco sul fondo che rappresenta la moltiplicazione dei pani e dei pesci (datato 1609) e da riquadri in finti marmi ai lati; mentre sopra la porta d'ingresso vi \u00e8 una tela raffigurante l'Assunzione al cielo della Vergine Maria. L'ambiente \u00e8 illuminato sul lato sud da un doppio ordine di finestre che permette al sole di riscaldare l'ambiente anche nei freddi mesi invernali e che fa della luce l'elemento dominante del fastoso salone. Una grande nicchia sul lato ovest permetteva ad uno dei commensali di leggere le sacre scritture durante i pasti mentre l'eco delle sue parole raggiungeva anche l'ultimo dei monaci vicino alla porta d'ingresso. \nIl piano dei chiostri era chiaramente un'area di rappresentanza che sul lato Ovest presenta una teoria di sale pi\u00f9 o meno piccole, affrescate e stuccate, una piccola sala da pranzo (per le alte sfere del monastero e gli ospiti illustri) anch'essa riccamente ornata con stucchi e pitture murali. Sul lato sud del medesimo piano vi \u00e8 la cucina e gli ambienti di servizio al Refettorio. Al piano superiore il dormitorio, con settanta celle, e la grande biblioteca affacciano su altissime gallerie a croce latina (la pi\u00f9 lunga di 108\u00a0m) illuminate da finestre tonde, poste a circa 10\u00a0m di altezza, che permettono alla luce del sole nelle diverse ore diurne di scandire il tempo e di dare plasticit\u00e0 agli immensi spazi. I punti di fuga di questi straordinari corridoi sono dei grandi finestroni posti all'estremit\u00e0. Portali, cornicioni, lesene e capitelli sono decorati con finti marmi di vario colore (dal pi\u00f9 antico di colore verde scuro, al rosa del '700, al pi\u00f9 severo bianco dell'800) e da un ocra dorato che cattura la luce e ne definisce i contorni. Anche le porte del monastero rispondono ad una rigida regola barocca: di colore verde sono le porte che si aprono su spazi interni; di colore rosso quelle che si aprono all'esterno e su spazi porticati.\nDai benedettini agli agostiniani.\nNel 1784 con dispaccio reale i monaci olivetani furono espulsi dal monastero, in seguito all'ispezione ordinata dal vicer\u00e9 Domenico Caracciolo, impregnato della cultura illuministica europea volta a laicizzare la societ\u00e0. Tuttavia, dieci anni dopo, viene fatta richiesta da parte degli abitanti del circondario di affidare l'Abbazia ad un'altra comunit\u00e0 religiosa. Saranno gli Agostiniani eremiti della Congregazione di Santa Maria, guidati da Fra Salvatore Maria Caccamo, superiore del convento agostiniano della Consolazione di Palermo, ad abitare l'antica abbazia e a ricevere nel 1808 dal Re Ferdinando IV tutti i feudi del monastero, soppressi dal Caracciolo. Gli agostiniani inizieranno dei restauri alla fabbrica della Chiesa e la arricchiranno di tele e di opere d'arte, oggi custodite presso il Dormitorio dell'antico monastero benedettino di Monreale. Con la presenza degli agostiniani il 28 agosto, festa liturgica di Sant'Agostino, diventa una data nella quale, ancora oggi, tanti fedeli giungono in pellegrinaggio all'Abbazia per partecipare alla celebrazione eucaristica.\nCon la soppressione delle corporazioni religiose, a seguito delle leggi eversive del 7 luglio 1866, e l'incameramento dei beni ecclesiastici da parte dello Stato Italiano, viene soppresso anche l'antico monastero di Santa Maria del Bosco, che viene messo all'asta. Il 15 giugno 1867 Antonino Ferrantelli di Contessa Entellina acquista il lotto del fabbricato, ad eccezione della Chiesa e della rettoria, amministrata dal Fondo per il Culto, oggi Fondo Edifici di Culto (F.E.C.) della Prefettura di Palermo, organo del Ministero dell'Interno. Alla morte del Ferrantelli, non avendo figli, la propriet\u00e0 passer\u00e0 per 1/3 alla moglie, la baronessa Camilla Rocchetti, e per 2/3 al nipote cav. Guglielmo Inglese.\nGli agostiniani continueranno ad abitare nella rettoria, corrispondente all'ala del monastero adiacente alla Chiesa, ovvero negli appartamenti dell'abate di Santa Maria del Bosco, fino al 1932 quando, per mancanza di religiosi viene richiesta alla Congregazioni per i Religiosi la chiusura del Convento di Santa Maria del Bosco. L'8 agosto gli Agostiniani lasciano l'abbazia, che viene amministrata sin da allora dall'Arcidiocesi di Monreale. Il 2 novembre 1932 con Decreto della Sacra Congregazione Concistoriale l'Arcivescovo pro tempore di Monreale, \u00e8 nominato Abate titolare di Santa Maria del Bosco di Calatamauro. Il primo abate titolare sar\u00e0 l'arcivescovo mons. Ernesto Eugenio Filippi. Il 14 agosto 1933 il cav. Ernesto Moretti, ispettore provinciale del Fondo per il Culto, consegna i locali della Chiesa e della rettoria. Nel 1934 l'arcivescovo destina i locali al Seminario Arcivescovile di Monreale, come Seminario estivo.\nCon lettera del 19 dicembre 2003 la Conferenza Episcopale Italiana indirizza una lettera al FEC della Prefettura di Palermo, in cui attesta che l'Abbazia di Santa Maria del Bosco resta affidata all'Arcidiocesi di Monreale, nonostante il territorio di Contessa Entellina sia passato nel 1960 sotto la giurisdizione dell'Eparchia di Piana degli Albanesi.\nIl crollo della Chiesa.\nIl 9 febbraio 1887 un fulmine si abbatte sul campanile della Chiesa e distrugge la cuspide e il cornicione. \nA seguito del terremoto del Belice del 1968 si indebolisce il lato meridionale della Chiesa, che nel 1971-72 subir\u00e0 vari crolli, anche per i non tempestivi interventi civili ed ecclesiastici, fino a danneggiarla irrimediabilmente. Nei decenni successivi alcuni importanti convegni hanno cercato di recuperare la memoria storica dell'abbazia, ipotizzando e progettando forme concrete per restaurare la Chiesa. \nNel 2009 sono stati collaudati i lavori di restauro e di consolidamento sui locali della rettoria, con un progetto dell'Arcidiocesi di Monreale, finanziato dallo Stato, grazie alla tenacia e all'interessamento di mons. Saverio Ferina. Nonostante tutto, l'integrit\u00e0 del complesso si \u00e8 conservata e l'abbazia rimane un esempio unico e straordinario di architettura benedettina e olivetana in Italia.\nOpere.\nIl Tabulario custodito nella biblioteca del monastero \u00e8 stato trasferito presso l'Archivio di Stato di Palermo; mentre il fondo librario antico si trova presso la biblioteca comunale di Contessa Entellina.\nLe numerose opere d'arte, come il busto dell'infanta Eleonora d'Aragona, opera di Francesco Laurana, si trovano a Palazzo Abatellis di Palermo; le tele e altri bellissimi manufatti sono invece conservati a Monreale, presso il Dormitorio dei benedettini, il Seminario arcivescovile e il Museo Diocesano.\nCustoditi nel Museo diocesano di Monreale nell'esposizione di frammenti e manufatti marmorei dell'ingresso:"}
{"id": "2031330", "revid": "1258", "url": "https://it.wikipedia.org/wiki?curid=2031330", "title": "Pecorino Bagnolese", "text": ""}
{"id": "2031342", "revid": "1924342", "url": "https://it.wikipedia.org/wiki?curid=2031342", "title": "Foolish (Ashanti)", "text": "Foolish \u00e8 un brano musicale R&amp;B inciso dalla cantante statunitense Ashanti, prodotto da Irv Gotti e scritto dalla cantante insieme a Channel 7, M. DeBarge, e E. Jordan per l'album di debutto della cantante, Ashanti. Pubblicato come singolo apripista dell'album, il brano \u00e8 arrivato alla prima posizione della Billboard Hot 100 (oltre a quella della classifica R&amp;B), dove \u00e8 rimasto stabile in vetta per dieci settimane consecutive, ed ha avuto successo in tutto il mondo. La canzone \u00e8 stata nominata ai Grammy del 2003 come Best R&amp;B Vocal Performance - Female, mentre il video che ne \u00e8 stato prodotto agli MTV Video Music Awards del 2002 in ben tre categorie. Il singolo ha vinto un premio ai Soul Train Awards come Best R&amp;B/Soul Single for Female. \"Foolish\" \u00e8 il singolo di Ashanti ad aver ottenuto maggior successo negli Usa, ed ha permesso alla cantante di diventare la prima artista femminile ad ottenere simultaneamente due singoli nelle prime due posizioni della Hot 100, con What's Luv (collaborazione con Fat Joe) al numero 2.\nComposizione e testo.\nIl produttore Irv Gotti ha composto la base musicale della canzone utilizzando il campionamento di un pezzo dei DeBarge del 1983, \"Stay With Me\", usato precedentemente nello stesso identico modo da Notorious B.I.G. per la hit del 1995 One More Chance. Il testo della canzone vede come protagonista una donna che soffre a causa di una relazione amorosa, ma che non riesce a lasciare il compagno perch\u00e9 ne \u00e8 comunque innamorata. Questa situazione \u00e8 sintetizzata dal ritornello, che parla di come siano freddi i giorni senza di lui e dolorosi quelli spesi insieme, e che nonostante il cuore della ragazza non possa sopportare pi\u00f9 dell'altro, torna sempre da lui.\nVideo musicale.\nLo stesso Irv Gotti ha diretto il videoclip del singolo, nella visione della Murder Inc. Records che vedeva tutte le persone che ne facevano parte come una grande famiglia. Girato nel gennaio del 2002, il videoclip ha come plot la fine e la riconciliazione di una coppia formata da Ashanti e dall'attore Terrence Howard. Il personaggio interpretato da Howard rimane invischiato in lavori sporchi con cui riesce a guadagnare molti soldi e tradisce Ashanti con un'altra ragazza, causando dopo molti&lt;litigi la fine del rapporto. Sotto consiglio degli amici torna a casa da Ashanti, che nel frattempo aveva fatto le valigie pronta ad andarsene, e riesce a farsi perdonare. Il video si chiude su un fermo immagine dell'attore che chiude la porta di casa, seguito dal titolo del video \"Foolish\", che significa \"Stupido\". Il video \u00e8 ispirato, nella storia, nell'ambientazione e nello stile, a Quei Bravi Ragazzi di Martin Scorsese, con Ashanti e Terrence Howard idealmente nei ruoli dei coniugi Hill (interpretati nel film da Ray Liotta e Lorraine Bracco, Ja Rule in quelli di Paul Cicero (Paul Sorvino)e Irv Gotti in quelli di Jimmy Conway (Robert De Niro); compaiono nel video altri membri della Murder Inc., tra cui le rapper Charli Baltimore e Vita nel ruolo delle amiche della cantante, e Channel 7 in quelli di un cliente di un bar.\nRiconoscimenti.\n\"Foolish\" \u00e8 il brano della cantante ad aver ottenuto il maggior numero di nomination e premi. Il singolo ha preso una nomination ai Grammy del 2003 come Best Female R&amp;B Vocal Performance, insieme ad altre quattro nomination per le collaborazioni con Fat Joe e Ja Rule e per l'album; l'unico Grammy che \u00e8 stato portato a casa \u00e8 stato quello per il miglior album R&amp;B contemporaneo con \"Ashanti\".\nLista delle nomination.\nIn Grassetto compaiono i titoli vinti.\nRicezione.\n\"Foolish\" debutta nella Hot 100 il 16 febbraio 2002 alla posizione numero 78. Il 16 marzo, durante la sua quinta settimana di presenza, entra gi\u00e0 in top20 al numero 20: da qui l'ascesa si fa sempre pi\u00f9 veloce, finch\u00e9 il 20 aprile il singolo non raggiunge la numero 1, dove rimane stabile per 10 settimane consecutive, record che permette alla canzone di entrare a far parte della rosa dei brani con il maggior numero di settimane passate in testa alla Hot 100 nella storia della musica; questo record \u00e8 condiviso con \"Dilemma\" di Nelly, un'altra hit del 2002. Il singolo ha raggiunto la prima posizione anche nella Hot R&amp;B/Hip-Hop Songs, dove \u00e8 entrato al numero 65 il 19 gennaio e dove ha passato otto settimane al numero 1, con un totale di 41 settimane passate in classifica. Nonostante questo fosse il primo singolo dell'artista, Ashanti era gi\u00e0 entrata in classifica grazie alla collaborazione su due singoli, uno di Ja Rule e l'altro di Fat Joe. Grazie al singolo di Ja Rule, \"Always on Time\", Ashanti aveva gi\u00e0 raggiunto il numero 1 della Hot 100 all'inizio del 2002, mentre con \"What's Luv\", il singolo di Fat Joe, il numero 2. Ma proprio grazie al singolo di Fat Joe la cantante \u00e8 entrata nella storia della musica come la prima artista femminile ad avere simultaneamente due singoli nelle prime due posizioni della Hot 100. Dopo il successo ottenuto con queste due collaborazioni Ashanti \u00e8 riuscita a fare di meglio con il suo primo singolo da artista principale, tanto che \"Foolish\" \u00e8 stata classificata come il singolo R&amp;B/Hip hop di maggior successo del 2002, e il secondo singolo pop di maggior successo.\nAnche nelle classifiche R&amp;B del Regno Unito il singolo \u00e8 arrivato al numero 1, mentre nella classifica generale al numero 4. A differenza di quanto accaduto negli Stati Uniti, sia in Australia che in Nuova Zelanda il singolo non \u00e8 riuscito a superare il successo dei due singoli precedenti, ma \u00e8 comunque entrato in top10 in entrambi i casi. In Svizzera \u00e8 entrato in classifica al numero 60, per poi raggiungere la sua posizione pi\u00f9 alta, la numero quindici, durante la sua quarta settimana di presenza in classifica. Nelle classifiche dei Paesi Bassi invece ha saputo fare di meglio, arrivando al numero 12 e spendendo 7 settimane nella top20.\nTracce.\nEuropean CD Single\nAustralian/U.S. Maxi single\nUK 5\" CD single"}
{"id": "2031346", "revid": "62244", "url": "https://it.wikipedia.org/wiki?curid=2031346", "title": "Battaglie di Nola", "text": "Le battaglie di Nola sono una serie di scontri della seconda guerra punica, in cui l'esercito romano, guidato dal generale Marco Claudio Marcello, riusc\u00ec in un'opera di contenimento nei confronti di Annibale, riuscendo a impedirgli la conquista della citt\u00e0 di Nola:"}
{"id": "2031347", "revid": "1781269", "url": "https://it.wikipedia.org/wiki?curid=2031347", "title": "NBA 2K (serie)", "text": "NBA 2K \u00e8 una serie di videogiochi del genere sportivi sviluppati e prodotti della 2K Sports. \u00c8 il diretto concorrente di NBA Live, sviluppato da EA Sports.\nCome il titolo suggerisce, sono videogiochi dedicati al \"basket\" e pi\u00f9 precisamente alla NBA, il massimo campionato di basket statunitense.\nI giochi permettono di svolgere singole partite, playoff, intere stagioni, effettuare allenamenti o giocare all'All-Star Game.\nNelle ultime versioni \u00e8 anche disponibile la funzione \"Associazione\" nella quale \u00e8 possibile mettersi nei panni di un allenatore di basket; giocando partite e gestendo i rapporti con lo staff e i giocatori.\nInfine \u00e8 anche possibile creare un giocatore e farlo giocare in una squadra, ma anche modificarne altri gi\u00e0 esistenti cambiandoli nella fisionomia e nel modo di vestirsi."}
{"id": "2031356", "revid": "118834", "url": "https://it.wikipedia.org/wiki?curid=2031356", "title": "Il ratto di Lucrezia", "text": ""}
{"id": "2031357", "revid": "35813", "url": "https://it.wikipedia.org/wiki?curid=2031357", "title": "V Concilio Lateranense", "text": ""}
{"id": "2031359", "revid": "2043251", "url": "https://it.wikipedia.org/wiki?curid=2031359", "title": "Agostino Spinola (cardinale)", "text": "Figlio di Giovanni Spinola e di Petruccia Riario, era pronipote di papa Sisto IV, nipote del cardinale Pietro Riario e cugino del cardinale Raffaele Riario.\nBiografia.\nDopo essere stato segretario di papa Giulio II, fu nominato vescovo di Perugia il 19 dicembre 1509. Partecip\u00f2 ad alcune sessioni del Concilio Lateranense V (1512-1517) e accompagn\u00f2 papa Leone X nel suo viaggio verso Bologna per concludere le trattative con i Francesi dopo la battaglia di Marignano. Fu abate commendatario di San Pastore di Contigliano dal 1518 alla sua morte.\nFu creato cardinale presbitero nel concistoro del 3 maggio 1527 col titolo di San Ciriaco alle Terme Diocleziane (poi cambiato con il titolo di Sant'Apollinare nel 1534). Fu camerlengo di Santa Romana Chiesa dal 1528 alla sua morte. Nel 1529 rinunci\u00f2 alla sede vescovile di Perugia in favore del fratello Carlo Spinola.\nDal 1\u00ba gennaio 1532 all'8 gennaio 1533 fu camerlengo del Sacro Collegio.\nMor\u00ec a Roma, la salma fu trasferita a Savona e tumulata nella tomba di famiglia nella chiesa del convento di San Domenico, demolita nel 1544; il bassorilievo marmoreo della tomba si trova ora nel Palazzo Pozzobonello-Del Carretto.\nSuccessione apostolica.\nLa successione apostolica \u00e8:"}
{"id": "2031361", "revid": "339392", "url": "https://it.wikipedia.org/wiki?curid=2031361", "title": "Henry Wriothesley", "text": ""}
{"id": "2031368", "revid": "1408685", "url": "https://it.wikipedia.org/wiki?curid=2031368", "title": "Area metropolitana di Bologna", "text": "L'area metropolitana di Bologna insiste sul territorio della ex provincia di Bologna, nella regione Emilia-Romagna, ente in seguito trasformato nella citt\u00e0 metropolitana per LR 12/04/1995 n\u00ba 33 e LR 24/03/2000 n\u00ba 20. L'area metropolitana attualmente ha valore esclusivamente statistico.\nL'area metropolitana nasce da un'adesione volontaria di 50 comuni della Provincia di Bologna, ad eccezione di quelli del comprensorio di Imola, che sottoscrivono l'accordo per la Citt\u00e0 Metropolitana di Bologna promosso dal comune e dalla provincia di Bologna. L'adesione \u00e8 motivata dalla volont\u00e0 di collaborare e cooperare per gestire, a livello di area vasta, funzioni sovracomunali puntualmente individuate.\nNel 2001, l'area metropolitana di Bologna contava una popolazione di circa abitanti, dei quali circa il 38% corrispondenti alla citt\u00e0 di Bologna (384.377). La densit\u00e0 di popolazione era pari a circa 264 ab/km\u00b2.\nSecondo il rapporto CENSIS del 2015, Bologna fa parte di una conurbazione denominata \"Area emiliana\" che include 36 comuni delle zone urbane di Bologna, Modena, Reggio Emilia e Parma, con una popolazione di ."}
{"id": "2031379", "revid": "124123", "url": "https://it.wikipedia.org/wiki?curid=2031379", "title": "Morti nel 1019", "text": ""}
{"id": "2031380", "revid": "709565", "url": "https://it.wikipedia.org/wiki?curid=2031380", "title": "Trochanteriidae", "text": "Trochanteriidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"trochant\u00e8r\", cio\u00e8 \"parte pi\u00f9 atta alla corsa\"; riferito all'uomo, il trocantere \u00e8 la parte alta del femore, articolata al bacino, che \u00e8 la parte pi\u00f9 mobile durante la corsa; nel caso di questi ragni \u00e8 riferito alla particolare struttura del trocantere, segmento delle zampe che contribuisce ad una notevole agilit\u00e0 e rapidit\u00e0 nei movimenti; inoltre va aggiunto il suffisso \"-idae\", che designa l'appartenenza ad una famiglia.\nCaratteristiche.\nSono ragni di dimensioni cospicue, dalle zampe articolate a \"chela di granchio\", adatte in particolare alla corsa.\nDistribuzione.\nSono ragni diffusi in varie regioni del mondo, in particolare: \"Doliomalus\" \u00e8 endemico del Cile; \"Trochanteria\" dell'Argentina, del Paraguay e del Brasile; \"Olin\" dell'isola di Celebes e dell'isola del Natale, territorio australiano al largo dell'isola di Giava; le specie del genere \"Plator\" vivono in India, Cina, Corea e Giappone; vari altri generi sono endemici dell'Australia.\nTassonomia.\nAttualmente, a novembre 2020, si compone di 21 generi e 171 specie:"}
{"id": "2031381", "revid": "1788047", "url": "https://it.wikipedia.org/wiki?curid=2031381", "title": "Mr. Vertigo", "text": "Mr. Vertigo \u00e8 un romanzo dello scrittore Paul Auster, pubblicato per la prima volta nel 1994.\nTrama.\nIl romanzo racconta la storia di un giovane orfano di St. Louis, Walter Claireborne Rawley, che incontra un misterioso personaggio conosciuto solo come Maestro Yehudi. Maestro Yehudi insegna a Walter come volare e, terminato l'addestramento, i due affrontano un viaggio attraverso gli Stati Uniti con spettacoli di intrattenimento.\nOrmai adolescente, Walt perde la capacit\u00e0 di volare e decide di affrontare un nuovo progetto con l'inseparabile Maestro Yehudi: vuole diventare un attore famoso.\nI due partono alla volta di Hollywood ma vengono intercettati da una banda di criminali capeggiata dallo zio di Walt, Slim.\nQuesti ruba loro tutti i soldi rimasti e nell'incidente maestro Yehudi resta gravemente ferito. Decide allora di confessare al giovane Walt che un cancro allo stomaco lo uccider\u00e0 entro sei mesi al massimo, e chiede a Walt di aiutarlo a uccidersi e andare poi per la sua strada.\nWalt si rifiuta di sparargli e Maestro Yehudi \u00e8 costretto a darsi la morte.\nIl ragazzo, distrutto, passa i seguenti tre anni a cercare suo zio Slim, colpevole dell'incidente e della conseguente morte del Maestro per vendicarsi e, trovandolo, lo uccide facendogli bere una coppa di latte avvelenato.\nPrende quindi il suo posto in un affare illegale sul commercio di alcoolici e ben presto diventa il braccio destro di un malvivente di nome Bingo.\nDopo aver vinto molti soldi fonda un locale che chiamer\u00e0 \"Mr.Vertigo\", destinato a essere frequentato dai personaggi illustri di Chicago. \u00c8 questo un bel periodo per Walt, che finisce per\u00f2 nel momento in cui lui si intestardisce sull'idea di salvare dall'autodistruzione un famoso giocatore di baseball che continua a giocare nonostante non abbia pi\u00f9 talento.\nArriva al punto di cercare di convincerlo a suicidarsi, ma viene arrestato.\nViene salvato dal carcere grazie all'intervento di Bingo e si arruola nell'esercito. Dopo il congedo inizia a fare i lavori pi\u00f9 rari e si sposa con l'unica donna che abbia mai amato, Molly.\nMolly muore di tumore dopo 26 anni di matrimonio con Walt, che rimane nuovamente distrutto.\nAllora torna per caso a Wichita, citt\u00e0 dove aveva avuto luogo il suo addestramento con Maestro Yehudi e vi ritrova la storica compagna del Maestro, ancora ricca e in affari.\nResta con lei per tutto il resto della sua vita e quando lei muore Walt eredita i suoi beni, resta a Wichita e scrive la storia della sua vita."}
{"id": "2031382", "revid": "124123", "url": "https://it.wikipedia.org/wiki?curid=2031382", "title": "Morti nel 1023", "text": ""}
{"id": "2031383", "revid": "124123", "url": "https://it.wikipedia.org/wiki?curid=2031383", "title": "Morti nel 1027", "text": ""}
{"id": "2031384", "revid": "1573940", "url": "https://it.wikipedia.org/wiki?curid=2031384", "title": "Epinephelus caninus", "text": "La cernia nera (Epinephelus caninus ()) \u00e8 un pesce di mare appartenente alla famiglia Serranidae, raro nei mari italiani.\nDescrizione.\nSimile alla cernia bruna, si distingue per:\nBiologia.\nAlimentazione.\n\u00c8 una specie carnivora che si nutre di altri pesci e di cefalopodi similmente alle congeneri.\nDistribuzione e habitat.\nQuesta specie \u00e8 presente nel mar Mediterraneo e sul versante orientale dell'oceano Atlantico dalla penisola iberica sino all'Angola.Vive tra i 30 ed i 530 metri di profondit\u00e0 su fondi rocciosi o misti.\nGastronomia.\nMolto apprezzata in cucina, ha caratteristiche culinarie praticamente uguali quelle della cernia bianca."}
{"id": "2031386", "revid": "307923", "url": "https://it.wikipedia.org/wiki?curid=2031386", "title": "Flavio Valerio", "text": ""}
{"id": "2031387", "revid": "124123", "url": "https://it.wikipedia.org/wiki?curid=2031387", "title": "Morti nel 1033", "text": ""}
{"id": "2031390", "revid": "80598", "url": "https://it.wikipedia.org/wiki?curid=2031390", "title": "Discografia di Loredana Bert\u00e8", "text": "Questa voce elenca l'intera discografia, in Italia e fuori da essa, di Loredana Bert\u00e8 a partire dal 1974. \nLa discografia di Loredana Bert\u00e8 comprende 17 album in studio, 4 raccolte ufficiali, 5 album dal vivo e 2 EP, oltre che numerosi singoli, compilation non ufficiali ed edizioni straniere di album e singoli. In totale, Bert\u00e8 ha inciso pi\u00f9 di 300 brani musicali e firmato il testo di 45 di essi."}
{"id": "2031392", "revid": "124123", "url": "https://it.wikipedia.org/wiki?curid=2031392", "title": "Morti nel 1044", "text": ""}
{"id": "2031394", "revid": "1799446", "url": "https://it.wikipedia.org/wiki?curid=2031394", "title": "Henry Lee Lucas", "text": "\u00c8 stato accusato di ben 214 omicidi; gliene furono inizialmente attribuiti 77 e successivamente 130. Fu infine condannato per 11 omicidi accertati.\nLa docuserie di Netflix The Confession Killer ricostruisce la vicenda di Lucas, portando alla luce seri dubbi riguardo alla sua colpevolezza.\nBiografia.\nPrimi anni.\nHenry Lee Lucas nacque il 23 agosto 1936 a Blacksburg, in Virginia. Il padre, Anderson, aveva perso le gambe a seguito dell'investimento da parte di un treno e occasionalmente vendeva matite agli angoli delle strade, mentre la madre, Viola, manteneva la famiglia prostituendosi e distillando alcolici clandestinamente. Il padre, dopo una notte passata al freddo, contrasse una grave polmonite che lo port\u00f2 alla morte. Da ragazzo Henry, a causa di un incidente, perse l'occhio sinistro che fu rimpiazzato con uno di vetro.\nDurante l'adolescenza Lucas inizi\u00f2 ad avere problemi con la legge: il 12 giugno 1952 rapin\u00f2 un negozio di elettrodomestici e per questo reato scont\u00f2 due anni di riformatorio. Nel 1954 venne nuovamente arrestato per una serie di rapine commesse nei dintorni di Richmond, in Virginia, e venne condannato a sei anni di carcere; il 14 settembre 1957 riusc\u00ec a evadere dal penitenziario di Stato della Virginia e cerc\u00f2 di raggiungere la casa di una sua sorella a Tecumseh nel Michigan. Fu arrestato tre mesi pi\u00f9 tardi e riportato in Virginia, dove si rese protagonista di una nuova evasione un mese pi\u00f9 tardi, ma stavolta venne ricatturato il giorno stesso. Il 2 settembre 1959 venne rilasciato con anno di anticipo rispetto alla conclusione prevista della pena. Dopo il rilascio Lucas and\u00f2 a vivere a Tecumseh, a casa di sua sorella.\nL'uccisione della madre.\nDurante la notte dell'11 gennaio 1960 Lucas e la madre, che era venuta a trovarlo a Tecumseh, dopo avere bevuto troppo, ebbero un violento litigio probabilmente a causa di una donna che Henry avrebbe desiderato sposare. Durante la lite Lucas fer\u00ec la madre al collo con un coltello, uccidendola, dopodich\u00e9 si diede alla fuga; venne arrestato cinque giorni pi\u00f9 tardi a Toledo, nell'Ohio. Giudicato colpevole di omicidio preterintenzionale, Lucas venne condannato a una pena di venti anni di carcere, da scontarsi nel penitenziario di Stato di Jackson, nel sud del Michigan, dove, per\u00f2, tent\u00f2 il suicidio, venendo per questo trasferito in un ospedale psichiatrico. Nel 1970, dopo avere scontato solo dieci anni, Lucas venne rilasciato; poco tempo dopo venne nuovamente arrestato e condannato a tre anni e mezzo di reclusione per il tentato rapimento di due ragazze, venendo poi rilasciato nell'agosto 1975.\nIl vagabondaggio.\nDopo essere stato scarcerato Henry Lee Lucas si trasfer\u00ec in Pennsylvania, dove si spos\u00f2. Poco dopo abbandon\u00f2 la moglie, dopo che questa lo aveva accusato di avere molestato le sue figlie, e inizi\u00f2 a vivere come un vagabondo, girovagando per gli Stati Uniti. Nel corso di questi vagabondaggi nel 1976 conobbe a Jacksonville, in Florida, Ottis Toole, un uomo con un basso quoziente intellettivo e una predisposizione alla piromania, gi\u00e0 sospettato di avere commesso quattro omicidi prima dell'incontro con Lucas.\nI due divennero amici e, secondo Toole, anche amanti, vivendo insieme a casa della madre di Ottis, nella quale vivevano anche i due nipoti orfani di lui, Frank e Frieda \"Becky\" Powell. Quest'ultima, affetta da un ritardo mentale e ancora minorenne, inizi\u00f2 una relazione con Lucas. Nel 1981, in seguito alla morte della madre di Toole, Henry e Ottis ripresero a vagare per gli Stati Uniti portando con s\u00e9 Becky; l'anno successivo i due uomini si separarono e Becky rimase con Lucas.\nGli omicidi.\nNel maggio 1982 Lucas e la Powell giunsero a Ringgold, nel Texas, dove vennero accolti in casa da Kate Rich, un'anziana signora di 82 anni. I parenti di lei, per\u00f2, non si fidavano della coppia e perci\u00f2 li allontanarono dalla casa. I due, in seguito, incontrarono Ruben Moore, ministro laico pentecostale e riparatore di tetti, nonch\u00e9 leader di una comune pentecostale nota come \"The House of Prayer\" a Stoneburg, in Texas, il quale offr\u00ec alla coppia una baracca dove vivere all'interno della comune e ingaggi\u00f2 Lucas per fare alcuni lavori insieme a lui. In seguito Lucas avrebbe descritto il periodo passato nella comune come il migliore della sua vita: era infatti riuscito a comprare un'automobile, un televisore e diversi oggetti per arredare la baracca come un vero appartamento.\nLa Powell per\u00f2 inizi\u00f2 a soffrire di nostalgia di casa e lo preg\u00f2 di tornare in Florida, perci\u00f2 il 23 agosto 1982 i due partirono ottenendo un passaggio da un camionista. Il giorno seguente Lucas torn\u00f2 alla comune in lacrime, sostenendo che Becky avesse deciso di separarsi da lui saltando su un camion di passaggio. Dopo di ci\u00f2, Lucas riprese la vita di sempre nella comune e nessuno vide pi\u00f9 Becky Powell. Un mese dopo questi fatti scomparve nel nulla anche l'anziana Kate Rich e le indagini della polizia si rivolsero verso Lucas.\nL'arresto e la confessione degli omicidi di Powell e Rich.\nL'11 giugno 1983 Henry Lee Lucas venne arrestato a Stoneburg con l'accusa di possesso illegale di arma da fuoco, dal momento che, essendo un pregiudicato, non poteva tenerne una; venne portato nella prigione della contea di Montague. Cinque giorni pi\u00f9 tardi Lucas confess\u00f2 di avere ucciso Kate Rich nel settembre precedente: avrebbe infatti dato un passaggio all'anziana donna con la sua auto offrendosi di portarla in chiesa, ma, invece, l'avrebbe portata in un campo dove l'avrebbe accoltellata a morte e in seguito avrebbe avuto rapporti sessuali col cadavere. In seguito Lucas avrebbe occultato il corpo in un tubo di drenaggio e se ne sarebbe andato; il giorno seguente sarebbe tornato a prendere il cadavere e l'avrebbe portato a Needles, in California, da dove un mese pi\u00f9 tardi avrebbe recuperato i resti decomposti e li avrebbe bruciati all'interno di una stufa a legna posta nel cortile della sua baracca alla House of Prayer. L'uomo si autoaccus\u00f2 anche dell'omicidio di Becky Powell, che fino ad allora si credeva fosse ancora viva.\nIspezionando la House of Prayer la polizia trov\u00f2 degli elementi che confermavano il racconto di Lucas: nella stufa erano presenti cenere e frammenti di ossa umane, mentre nel luogo in cui Lucas affermava si fosse consumato il delitto vennero rinvenute delle mutandine, cos\u00ec come un paio di occhiali rotti, che le figlie della Rich confermarono essere quelli della loro madre. Frammenti di ossa umane furono trovati anche in un luogo dove Lucas sosteneva di avere buttato la cenere; infine l'uomo indic\u00f2 come il luogo dove aveva gettato via la borsa della Rich proprio quello in cui la stessa era stata rinvenuta mesi prima.\nNel frattempo Lucas inizi\u00f2 a fornire dettagli anche sull'omicidio della Powell: lui e la ragazza si sarebbero fermati a dormire in un campo poco prima di Denton e avrebbero iniziato a litigare per la decisione di ritornare a Jacksonville, scelta con cui Lucas non era d'accordo, soprattutto a causa di un mandato di arresto spiccato nei suoi confronti per il furto di un camion. Durante il litigio la Powell avrebbe tirato uno schiaffo a Lucas, che avrebbe reagito accoltellandola al petto e uccidendola; successivamente avrebbe tagliato il cadavere in nove parti (tra cui la testa e le mani) e l'avrebbe occultato in un campo vicino. Lucas sostenne di avere avuto anche in questo caso rapporti sessuali col cadavere. Anche per questo omicidio vennero rinvenuti elementi che corroboravano la confessione di Lucas: in particolare, nel luogo da lui indicato, vennero rinvenuti resti di uno scheletro di quella che doveva essere stata una ragazza bianca all'incirca dello stesso peso, statura ed et\u00e0 di Becky.\nIl 21 giugno 1983, durante il processo per l'omicidio della signora Rich, che si sarebbe concluso con la sua condanna a 75 anni di carcere, Henry Lee Lucas sostenne di avere ucciso, oltre all'anziana donna, altre cento persone. Questa dichiarazione ebbe una forte risonanza sui media nazionali americani. Durante il processo per l'omicidio di Becky Powell Lucas sostenne di non avere voluto uccidere la ragazza, ma venne messo di fronte alla sua confessione registrata in cui dichiarava, tra le altre cose, di averne stuprato il cadavere.\nFalse confessioni.\nDopo il processo Lucas inizi\u00f2 a dichiararsi colpevole di una serie impressionante di delitti irrisolti commessi in svariate parti degli Stati Uniti. Interrogato dagli investigatori di vari stati, l'uomo sembrava conoscere dettagli degli omicidi e delle scene del crimine che non erano stati rivelati alla stampa. Le confessioni di Lucas vennero progressivamente caratterizzandosi, oltre che per il loro alto numero, anche per l'abbondanza di dettagli truculenti: tra le altre cose l'ex vagabondo giunse ad autoaccusarsi di avere commesso atti di cannibalismo e sostenne che a spingerlo a compiere i delitti fosse stata la sua tendenza alla necrofilia; non avrebbe infatti trovato eccitanti le donne vive e sarebbe stato capace di avere rapporti sessuali solo con quelle morte.\nDurante un interrogatorio Lucas afferm\u00f2 anche che Ottis Toole, che all'epoca si trovava in carcere in Florida per incendio doloso, era stato suo complice nei delitti. Interrogato dagli investigatori in Florida e sottoposto a un confronto telefonico con Lucas, Toole sostenne le veridicit\u00e0 delle confessioni dell'amico, compresi i dettagli pi\u00f9 macabri e bizzarri. In base alle confessioni rese dai due uomini fu possibile dichiarare risolte decine di casi e in seguito ad esse Toole ricevette due condanne a morte, poi commutate in carcere a vita..\nLucas si accus\u00f2, tra gli altri, dell'assassinio di una donna non identificata che era stata trovata morta in un canale sotterraneo con addosso solo un paio di calze arancioni e che perci\u00f2 era stata soprannominata Calze Arancioni. In seguito a questa accusa il 30 novembre 1983 venne trasferito nella prigione della contea di Williamson, il cui sceriffo, Jim Boutwell, era ansioso di parlare con lui a proposito di una serie di delitti. Venne creata una task force con lo scopo di investigare e approfondire i presunti crimini commessi da Lucas nel suo girovagare per gli Stati Uniti; all'interno di tale task force Lucas si trovava sempre al centro dell'attenzione, cosa che lo fece sentire per la prima volta nella sua vita una persona importante. La task force portava Lucas sulle varie scene del crimine, in cui molto spesso non vi erano elementi che facessero pensare a un suo coinvolgimento, ma spesso l'uomo sembrava conoscere dettagli fondamentali degli eventi.\nLa notoriet\u00e0 di Lucas come \"pi\u00f9 prolifico serial killer della storia americana\" crebbe vistosamente e, allo stesso tempo, i suoi racconti divennero sempre pi\u00f9 esagerati: Lucas arriv\u00f2 ad autoaccusarsi di circa seicento omicidi compiuti in 27 diversi Stati degli USA e anche in Canada, giungendo a sostenere che lui e Toole avrebbero commesso quegli omicidi su commissione da parte di una fantomatica setta satanica chiamata \"Le mani della morte\", che avrebbe praticato i sacrifici umani e il cannibalismo. Questi elementi spinsero molte persone allo scetticismo nei confronti delle dichiarazioni di Lucas.\nLa condanna a morte.\nIl 2 aprile 1984 ebbe inizio il processo a Henry Lee Lucas per l'omicidio di Calze Arancioni, che egli aveva confessato di avere assassinato durante la notte di Halloween del 1979. La difesa riusc\u00ec a provare che Lucas aveva incassato una busta paga per la riparazione del tetto di una stazione aeronavale a Jacksonville, in Florida, proprio il giorno prima dell'omicidio, cosa che rendeva quasi impossibile la sua presenza a Williamson al momento da lui indicato per il delitto. A questo si aggiungeva il fatto che nella confessione resa per questo omicidio Lucas sembrava essersi contraddetto pi\u00f9 volte e aver avuto vuoti di memoria, risolti unicamente grazie ai suggerimenti degli investigatori. Nonostante questi fatti il tribunale giudic\u00f2 comunque Lucas colpevole e lo condann\u00f2 a morte.\nConfessioni screditate.\nIl 14 aprile 1985 sul quotidiano \"The Dallas Time Herald\" il giornalista investigativo Hugh Aynesworth pubblic\u00f2 un articolo in cui si metteva in dubbio la veridicit\u00e0 delle confessioni rese da Lucas: l'autore aveva intervistato il presunto serial killer pi\u00f9 volte a partire dal 1983 e nell'articolo sostenne che Lucas gli aveva rivelato non solo di non essere realmente responsabile degli omicidi che gli erano attribuiti, eccetto quelli di sua madre, della Powell e della Rich e di avere reso confessioni false solo per prendersi gioco delle forze dell'ordine, ma anche che i dettagli non rivelati al pubblico sulle scene del crimine che lui sembrava conoscere gli erano stati variamente suggeriti dagli investigatori, i quali, secondo Aynesworth, avrebbero agito cos\u00ec perch\u00e9 ansiosi di dichiarare chiusi diversi casi irrisolti. Aynesworth notava, inoltre, come molti delitti attribuiti a Lucas avessero avuto luogo a breve distanza temporale l'uno dall'altro in luoghi molto lontani tra loro, sicch\u00e9 era fisicamente quasi impossibile che fossero stati commessi dalla stessa persona.\nA screditare le confessioni di Lucas furono anche le sue stesse dichiarazioni contrastanti: il 23 aprile 1985 sostenne di non avere mai commesso alcun omicidio, eccetto quello della propria madre, che sostenne essere stato accidentale, mentre sei giorni pi\u00f9 tardi sostenne, invece, di avere assassinato ben 360 persone, ma di essere stato obbligato a ritrattare le sue confessioni perch\u00e9 minacciato dalla fantomatica setta \"Le mani della morte\". In seguito si scopr\u00ec che Lucas aveva confessato un omicidio commesso a Little Rock, nell'Arkansas, il colpevole del quale era gi\u00e0 stato scoperto, che si era dichiarato colpevole dell'assassinio di un poliziotto in West Virginia, la cui morte era, in realt\u00e0, dovuta a un suicidio, che a proposito di un altro caso avvenuto in Arkansas Lucas non aveva saputo fornire alcun dettaglio fino a che la polizia non gli aveva mostrato un video della scena del crimine e che, infine, si era autoaccusato di un omicidio commesso nel Delaware, per il quale era gi\u00e0 stato arrestato un sospettato che aveva poi confessato.\nIn base a questi elementi vennero riaperti molti dei casi che erano stati chiusi a seguito delle dichiarazioni di Lucas e contemporaneamente vennero fermate le investigazioni che tendevano a ricollegarlo a casi ancora aperti. Il procuratore generale del Texas Jim Mattox form\u00f2 una giuria per investigare sugli omicidi attribuiti a Lucas: dalle indagini emerse che, eccetto che nei casi di Becky Powell e Kate Rich, egli non era mai stato in grado di condurre autonomamente gli inquirenti sulle scene dei crimini e che, come aveva sostenuto Aynesworth, gli investigatori stessi gli avevano fornito informazioni sui delitti. Si scopr\u00ec anche che, in cambio delle confessioni false, Lucas riceveva un trattamento di favore rispetto agli altri detenuti: non doveva indossare la divisa del carcere, aveva la TV via cavo in cella ed era rifornito di sigarette.\nEmersero anche nuovi elementi che rendevano improbabile che Lucas fosse l'autore dell'omicidio di Calze Arancioni: egli, infatti, aveva sostenuto di averla stuprata, oltre che uccisa, ma dagli esami medici sul cadavere non erano state rinvenute tracce di stupro, mentre era emerso che Calze Arancioni era affetta dalla sifilide, che Lucas, a seguito di un rapporto sessuale con lei, avrebbe dovuto contrarre, ma da cui non era affetto. Nonostante questo la sentenza per l'omicidio della ragazza non venne annullata e l'11 giugno 1985 Lucas venne trasferito nel braccio della morte del carcere di Huntsville. A Lucas vennero inflitte in totale condanne per 11 omicidi, anche se i suoi legami con la gran parte di essi erano costituiti unicamente dalle sue confessioni.\nLa commutazione della sentenza.\nIl 26 giugno 1998, basandosi su un'indagine del procuratore generale del Texas che escludeva la possibilit\u00e0 che Lucas fosse l'autore dell'omicidio di Calze Arancioni, il governatore del Texas e futuro presidente degli USA George W. Bush commut\u00f2 la sentenza di morte in ergastolo. Quello di Lucas fu l'unico caso, durante tutto il suo mandato come governatore del Texas, in cui Bush decise di commutare una condanna a morte.\nMorte.\nLucas, che aveva precedentemente riscontrato problemi cardiaci ed era stato in passato ricoverato in ospedale, mor\u00ec il 12 marzo del 2001 in carcere, a causa di un arresto cardiaco. Il suo corpo fu portato all'Impresa di Pompe Funebri di Huntsville, dove non fu mai reclamato."}
{"id": "2031397", "revid": "124123", "url": "https://it.wikipedia.org/wiki?curid=2031397", "title": "Morti nel 1053", "text": ""}
{"id": "2031402", "revid": "118563149", "url": "https://it.wikipedia.org/wiki?curid=2031402", "title": "L'uomo che cavalcava nel buio", "text": "L'uomo che cavalcava nel buio \u00e8 una miniserie televisiva italiana.\nProduzione.\nLa fiction \u00e8 composta da 2 puntate, e venne trasmessa in prima visione TV il 10 e l'11 maggio del 2009 su Rai 1. Il 20 agosto 2020 viene ritrasmesso su Rai 1 in una versione restaurata e in un'unica puntata.\n\u00c8 prodotta da Albatross Entertainment e da Rai Fiction. La regia \u00e8 di Salvatore Basile, e il protagonista Rocco \u00e8 interpretato da Terence Hill.\nTrama.\nPrimo episodio.\nNel 1998, ad Arezzo, Fabrizio (Marco Cocci), un cavaliere in gara nel \"Gran Premio\", cade dal suo cavallo, Brando, e muore.\nRocco (Terence Hill), proprietario della scuderia, inorridito dall'accaduto e sconvolto dai sensi di colpa per non essere riuscito a fermare Fabrizio, abbandona il suo lavoro per undici anni.\nNel 2009 Rocco torna alla scuderia, proprio in occasione della morte di Brando. La morte del cavallo lascia Serena (Elena Aurora Alessandroni), la figlia sedicenne di Fabrizio, nella pi\u00f9 totale depressione.\nUn giorno alla scuderia portano una cavalla ferita, Rebecca, l'animale ha un comportamento nevrile e in difesa con tutti, ma tuttavia con Serena riesce a creare un'intesa perfetta. Patrizia (Francesca Cavallin), la vedova di Fabrizio, ricordando il triste incidente del marito, raccomanda alla figlia di stare lontana da Rocco e dalla sua scuderia; Patrizia, infatti, ritiene Rocco colpevole di tutto pensando che l'uomo abbia dopato Brando.\nSecondo episodio.\nNel secondo episodio, mentre Serena (Marta Gastini), ormai adulta, monta Rebecca in campo prova, cade e viene ricoverata in ospedale. Rocco cerca di lasciare una volta per tutte la scuderia e confessa a Patrizia di non essere stato lui la causa dell'incidente, ma di essere stato lo stesso Fabrizio a dopare il cavallo che montava in gara, ovvero Brando.\nSerena, dopo la prima gara, \u00e8 intenzionata a partecipare al Gran Premio, ma il medico le consiglia il riposo dato che la caduta di sella di Rebecca, ha causato alla ragazza un problema alla vista.\nRocco \u00e8 un istruttore di equitazione, e l'uomo deve chiudere i conti col passato."}
{"id": "2031405", "revid": "599013", "url": "https://it.wikipedia.org/wiki?curid=2031405", "title": "Ryan Jardine", "text": "Giocava come ala sinistra.\nCarriera.\nHa iniziato la sua carriera nel 1997 con i Sault Ste. Marie Greyhounds, nella OHL, una delle pi\u00f9 importanti leghe giovanili americane. \u00c8 rimasto per tre stagioni a Sault Sainte Marie risultando essere sempre fra i migliori marcatori della squadra - primo in assoluto nell'ultima, 1999-2000, con 96 punti in 82 partite.\nNel 1998 fu scelto dai Florida Panthers al 4\u00ba turno, 89\u00ba assoluto, al draft NHL. L'esordio nella massima lega professionistica \u00e8 arrivato per\u00f2 solo tre anni dopo, nel 2001: Ryan ha giocato 8 partite e segnato 2 punti.\nL'ultima stagione in OHL fu decisamente la migliore: fu 5\u00b0 ex aequo nella classifica per i gol segnati e 20\u00b0 nella classifica marcatori.\nDal 2000 al 2005 ha militato in AHL, la seconda lega pi\u00f9 importante americana. Ha giocato le prime due stagioni con i Louisville Panthers, partner team dei Florida Panthers, e con gli Utah Grizzlies, per poi giocare le successive tre stagioni con i San Antonio Rampage. A Salt Lake City e a San Antonio ebbe come compagno Josh Olson, che poi ritrover\u00e0 a Bolzano anni pi\u00f9 tardi.\nLa sua esperienza in AHL termina con 304 partite giocate e 130 punti (62 gol e 28 assist).\nNel 2005 decide di tentare l'avventura in Europa. Si accasa dapprima ad Amburgo con gli Hamburg Freezers. Nella DEL colleziona 31 presenze e contribuisce al lavoro della squadra con 11 punti. L'anno successivo Ryan si trasferisce in Svezia al Mora IK.\nLa stagione 2007-08 inizia con un altro trasferimento: viene comprato dagli sloveni del Olimpia Lubiana, squadra che milita nel campionato austriaco. Jardine disputa solo una parte della stagione giocando 27 partite e segnando 13 punti. A met\u00e0 campionato arriva in Italia, a Bolzano, assieme al compagno di squadra Kenny Corupe. Con i biancorossi arriva lo scudetto cui Ryan contribuisce con 21 punti in 29 partite e 4 gol nei playoff.\nNel campionato successivo Ryan completa assieme alla compagine altoatesina il Grande Slam: scudetto, Coppa Italia e Supercoppa.\nAl termine della stagione 2009-2010 \u00e8 tornato in Nord America, dove ha giocato per una stagione coi Missouri Mavericks, in Central Hockey League.\n\u00c8 tornato in Europa nel 2011, nel campionato norvegese con il L\u00f8renskog IK. Si \u00e8 tuttavia svincolato per motivi personali dopo 3 settimane, firmando un contratto per la squadra di American Hockey League dei Chicago Wolves, che l'hanno tuttavia girato nuovamente al farm team CHL dei Mavericks."}
{"id": "2031407", "revid": "124123", "url": "https://it.wikipedia.org/wiki?curid=2031407", "title": "Morti nel 1070", "text": ""}
{"id": "2031417", "revid": "124123", "url": "https://it.wikipedia.org/wiki?curid=2031417", "title": "Morti nel 1083", "text": ""}
{"id": "2031418", "revid": "33689", "url": "https://it.wikipedia.org/wiki?curid=2031418", "title": "Iobio Filippo Imelcone Valerio", "text": "Valerio \u00e8 noto attraverso i \"Fasti consolari\" e alcune iscrizioni che lo citano come console; studi recenti lo hanno identificato come Iobio Filippo Imelcone Valerio, in base a iscrizioni nel Colosseo che identificano i posti riservati ai senatori."}
{"id": "2031422", "revid": "767487", "url": "https://it.wikipedia.org/wiki?curid=2031422", "title": "Left for Dead (Lustra)", "text": "Left for Dead \u00e8 il quarto album del gruppo pop punk statunitense Lustra, pubblicato nel 2006. \"Scotty Doesn't Know\" \u00e8 presente nella colonna sonora del film Eurotrip."}
{"id": "2031423", "revid": "729019", "url": "https://it.wikipedia.org/wiki?curid=2031423", "title": "Guerra dell'Ogaden", "text": "La guerra dell'Ogaden fu un conflitto combattuto nel 1977 tra la Somalia e l'Etiopia per il possesso della regione omonima abitata in prevalenza da somali.\nQuesto scontro, apparentemente circoscritto al Corno d'Africa, rientr\u00f2 invece nell'orbita della Guerra Fredda: il Derg (giunta comunista etiope) venne appoggiata da tre stati a governo marxista mentre il progetto di creazione della \"Grande Somalia\" di Siad Barre ottenne il beneplacito degli Stati Uniti d'America.\nL'Etiopia raggiunse la vittoria grazie al contributo decisivo degli efficienti contingenti militari inviati da Cuba e alla presenza di numerosi consiglieri militari forniti dall'Unione Sovietica, guidati dal generale Vasilij Ivanovi\u010d Petrov. Ancora oggi l'Ogaden si trova sotto la giurisdizione di Addis Abeba, col nome di Regione dei Somali; esistono tuttavia focolai di resistenza, i nazionalisti dell'Ogad\u0113n chiamano la regione \"Ogad\u0113nia\" e dichiarano che essa \u00e8 una nazione distinta sotto occupazione etiope.\nIl protettorato britannico e Selassie I.\nNel 1948 la Gran Bretagna, che aveva mantenuto il protettorato sulla Somalia britannica e sull'ex Somalia italiana, cedette all'Etiopia le regioni dell'Haud e dell'Ogaden, sulla base di un Trattato del 1897 con l'Imperatore etiope Menelik II in cambio del suo aiuto contro le incursioni dal clan somali. L'Etiopia, tuttavia, non rispett\u00f2 la clausola di garantire un'ampia autonomia alla maggioranza somala della regione.\nNel 1974, in Etiopia, una giunta militare, il Derg, depone l'Imperatore Haile Selassie I e crea un regime socialista, con a capo, dopo un graduale e spietato regolamento interno dei conti, Menghistu Hail\u00e8 Mari\u00e0m.Come in Etiopia, il governo della vicina Somalia, era appoggiato dall'Unione Sovietica, tuttavia il presidente Siad Barre ruppe l'intesa con Mosca per sfruttare le difficolt\u00e0 interne etiopi e progettare l'annessione dell'Ogaden nell'ambito della creazione della \"Grande Somalia\".\nL'invasione somala.\nIl 13 luglio 1977 l'esercito somalo invase l'Ogaden con 70.000 uomini, 40 aerei da combattimento, 250 carri armati, 350 veicoli corazzati e 600 pezzi di artiglieria. Nonostante le pesanti perdite subite, i somali raggiunsero il controllo di oltre il 60% della regione in meno di un mese.\nDopo un inutile tentativo di mediazione, l'URSS decise di prendere le parti dell'Etiopia, interrompendo ogni aiuto al regime di Siad Barre, rinforzando le forniture militari all'Etiopia, inviando i suoi consiglieri militari guidati dal futuro Maresciallo dell'Unione Sovietica Petrov. Cuba invi\u00f2 15.000 soldati. Anche la Repubblica Democratica Popolare dello Yemen, la Corea del Nord e la Germania Est fornirono il loro aiuto all'Etiopia.\nNon tutti gli stati comunisti si schierarono con l'Etiopia. A causa della rivalit\u00e0 cino-sovietica, la Cina sostenne diplomaticamente e con aiuti militari la Somalia. La Romania di Nicolae Ceau\u0219escu mantenne buoni rapporti diplomatici con Siad Barre. Gli Stati Uniti colsero l'occasione per un riavvicinamento con la Somalia.\nLa battaglia di Dire Daua.\nTra il 17 e il 19 agosto, un violentissimo scontro si svolse alle porte di Dire Daua. La posta in gioco era molto alta, la citt\u00e0 ospitava la seconda base aerea del paese e rappresentava il nodo ferroviario principale per i collegamenti verso il Mar Rosso. Alla fine l'esercito etiope riusc\u00ec a fermare l'assalto somalo.\nA met\u00e0 settembre, l'esercito somalo inflisse una dura sconfitta a quello avversario nel corso della \"prima battaglia di Giggiga\", con circa 5.500 morti tra i militari e una serie di atrocit\u00e0 commesse contro i civili di entrambe le popolazioni. Alla fine di settembre i somali controllavano il 90% dell'Ogaden.\nIl contrattacco cubano-etiopico e la fine.\nNonostante gli insuccessi iniziali, il governo etiope riusc\u00ec a riformare un esercito di circa 100.000 soldati; Cuba intervenne inviando 12.000 soldati di truppe scelte e l'Unione Sovietica organizz\u00f2 il trasporto aereo di armi ed equipaggiamenti, inoltre trasfer\u00ec oltre 1.000 consiglieri militari guidati dal generale Petrov che prese la direzione delle operazioni.\nDall'ottobre 1977 al gennaio 1978 l'esercito somalo cerc\u00f2 di prendere possesso della citt\u00e0 di Harar, ma gli etiopi resistettero all'urto. Il contrattacco dei soldati cubani e etiopi cominci\u00f2 a febbraio, lo scontro decisivo fu la \"seconda battaglia di Giggiga\", il 5 marzo 1978. In soli due giorni i somali persero 3.000 uomini e furono costretti ad abbandonare la citt\u00e0. Con il crollo delle difese somale, gli etiopi recuperarono in pochi giorni il controllo della regione. Siad Barre ordin\u00f2 il ritiro delle truppe il 9 marzo, ritiro completato il 15."}
{"id": "2031433", "revid": "124123", "url": "https://it.wikipedia.org/wiki?curid=2031433", "title": "Morti nel 1110", "text": ""}
{"id": "2031434", "revid": "118834", "url": "https://it.wikipedia.org/wiki?curid=2031434", "title": "Legge di Fechner", "text": ""}
{"id": "2031436", "revid": "47767", "url": "https://it.wikipedia.org/wiki?curid=2031436", "title": "Specie di Trochanteriidae", "text": "Di seguito sono descritte tutte le 152 specie della famiglia di ragni Trochanteriidae note a giugno 2014.\nBoolathana.\n\"Boolathana\" \nDesognanops.\n\"Desognanops\" \nDesognaphosa.\n\"Desognaphosa\" \nDoliomalus.\n\"Doliomalus\" \nFissarena.\n\"Fissarena\" \nHemicloeina.\n\"Hemicloeina\" \nLongrita.\n\"Longrita\" \nMorebilus.\n\"Morebilus\" \nOlin.\n\"Olin\" \nPlator.\n\"Plator\" \nPlatorish.\n\"Platorish\" \nPlatyoides.\n\"Platyoides\" \nPyrnus.\n\"Pyrnus\" \nRebilus.\n\"Rebilus\" \nTinytrema.\n\"Tinytrema\" \nTrachycosmus.\n\"Trachycosmus\" \nTrachyspina.\n\"Trachyspina\" \nTrachytrema.\n\"Trachytrema\" \nTrochanteria.\n\"Trochanteria\" "}
{"id": "2031441", "revid": "1598370", "url": "https://it.wikipedia.org/wiki?curid=2031441", "title": "Tempio di Mnajdra", "text": "Il tempio di Mnajdra \u00e8 un sito archeologico preistorico, situato nelle vicinanze del tempio di Hagar-Qim, sull'isola di Malta. \nMnajdra \u00e8 uno dei templi megalitici di Malta riconosciuti patrimonio dell'umanit\u00e0 dall'UNESCO nel 1992.\nCostruito nel IV millennio a.C., Mnajdra \u00e8 il pi\u00f9 antico esempio di edificio costruito a secco (cio\u00e8 senza malta), antecedente anche a Stonehenge e alle piramidi.\nCome struttura \u00e8 assimilabile al tipo cromlech, ma pi\u00f9 complesso: lo schema \u00e8 piuttosto simile ad un ferro di cavallo e i due cerchi che lo compongono formano una specie di navata laterale continua occupata da stanze con varia destinazione."}
{"id": "2031442", "revid": "1573940", "url": "https://it.wikipedia.org/wiki?curid=2031442", "title": "Epinephelus costae", "text": "La cernia dorata (Epinephelus costae ()), conosciuta anche come dotto, \u00e8 un pesce di mare della famiglia Serranidae.\nDescrizione.\nHa sagoma pi\u00f9 allungata e mandibola inferiore pi\u00f9 prominente rispetto alla cernia bruna ma si riconosce soprattutto per la colorazione, che per\u00f2 attraversa varie fasi:\nLe dimensioni arrivano ad 80\u00a0cm per 8\u00a0kg di peso.\nBiologia.\nComportamento.\n\u00c8 pi\u00f9 gregaria delle altre cernie e pu\u00f2 vivere in piccoli branchi. I giovani sono talvolta straordinariamente amichevoli e non mostrano alcuna paura dei subacquei mentre gli adulti sono molto sospettosi.\nAlimentazione.\nIdentica a quella della cernia bruna.\nDistribuzione e habitat.\n\u00c8 una specie pi\u00f9 meridionale della pi\u00f9 comune e nota cernia bruna, infatti in Atlantico non si ritrova pi\u00f9 a nord del golfo di Cadice mentre a sud giunge fino al Sudafrica. Nella acque italiane \u00e8 pi\u00f9 comune lungo le coste delle regioni meridionali.Vive su fondi misti di sabbia e roccia con prevalenza di quest'ultima."}
{"id": "2031443", "revid": "19590712", "url": "https://it.wikipedia.org/wiki?curid=2031443", "title": "Abantidi", "text": ""}
{"id": "2031445", "revid": "124123", "url": "https://it.wikipedia.org/wiki?curid=2031445", "title": "Morti nel 1149", "text": ""}
{"id": "2031446", "revid": "33689", "url": "https://it.wikipedia.org/wiki?curid=2031446", "title": "Valerio (console 432)", "text": "Biografia.\nNativo di Atene, era figlio del filosofo sofista e pagano Leonzio, Valerio aveva un fratello, Gessio, e una sorella Atenaide. Nel 421 Atenaide (mutato il proprio nome in Elia Eudocia) spos\u00f2 l'imperatore d'Oriente Teodosio II; l'imperatrice concesse molti favori ai fratelli.\nValerio fu prima \"comes rerum privatarum\" (425), poi \"comes sacrarum largitionum\" (427); ascese al consolato nel 432, per poi essere nominato \"magister officiorum\" nel 435 dietro intercessione della sorella.\nNel 455 scrisse alla sorella, che si trovava a Gerusalemme, invitandola ad abbandonare la corrente cristologica di Eutiche e di tornare al credo niceno, cui evidentemente Valerio apparteneva."}
{"id": "2031450", "revid": "14691", "url": "https://it.wikipedia.org/wiki?curid=2031450", "title": "Grandi Libri del Mondo Occidentale (Great Books of the Western World)", "text": ""}
{"id": "2031454", "revid": "14691", "url": "https://it.wikipedia.org/wiki?curid=2031454", "title": "Great Books of the Western World", "text": ""}
{"id": "2031456", "revid": "124123", "url": "https://it.wikipedia.org/wiki?curid=2031456", "title": "Morti nel 1163", "text": ""}
{"id": "2031457", "revid": "1573940", "url": "https://it.wikipedia.org/wiki?curid=2031457", "title": "Ortheziidae", "text": "Le Ortezie (Ortheziidae ) sono una famiglia di insetti appartenente all'ordine dei Rincoti Omotteri, superfamiglia Coccoidea. Rappresentano una delle famiglie pi\u00f9 primitive di cocciniglie, comparse sulla Terra nel Cretacico.\nDescrizione.\nLe Ortezie presentano caratteri tipicamente primitivi, nell'ambito delle Cocciniglie, che si manifestano nel basso grado di involuzione secondaria delle femmine, nella presenza degli occhi composti e nella presenza di spiracoli tracheali anche nell'addome. L'elemento morfologico di maggiore evidenza \u00e8 tuttavia il caratteristico ovisacco dalla forma cilindrica regolare.\nI maschi sono provvisti di occhi sfaccettati e due ocelli ed hanno antenne moniliformi composte da 9 articoli. L'estremit\u00e0 posteriore dell'addome si prolunga con un ciuffo di filamenti di cera.\nLe femmine sono neoteniche ma hanno un basso grado di involuzione e sono mobili. Il capo porta antenne ben evidenti e apparato boccale con rostro di due segmenti. Le zampe sono ben sviluppate e funzionali, sporgenti dal corpo, con fusione del femore e del trocantere e, in alcuni generi, della tibia con il tarso. L'addome presenta l'apertura anale circondata da un anello di sei setole; questo carattere contraddistingue le Ortezie dai Margarodidi che, invece, ne sono privi.\nL'intero corpo della femmina \u00e8 rivestito simmetricamente da placche di cera bianca, che si orientano radialmente sul dorso e ai lati, prolungandosi posteriormente. Nelle femmine adulte, le placche posteriori si prolungano notevolmente formando una vistosa struttura cilindrica, pi\u00f9 o meno fortemente solcata, detta \"ovisacco\".\nSistematica.\nGeneri compresi nella famiglia:"}
{"id": "2031461", "revid": "124123", "url": "https://it.wikipedia.org/wiki?curid=2031461", "title": "Morti nel 1169", "text": ""}
{"id": "2031463", "revid": "1414688", "url": "https://it.wikipedia.org/wiki?curid=2031463", "title": "White Plains (New York)", "text": "White Plains \u00e8 una citt\u00e0 degli Stati Uniti d'America, capoluogo della Contea di Westchester, situata ad est del fiume Hudson, nello Stato di New York."}
{"id": "2031464", "revid": "599013", "url": "https://it.wikipedia.org/wiki?curid=2031464", "title": "Gilardino", "text": ""}
{"id": "2031468", "revid": "124123", "url": "https://it.wikipedia.org/wiki?curid=2031468", "title": "Morti nel 1186", "text": ""}
{"id": "2031469", "revid": "767487", "url": "https://it.wikipedia.org/wiki?curid=2031469", "title": "Hypoderma bovis", "text": "Hypoderma bovis \u00e8 un dittero della famiglia Oestridae responsabile di miasi nel Bovino. \u00c8 diffuso prevalentemente nelle zone temperate dell'emisfero boreale; in Italia \u00e8 presente soprattutto nei pascoli alpini. \nSpecie strettamente correlate sono \"Hypoderma lineatum\" (anch'esso parassita del bovino) e \"Hypoderma diana\", parassita degli ungulati selvatici.\nCiclo vitale.\nAllo stadio adulto assomiglia grossolanamente ad un'ape, ed emette un caratteristico ronzio che sembra essere riconosciuto dalle mandrie (con conseguenti reazioni di fuga). Vive per sole 1-2 settimane, durante le quali si accoppia e depone le uova sul mantello dei bovini al pascolo nei mesi estivi (maggio-agosto). Dalle uova emergono larve in grado di scavarsi una via di migrazione attraverso i tessuti dell'animale, grazie agli uncini di cui sono dotate ed alla secrezione di enzimi proteolitici.\nLa migrazione ha termine ad ottobre-novembre, quando le larve si localizzano nello spazio epidurale che circonda il midollo spinale. \nIn febbraio-marzo le larve effettuano una muta e lasciano la localizzazione invernale, per dirigersi verso la cute, dove vengono incapsulati in noduli che diventano visibili sul dorso dei bovini; in maggio-giugno si formano dei fori sull'apice di tali noduli, dai quali fuoriescono le larve, che cadono a terra per poi passare allo stadio di pupa, che dura un mese circa, prima di dare vita all'insetto adulto.\nSignificato patogeno.\nLa presenza degli adulti di \"H. bovis\" sui pascoli pu\u00f2 provocare vere e proprie reazioni di panico da parte delle mandrie. Le larve localizzate in vicinanza del midollo spinale provocano saltuariamemte forme di paraplegia quando muoiono prima di completare il loro ciclo vitale, rilasciando cataboliti altamente tossici. Danni ulteriori sono provocati alla cute degli animali, che viene perforata dalle larve mature.\nLa prevenzione dei danni da Hypoderma \u00e8 affidata soprattutto all'applicazione di antiparassitari (ad esempio ivermectina) in grado di uccidere le larve prima che esse raggiungano il canale spinale. Trattamenti sistematici applicati sulle mandrie possono portare all'eradicazione del parassita da determinate aree geografiche.\nSono stati anche riportati rari casi di infestazione umana."}
{"id": "2031473", "revid": "124123", "url": "https://it.wikipedia.org/wiki?curid=2031473", "title": "Morti nel 1209", "text": ""}
{"id": "2031479", "revid": "56588", "url": "https://it.wikipedia.org/wiki?curid=2031479", "title": "Diocesi di Biccari", "text": ""}
{"id": "2031485", "revid": "287204", "url": "https://it.wikipedia.org/wiki?curid=2031485", "title": "Agostino Spinola", "text": ""}
{"id": "2031488", "revid": "767487", "url": "https://it.wikipedia.org/wiki?curid=2031488", "title": "Lepus townsendii", "text": "Il jackrabbit dalla coda bianca o lepre di prateria (\"Lepus townsendii\" ) \u00e8 un mammifero lagomorfo della famiglia dei Leporidi.\nDistribuzione.\nCon due sottospecie (\"Lepus townsendii campanius\" e \"Lepus townsendii townsendii\") questi animali sono diffusi dal Canada centro-occidentale alla California centrale, nelle Grandi Pianure. La specie, un tempo diffusa anche nel parco nazionale di Yellowstone, \u00e8 stata volontariamente estirpata per evitarne un eccessivo incremento di numero a danno della vegetazione del parco.\nL'ambiente prediletto di questi animali sono le grandi aree pianeggianti, ma li si trova in qualsiasi tipo di ambiente prativo ed a volte anche nelle foreste decidue, fino ad un'altezza di 4000\u00a0m.\nDescrizione.\nDimensioni.\nMisura una sessantina di centimetri circa di lunghezza, per un peso di 3-4\u00a0kg.\nAspetto.\nIl colore del pelo varia a seconda della stagione e dell\"'habitat\" nel quale l'animale vive: generalmente la zona dorsale presenta una colorazione che va dal giallastro al bruno-grigiastro, mentre la zona ventrale va dal biancastro al grigio. La testa e la gola hanno colorazione leggermente pi\u00f9 scura rispetto a quella del dorso, ma si tratta di un effetto ottico dovuto alla maggiore densit\u00e0 di pelo su tali parti.\nNella parte pi\u00f9 settentrionale dell'areale della specie, dove durante il periodo invernale le nevicate sono frequenti ed abbondanti, la colorazione \u00e8 biancastra, con brizzolature nere o brune su testa, orecchie, zampe e quarto posteriore, mentre nelle aree pi\u00f9 meridionali durante l'inverno solo i fianchi dell'animale divengono bianchi, mentre il resto del corpo mantiene una tinta grigio-bruna.\nCome il nome comune suggerisce, la coda rimane bianca sia d'estate che d'inverno; in alcuni casi essa presenta un'area bruna alla radice.\nBiologia.\nSi tratta di animali notturni, che durante il giorno riposano in avvallamenti del terreno che essi stessi si scavano: tali fosse sono profonde una ventina di centimetri ed a volte vengono foderata dall'animale con steli d'erba. L'animale tende ad utilizzare sempre lo stesso rifugio e percorrere i medesimi percorsi ogni giorno, lasciando cos\u00ec nel tempo delle vere e proprie piste che possono essere notate sia d'estate (scie di terreno sgombro) che d'inverno (tunnel nella neve), facendo s\u00ec che la cattura di questi animali mediante trappole sia assai facile. In base all'estensione ed alle ramificazioni di queste piste, la grandezza dei territori di questi animali \u00e8 stata stimata in 2-3\u00a0km\u00b2.\nAnche se, in rare occasioni (inverni particolarmente rigidi, presenza di fonti di cibo abbondanti), ne sono stati avvistati gruppi anche consistenti, questi animali sono fra i meno socievoli fra tutte le lepri.\nQualora percepiscano la presenza di un potenziale pericolo, essi sono soliti bloccarsi e fare affidamento sulle proprie doti mimetiche per non dare nell'occhio: se avvistati, continuano a rimanere immobili, per poi schizzare via a grandi balzi (fino a 5\u00a0m di lunghezza) se l'aggressore si avvicina troppo.\nNelle aree pi\u00f9 aride del proprio areale, questi animali producono feci assai secche per conservare quanta pi\u00f9 acqua possibile: inoltre utilizzano le orecchie come dispersori di calore, ed \u00e8 stata osservata una ipertermia volontaria che durante le ore centrali della giornata porta la temperatura corporea di questi animali al di sopra dei 41\u00a0\u00b0C senza conseguenze.\nAlimentazione.\nSi tratta di animali erbivori: durante i mesi estivi, si nutrono abbondantemente (fino a 5\u00a0kg al giorno) di piante erbacee come il trifoglio, mentre con l'avvicinarsi dell'inverno la loro dieta vira verso altri tipi di piante, come l'erba medica. Durante l'inverno, spesso questi animali si intrufolano nei fienili per cercare rifugio dal freddo e cibo.\nRiproduzione.\nA seconda delle condizioni climatiche, la femmina pu\u00f2 portare a termine fino a quattro gravidanze all'anno. Generalmente la stagione riproduttiva va da febbraio a luglio, con un picco delle nascite nei mesi di marzo e giugno. Durante l'estro, due o tre maschi si raggruppano attorno a ciascuna femmina e si contendono violentemente il diritto ad accoppiarsi per primi; il corteggiamento consiste nel rincorrersi dei due \"partner\" in cerchi sempre pi\u00f9 stretti, fino a quando il maschio riesce a montare la femmina.\nCiascuna cucciolata conta una media di cinque cuccioli e nasce dopo una gestazione di un mese e mezzo circa: la femmina \u00e8 solita costruire una sorta di nido foderando il proprio giaciglio con strati di erba secca e del proprio pelo. I cuccioli nascono gi\u00e0 ricoperti di pelo e con gli occhi aperti: gi\u00e0 un'ora dopo la nascita, essi sono in grado di muoversi piuttosto velocemente, anche se passano la maggior parte del tempo in stato di immobilit\u00e0, per non venire notati da eventuali predatori. Essi vengono svezzati a due settimane di vita, ma occorrono almeno altre due settimane prima che si allontanino definitivamente dalla madre.\nIn questa specie, la maturit\u00e0 sessuale viene raggiunta attorno agli otto mesi d'et\u00e0.\nLa speranza di vita di questi animali \u00e8 di circa otto anni in cattivit\u00e0, ma anche in natura gli esemplari che sopravvivono al primo anno di vita hanno buone probabilit\u00e0 di vivere cos\u00ec a lungo."}
{"id": "2031495", "revid": "76963", "url": "https://it.wikipedia.org/wiki?curid=2031495", "title": "Anzu Nagai", "text": "Compare in Hanochi. Il suo ruolo pi\u00f9 importante \u00e8 stato il doppiaggio di Nico Robin da bambina in \"One Piece\". Ha doppiato anche Daisy nel sesto film della serie, intitolato \"One Piece - L'isola segreta del barone Omatsuri\"."}
{"id": "2031497", "revid": "1498232", "url": "https://it.wikipedia.org/wiki?curid=2031497", "title": "Italia agli VIII Giochi paralimpici estivi", "text": "L'Italia partecip\u00f2 agli VIII Giochi paralimpici estivi di Seul, in Corea del Sud, dal 17 al 24 ottobre 1988 con una delegazione di 96 atleti (69 uomini e 27 donne). Gli azzurri si aggiudicarono complessivamente 58 medaglie: 16 d'oro, 15 d'argento e 27 di bronzo.\nMedaglie.\nMedaglie d'oro.\nOro\n- 50\u00a0m dorso classe 2"}
{"id": "2031498", "revid": "111574911", "url": "https://it.wikipedia.org/wiki?curid=2031498", "title": "Palazzo del Forno", "text": "Il Palazzo del Forno \u00e8 un palazzo monumentale di Napoli ubicato tra piazzetta Materdei e via San Gennaro a Materdei.\nL'edificio venne eretto nel XVIII secolo, su progetto di Giovan Battista Nauclerio, su un terreno appartenuto agli Schettino e Della Mura.\nIl complesso rappresenta uno dei migliori esempi di architettura barocca settecentesca: il portale dell'edificio \u00e8 molto organico, come anche la facciata. Il cortile non ha un'altezza omogenea, infatti i lati davanti e a destra dell'ingresso sono corpi bassi; di fronte all'ingresso vi erano le stalle e l'accesso al giardino retrostante. Di notevole fattura \u00e8 la scala a loggia che si eleva su quattro piani, compreso il piano terra; essa \u00e8 situata a sinistra dell'ingresso."}
{"id": "2031504", "revid": "1573940", "url": "https://it.wikipedia.org/wiki?curid=2031504", "title": "Epinephelus aeneus", "text": "La cernia bianca (Epinephelus aeneus ()), conosciuta commercialmente solo come cernia, \u00e8 un pesce di mare della famiglia Serranidae.\nDescrizione.\nPresenta un corpo molto allungato ed ha due o tre tipiche linee a raggiera di colore bianco acceso dietro l'occhio. Ha una livrea con fasce scure alternate con altre chiare. Il contrasto tra chiaro e scuro \u00e8 spesso tenue negli adulti (che possono anche essere \"monocromatici\") mentre \u00e8 vivissimo nei giovani.\nBiologia.\nSimili a quelle delle altre cernie.\nDistribuzione e habitat.\n\u00c8 distribuita in tutto il settore orientale dell'oceano Atlantico, dalle coste del Portogallo e della Spagna sino alle coste dell'Africa occidentale, includendo le isole del golfo di Guinea. \u00c8 presente anche nel Mediterraneo ma non vi \u00e8 comune; viene talvolta avvistata lungo le coste siciliane, calabresi e sarde.Il suo habitat, contrariamente a quello delle altre cernie, \u00e8 nei fondi mobili, soprattutto nelle praterie di \"Posidonia oceanica\", da 20 a 200 m di profondit\u00e0."}
{"id": "2031506", "revid": "124234015", "url": "https://it.wikipedia.org/wiki?curid=2031506", "title": "Neuhaus (disambigua)", "text": ""}
{"id": "2031509", "revid": "256263", "url": "https://it.wikipedia.org/wiki?curid=2031509", "title": "Fra' Cecilio Maria", "text": ""}
{"id": "2031511", "revid": "3115", "url": "https://it.wikipedia.org/wiki?curid=2031511", "title": "Thomas Stephen Szasz", "text": ""}
{"id": "2031515", "revid": "648716", "url": "https://it.wikipedia.org/wiki?curid=2031515", "title": "Palazzo in via Materdei 20", "text": "Il Palazzo in via Materdei al civico 20 \u00e8 un palazzo monumentale di Napoli ubicato nell'omonima via.\nFu costruito nel XVIII secolo, in stile barocco, dagli agostiniani della chiesa di Santa Maria della Verit\u00e0 come propriet\u00e0 del monastero. Fu edificato da Giuseppe Astarita, architetto dell'ordine e residente in una delle propriet\u00e0 del monastero in salita San Raffaele. Il palazzo nel corso degli anni ha perso il suo effettivo valore architettonico a causa della mancanza di interventi di restauro tesi a garantirne la conservazione, tanto che, in epoche pi\u00f9 recenti l'edificio ha subito persino una sopraelevazione.\nLa facciata non presenta il rivestimento d'intonaco, lasciando scoperta la struttura portante in tufo; il portale \u00e8 in piperno a bugne che si raccorda al balcone centrale del piano nobile attraverso le volute e riccioli. Le cornici dei balconi del piano nobile e del secondo piano sono concluse da timpani triangolari in stucco aggettanti, mentre quelle del terzo sono piatte.\nNel cortile si apre una bella scala a loggia con una rampa che si articola attorno ad un vano di rettangolare."}
{"id": "2031522", "revid": "2519", "url": "https://it.wikipedia.org/wiki?curid=2031522", "title": "Diergaarde Blijdorp", "text": "Il Diergaarde Blijdorp (nome ufficiale olandese: Stichting Koninklijke Rotterdamse Diergaarde, Fondazione Reale dello Zoo di Rotterdam) \u00e8 uno zoo situato nella parte nord-orientale di Rotterdam; \u00e8 uno degli zoo pi\u00f9 vecchi dei Paesi Bassi. Nel 2007 ha celebrato il suo 150\u00ba anniversario.\nStoria.\nLo zoo di Rotterdam originario \u00e8 andato distrutto nel bombardamento di Rotterdam, durante la seconda guerra mondiale, che distrusse la maggior parte del centro della citt\u00e0. I nomi di alcune strade, come Diergaardesingel (\"Via dello Zoo\"), ricordano ancora la posizione del vecchio zoo. Il \"Blijdorp\" venne ricostruito un po' pi\u00f9 a nord e venne aperto di nuovo al pubblico il 7 dicembre 1940. Il nuovo zoo \u00e8 stato progettato dall'architetto olandese Sybold van Ravesteyn, che progett\u00f2 anche la stazione ferroviaria centrale di Rotterdam. Nel 2001, il \"Blijdorp\" \u00e8 quasi raddoppiato di dimensioni in seguito all'apertura ad ovest di una nuova parte, chiamata \"Oceanium\", la cui attrazione principale \u00e8 un acquario. Nell'aprile 2004 tutto lo zoo \u00e8 stato dichiarato monumento nazionale.\nGiardini botanici.\nIl \"Blijdorp\" non partecipa solo a programmi di conservazione degli animali, come l'EEP, ma ospita anche un giardino botanico e la Collezione Nazionale Olandese di Bromeliacee.\nLa rivista del \"Blijdorp\".\nLa rivista trimestrale del \"Blijdorp\" \u00e8 chiamata \"Blijdorp Blad\". Il primo numero dell'anno 2007 comprendeva articoli sulla storia dello zoo per celebrare il 150\u00ba anniversario."}
{"id": "2031526", "revid": "7969", "url": "https://it.wikipedia.org/wiki?curid=2031526", "title": "Half back", "text": ""}
{"id": "2031537", "revid": "121986235", "url": "https://it.wikipedia.org/wiki?curid=2031537", "title": "Pro Milone", "text": "L'Oratio pro Tito Annio Milone (\"Orazione in difesa di Tito Annio Milone\") \u00e8 un discorso giudiziario che avrebbe dovuto essere pronunciato nel 52 a.C. dall'oratore romano Marco Tullio Cicerone.\nTito Annio Milone era un importante politico della fazione degli \"optimates\", in conflitto con il popolare Publio Clodio Pulcro, \"leader\" della plebe romana. I due scatenarono gravi e violenti disordini mediante la creazione di bande di schiavi armati e gladiatori; il 18 gennaio del 52 a.C., infine, si incontrarono presso Bovillae, sulla via Appia, e nello scontro che si origin\u00f2 Clodio fu ucciso.\nDi fronte alle manifestazioni popolari che si scatenarono, fu impossibile per gli \"optimates\" evitare che Milone fosse citato in giudizio: il processo per la morte di Clodio si tenne in aprile, e a presentare le ragioni dell'accusa furono Marco Antonio e Appio Claudio Pulcro, consolare e fratello di Clodio. La difesa fu affidata, invece, ai principali oratori, tra cui, appunto, Cicerone.\nQuesti, tuttavia, salito sui \"rostra\", le tribune del Foro da cui gli oratori parlavano, impaurito dal numero di persone radunatesi, non riusc\u00ec a pronunciare la sua orazione, e il suo discorso fu anzi stentato ed inconcludente:\nMilone fu dunque condannato per i voti di 12 senatori su 18, 13 \"equites\" su 17 e 16 tribuni dell'erario su 19, e costretto a ritirarsi in esilio a Marsiglia.\nPi\u00f9 tardi, Cicerone riscrisse e pubblic\u00f2 l'orazione che avrebbe voluto pronunciare in occasione del processo a Milone, facendone il capolavoro dell'arte oratoria romana: lo stile \u00e8 particolarmente curato ed equilibrato, le argomentazioni precise e sottili.\nContesto Storico.\nGli ultimi anni della Repubblica.\nL'ultimo settantennio della repubblica vede Roma in preda all'anarchia pi\u00f9 sfrenata e pericolosa.\nCicerone aveva tentato di riportare l'ordine sopprimendo gli autori e i complici della congiura di Catilina, ma cos\u00ec facendo aveva causato amarezza e odio da parte dei plebei nei suoi confronti.\nIl decennio che va dal 62 a.C. al 52 a.C. ha come protagonisti Clodio e Milone: il primo sostenuto dalla plebe e istigatore dell'odio nei confronti dei patrizi; il secondo spalleggiato dal Senato, da Cicerone stesso e da tutti coloro i quali avevano a cuore la conservazione della repubblica.\nClodio apparteneva alla gens Claudia e fu un abile manipolatore delle passioni della plebe, pi\u00f9 che patrono della sua causa. Gli orrori della guerra civile, il trionfo di Silla, le proscrizioni, le confische e le facili fortune, che aveva avuto modo di vedere durante la giovinezza, dovevano aver maturato in lui la convinzione che la forza fosse l'unica arma infallibile per raggiungere il potere. Oratore abilissimo, durante la guerra Mitridatica segu\u00ec, col fratello Appio, il cognato Lucullo contro cui fece insorgere i soldati, facendo leva sulle difficolt\u00e0 della vita militare e le mal retribuite fatiche. Tornato a Roma, dopo essersi prima rifugiato presso un altro suo cognato, Q. Marcio Re, poi sfuggito ai pirati, fece il primo passo della sua carriera politica accusando Catilina di concussione nel governo della provincia d'Africa. Era una consuetudine abbastanza diffusa all'epoca, quella di esordire nel \"cursus honorum\" citando in giudizio un cittadino colpevole di broglio o rapina.\nCatilina fu assolto, ma la sua figura e quella di Clodio stesso ne uscirono egualmente infamate, perch\u00e9 responsabili di corruzione. Dopo questo giudizio, Clodio lasci\u00f2 nuovamente Roma per la Gallia transalpina, al seguito di L. Murena. Tornato a Roma, per\u00f2, durante l'orditura della congiura di Catilina, manifest\u00f2 un contegno equivoco, successivamente interpretato da Cicerone come appoggio alla congiura stessa.\nAl 62 a.C. va ricondotta la nascita dell'inimicizia tra Clodio e Cicerone dopo un fatto molto grave avvenuto in casa di Gaio Giulio Cesare durante i riti sacri della Bona Dea, la notte tra il 4 e il 5 dicembre. Clodio, incurante del fatto che alla festa, in mezzo alle vestali e alle matrone, la sola presenza maschile sarebbe stata considerata sacrilegio, approfittando del suo aspetto femminile, si travest\u00ec da suonatrice d'arpa e si introdusse nel palazzo con lo scopo di trascorrere la notte assieme alla sua amante Pompea, nonch\u00e9 moglie di Cesare. Sfortunatamente per lui, il suo piano fall\u00ec perch\u00e9 Aurelia, madre di Cesare, aveva riconosciuto in lui una voce maschile. Datosi alla fuga, Clodio fu successivamente processato e assolto con venticinque voti contrari e trentuno favorevoli, grazie al denaro che aveva utilizzato per corrompere i giudici. I testimoni d'accusa pi\u00f9 gravi erano stati appunto Cicerone, il quale con una dichiarazione distruggeva l'alibi invocato da Clodio, e L. Lucullo che accusava Clodio di incesto con sua sorella, maritatasi ad un Lucullo. A partire da quel momento Clodio coltiv\u00f2 un profondo desiderio di vendetta nei confronti di Cicerone.\nDopo aver rotto ogni rapporto con gli \"optimates\", avendo gi\u00e0 precedentemente beneficiato dell'appoggio del popolo, divenne uno dei leader popolari pi\u00f9 apprezzati. Cos\u00ec il 24 maggio del 60 a.C. pronunci\u00f2 la \"sacrorum detestatio\", allo scopo di disconoscere le proprie origini patrizie e prepararsi al tribunato per volgere, con la massima autorit\u00e0, contro Cicerone le ire della plebe.\nEsilio e ritorno di Cicerone.\nCesare, infastidito da alcune dichiarazioni fatte da Cicerone durante un processo, decise di aiutare Clodio facendolo adottare illegalmente dal plebeo P. Fonteio, il quale lo fece immediatamente emancipare. Il 10 dicembre del 59 a.C. Clodio ottenne il tribunato e fece approvare quattro di quei progetti di legge che Cicerone definiva \"faces et pestes republicae\": \"lex Clodia frumentaria\"; \"lex Clodia de iure et tempore legum rogandarum\"; \"lex Clodia\" \"de veteribus sodaliciis restituendis et novis instituendis\"; \"lex de censoria notione\".\nDi un secondo gruppo di leggi clodiane, la principale era intesa a colpire Cicerone con il tacito assenso di Cesare e Pompeo, che avevano a cuore l'allontanamento da Roma dei sostenitori dell'autorit\u00e0 senatoria. Secondo questa legge veniva inflitta l\u2019\"interdictio aquae et ignis\", vale a dire l'esilio, a chi uccidesse o avesse ucciso cittadini romani senza giudizio popolare. Cicerone, essendosi macchiato di questa colpa nei confronti di chi aveva partecipato alla congiura di Catilina, non attese neppure di essere citato e lasci\u00f2 Roma spontaneamente. Contemporaneamente Clodio port\u00f2 a termine la sua vendetta confiscandogli tutti i beni, saccheggiandone le ville e distruggendo in particolare la casa sul Palatino. Successivamente i rapporti con Cesare e Pompeo si incrinarono e la potenza di Clodio, dopo aver toccato l'apogeo, inizi\u00f2 lentamente a decadere.\nAl contrario il partito degli ottimati stava inaspettatamente ottenendo un gran successo, avendo dalla sua parte la maggioranza quasi assoluta dei tribuni della plebe. Fra questi primeggiavano per l'entusiasmo con cui patrocinavano la causa di Cicerone, T. Annio Milone e P. Sestio. Il 15 gennaio del 57 a.C. venne proposto un progetto di legge (\"rogatio\") per richiamare Cicerone dall'esilio, e il 25 dello stesso mese doveva essere discusso, ma la notte precedente i clodiani circondarono la curia con gladiatori armati e, al momento del voto, colpirono l'assemblea facendone una strage. Dopo questo affronto, Milone decise di combattere Clodio con tutte le sue forze, non escluse le bande armate. Dapprima lo cit\u00f2 in tribunale con la \"lex Plotia de vi\", ma Clodio, rimandando con raggiri il processo, ebbe il tempo di assaltare la casa di Milone, che a sua volta decise di difendersi armando una banda di gladiatori e schiavi da opporre a quella di Clodio, con il consenso dello stesso Pompeo. Da questo momento in poi Roma si trasforma in un teatro di tumulti e aggressioni.\nIntanto nei comizi del 4 agosto del 57 a.C. si deliberava il richiamo di Cicerone in patria, al quale venivano restituiti i beni confiscati e concesso il risarcimento dei danni patiti per le violenze clodiane. Clodio, senza perdersi d'animo, attacc\u00f2 il cantiere che si stava occupando di ricostruire la casa di Cicerone, aggred\u00ec pochi giorni dopo lo stesso oratore sulla via Appia, riuscendo quasi ad ucciderlo e tent\u00f2 l'assalto della casa di Milone. Il Senato deliber\u00f2 dunque di processarlo \"de vi\". Per evitare questo processo, egli si candid\u00f2 all'edilit\u00e0 curule e venne eletto attorno al 20 gennaio del 56 a.C. per l'anno in corso, usufruendo cos\u00ec dell'immunit\u00e0 garantita dalla carica.\nDopo questi avvenimenti, ci fu un periodo di relativa calma che vide Clodio e Pompeo riconciliarsi e Cicerone lontano dalla vita politica.\nNel 53 a.C. ripresero i tumulti, con spettatore Pompeo, il quale sperava di ottenere dal Senato i poteri dittatoriali per salvare la repubblica e rifarsi del semianonimato in cui era caduto il suo nome a causa delle grandi imprese di Giulio Cesare. Clodio intraprese la campagna elettorale per la pretura e contemporaneamente il suo rivale Milone avanz\u00f2 la propria candidatura al consolato, ma a causa del clima di violenza, le elezioni furono rinviate al 52 a.C. Clodio pose alla base della sua propaganda elettorale una serie di attacchi verbali allo scopo di demolire la figura di Milone, difeso a sua volta da Cicerone. Con un'ultima dichiarazione, Clodio accus\u00f2 Milone di non aver esposto, presentando la sua petizione, il proprio stato finanziario.\nIl 18 gennaio del 52 a.C. Clodio e Milone, accompagnati ciascuno da un numeroso seguito, si incontrarono casualmente sulla via Appia. Le loro retroguardie si azzuffarono e la lotta divenne generale, tanto che Clodio stesso rimase ucciso sulla strada. Il suo cadavere venne raccolto e portato a Roma dal senatore Sesto Tedio, che era casualmente di passaggio in quel momento. Successivamente Sesto Clodio, segretario dell'ucciso, port\u00f2 il cadavere del demagogo nella curia, la cui pira caus\u00f2 poi l'incendio della curia stessa e della basilica Porcia attigua.\nLe riforme di Pompeo.\nL'intero episodio fu la causa di disordini e dell'anarchia pi\u00f9 totale in citt\u00e0, al punto che un \"senatus consultum ultimum\" ordin\u00f2 all'interr\u00e8 Servio Sulpicio di conferire a Pompeo la carica di \"consul sine collega\" con l'autorit\u00e0 dittatoriale di far leva di soldati in Italia per ristabilire l'ordine a Roma. Pompeo ebbe cos\u00ec la possibilit\u00e0 di mettere in atto un gran numero di leggi, precedentemente elaborate nella consapevolezza che un giorno avrebbe ottenuto il pieno potere, leggi che avevano come obbiettivo il ristabilimento dell'ordine e l'abbreviazione dei processi per rendere meno facile la corruzione. Venne infatti stabilito che i processi non dovessero durare pi\u00f9 di cinque giorni: i primi quattro riservati all'assunzione delle prove e il quinto alla trattazione finale e alla sentenza. Infine il tempo dell'accusa fu limitato a due ore, quello della difesa a tre.\nIl processo \"de vi\" riguardante l'uccisione di Clodio, ebbe inizio il 4 aprile. L'accusa avrebbe dovuto interrogare \"per tortores\", secondo la legge, cinquantaquattro schiavi di Milone, che questi per\u00f2 negava di poter produrre perch\u00e9 da lui emancipati e fatti liberi cittadini. Al contrario, a questo interrogatorio furono sottoposti gli schiavi di Clodio. L'audizione dei testimoni dur\u00f2 dal 4 al 6 aprile, aperta con C. Causinio Schola amico di Clodio e chiusa con Fulvia, moglie dell'ucciso. Il giorno 8 aprile si incominci\u00f2 a parlare per l'accusa e per la difesa, ma le urla e le minacce della folla, smontarono l'impeto di Cicerone, che a stento riusc\u00ec a pronunciare un\u2019\"oratiuncola\" , in confronto al capolavoro che avrebbe poi elaborato nella solitudine dei suoi studi.\nL'orazione, raccolta dai notarii o tachigrafi nel momento stesso in cui veniva pronunciata, continu\u00f2 ad essere letta fino ai tempi di Asconio e Quintiliano. Anche lo Scoliaste bobiense, sembra faccia riferimento a questa prima orazione, le cui interruzioni, reticenze e il disordine mostravano le tracce dello sgomento.\nLa maggioranza non accett\u00f2 la tesi principale di Cicerone, secondo la quale Clodio era stato giustamente ucciso, per aver insidiato la vita di Milone, n\u00e9 la secondaria che voleva presentare Milone come eroe della repubblica, per averla sottratta alle grinfie di uomo infido, autore di innumerevoli tumulti. Lo storico Velleio Patercolo afferm\u00f2 che la condanna di Milone fu dettata soprattutto dall'avversione di Pompeo nei suoi confronti, nata dal sospetto che egli avesse in serbo di ucciderlo.\n\u201cMilonem reum non magis invidia facti quam Pompeii damnavit voluntas\u201d. (Vell. Paterc. 2.47)\nContenuto dell'orazione.\nCon l'orazione in difesa di Milone, Cicerone cerc\u00f2 di far chiarezza sulle dinamiche dello scontro avvenuto tra Tito Annio Milone e Publio Pulcro Clodio il 18 gennaio del 52 a.C. lungo la via Appia. Milone era in viaggio con la moglie e un numeroso stuolo di schiavi, quando si imbatt\u00e9 in un corteo guidato da Clodio, composto da una trentina di servi armati. Ebbe origine uno scontro sanguinoso tra i due schieramenti, in cui Clodio e i suoi ebbero la peggio. L'eccidio della via Appia segn\u00f2 la conclusione di un lungo e sanguinoso conflitto, che aveva visto quell'anno Milone candidarsi al consolato e Clodio alla pretura. Quest'ultimo non aveva risparmiato frodi e corruzione per sostenere i competitori di Milone nella corsa al consolato: P. Plauzio Ipseo e Q. Metello Scipione. Milone dal canto suo poteva vantare l'appoggio di Cicerone, amico e benefattore, sostenitore dei suoi medesimi ideali. Le opposte passioni politiche precipitarono dunque nella sanguinosa mischia della via Appia in cui Clodio perse la vita per mano di uno dei servi di Milone. Le circostanze della sua morte non sono certe perch\u00e9 ci sono pervenute due versioni: la prima riportata dall'orazione ciceroniana, \"Pro Milone\", l'altra nel commento di Asconio alla stessa, nella quale lascia intendere che Milone fosse da condannare in quanto avesse infierito su Clodio quand'era gi\u00e0 ferito.\nIl contraccolpo per l'uccisione di Clodio \u00e8 terribile per la citt\u00e0: si susseguono guerriglie e assedi che portano all'elezione dei due rivali di Milone. La strage della via Appia che di per s\u00e9 \u00e8 di poco rilievo, contribuisce all'irrimediabile crisi della repubblica. Il Senato, infatti, per far fronte ai continui tumulti che infiammavano la citt\u00e0, stabil\u00ec per senatoconsulto che Pompeo provvedesse alla sicurezza dello Stato. Come prima azione, Pompeo decret\u00f2 due leggi tese a colpire Milone, accusato della morte di Clodio: la legge \"de ambitu\" e la legge \"de vi\". Quest'ultima contempla esplicitamente l'uccisione di Clodio che divenne il principale capo d'accusa contro Milone. Anche in quest'occasione Milone pot\u00e9 contare sul sostegno di Cicerone.\nIl processo ebbe inizio il 4 aprile con interrogatori e deposizioni dei servi di Clodio. L'8 aprile vennero sorteggiati gli ottantuno giudici*. Prima deposero gli accusatori, indi Cicerone. Il processo vide tumulti e incidenti, e la situazione precipit\u00f2 quando prese la parola Cicerone. Il clamore dei clodiani insorse contro di lui col proposito di strappare la condanna di Milone. L'orazione si conclude con Cicerone che chiede misericordia ai giudici e li implora a suo nome. Per convincerli ad assolverlo descrive l'ipotetica reazione dei giudici all'idea che Clodio, potesse tornare in vita e prospetta ai loro occhi la perdita della propriet\u00e0 privata che avrebbe in tal caso accompagnato il successo di Clodio. Inoltre non \u00e8 irrilevante ai fini dell'orazione che Cicerone si sia rivolto ai giudici come se tutti fossero appartenuti al rango senatorio, compiacendo, dunque, chi effettivamente non vi apparteneva. Non rivolge a Pompeo dei semplici elogi ma sottolinea che le misure di sicurezza prese da quest'ultimo non avrebbero colpito il suo assisitito. Tuttavia di fronte alle guerriglie insorte e il malumore della folla che richiede l'intervento dell'esercito, Cicerone pronunci\u00f2 un'orazione claudicante, breve ed inefficace.\nStruttura dell'orazione.\nLa prima arringa miloniana di cui parlano anche Asconio e Quintiliano non ci \u00e8 pervenuta. Quella che si \u00e8 conservata \u00e8 successiva al processo, scritta con mente calma, ed \u00e8 considerata ancora oggi un capolavoro dell'eloquenza ciceroniana. Cicerone non aveva intenzione di mutare la sostanza degli argomenti ma di far emergere, attraverso uno studio pi\u00f9 attento dello stile, la passione venuta meno durante l'esposizione in tribunale.\nTra le aggiunte apportate troviamo la seconda \"tractatio\", quella \"extra causam\" che abbraccia la linea difensiva proposta da Bruto nel fittizio discorso \"Pro Milone\" e inizialmente rifiutata da Cicerone; gli elogi rivolti a Pompeo; la profezia di sventura (paragrafo 69).\nDivisione dell'opera.\nL'orazione \u00e8 strutturata in sette momenti che indicano le varie fasi della difesa ciceroniana.\n\"Exordium\": \u00a7\u00a7 1-5. Cicerone denuncia l'assetto eccezionale del tribunale, con schieramento di truppe e la presenza di Pompeo. Tali misure sono tese a garantire la giustizia.\n\"Propositio\": \u00a7\u00a7 6-23. Cicerone espone la sua tesi difensiva. Milone attaccato da Clodio ha usato il diritto irrinunciabile alla legittima difesa. Segue la confutazione delle accuse mosse dagli avversari. \n\"Narratio\": \u00a7\u00a7 24- 29. Cicerone denuncia l'astio che Clodio nutriva nei confronti di Milone, lo stesso Clodio aveva dichiarato pubblicamente che lo avrebbe ucciso se fosse stato necessario. Da qui l'agguato sulla via Appia in cui Milone si salva per il suo valore e per la fedelt\u00e0 dei suoi servi. Mentre Clodio, l'attentatore, rimane ucciso.\n\"Probatio\": \u00a7\u00a7 30-71.Tutti gli indizi confermano la responsabilit\u00e0 di Clodio nell'agguato \n\"Pars adsumptiva\": \u00a7\u00a7 72-91. Anche laddove Milone avesse ucciso Clodio di proposito, la scomparsa di quest'ultimo \u00e8 da considerarsi un dono alla citt\u00e0, non una perdita.\n\"Epilogus\": \u00a7\u00a7 92-105. Cicerone ricorda le benemerenze di Milone, la sua nobile condotta e prega i giudici di ricambiare i grandi benefici che Milone nella sua vita ha offerto alla patria. Pertanto un verdetto coscienzioso non pu\u00f2 che essere una sentenza di libert\u00e0."}
{"id": "2031539", "revid": "1987129", "url": "https://it.wikipedia.org/wiki?curid=2031539", "title": "Palazzo Falck", "text": "Palazzo Falck \u00e8 un edificio di Lecco situato nella centrale piazza Garibaldi su cui affacciano altri storici edifici cittadini quali il Teatro della Societ\u00e0, il palazzo della Banca Popolare di Lecco e l'albergo Croce di Malta.\nIl palazzo fu progettato nel 1900 da Giuseppe Ongania in forme neorinascimentali come sede della Banca d'Italia ed in seguito, dopo molti anni di chiusura e inevitabile degrado, fu ristrutturato completamente su progetto dell'architetto Virginia Tentori nel 2004 e opere della Colombo Costruzioni spa di Lecco per diventare successivamente sede dell'Unione Commercianti di Lecco. Il progetto di recupero si \u00e8 sviluppato su temi indipendenti al fine di creare una convivenza fra la conservazione dell'identit\u00e0 storica esterna e i moderni interni di epoca pi\u00f9 attuale."}
{"id": "2031541", "revid": "661803", "url": "https://it.wikipedia.org/wiki?curid=2031541", "title": "Cimitero di San Michele (Venezia)", "text": "Il cimitero di San Michele si trova nell'isola omonima della laguna veneta, posta tra Venezia e Murano.\nStoria.\nSan Michele in realt\u00e0 ospit\u00f2 il cimitero solo dal 1837 quando venne interrato lo stretto canale che distingueva i due isolotti di San Michele e San Cristoforo della Pace in modo da ampliare l'estensione del camposanto che, dal 1807 per volere di Napoleone, sorgeva su quest'ultima. In precedenza le sepolture venivano effettuate nei sagrati o all'interno delle chiese e, quando questi si riempivano, i resti erano trasferiti nelle isole della laguna (noto specialmente l'ossario di Sant'Ariano). L'abitudine di sgomberare cos\u00ec i cimiteri fu mantenuta sino al XIX secolo.\nA partire dal febbraio 1806, la necessit\u00e0 di un unico luogo di inumazione posto al di fuori della citt\u00e0 lagunare diventa urgente: occorre individuare una soluzione, da fissare in una delle isole della laguna o in terraferma, cos\u00ec da allontanare dalla citt\u00e0 possibili cause di contagio.\nIn un primo momento, si individua l'area occupata dal Monastero delle Clarisse di Santa Maria Maggiore, nel sestiere di Santa Croce. L'architetto Giuseppe Picotti immagina una necropoli cinta da portici, in grado di ospitare 660 tombe, destinate alla vendita ma il progetto \u00e8 troppo costoso e non viene realizzato.\nI progetti seguenti prendono in considerazione l'isola di Sant'Andrea della Certosa, senza per\u00f2 arrivare ad una concretizzazione.\n\u00c8 Napoleone nel 1807, al termine di un soggiorno in citt\u00e0, a individuare la soluzione al problema, indicando l'isola di San Cristoforo, posta fra Venezia e Murano.\nL'anno seguente l'isola viene evacuata, l'incarico viene conferito a Giannantonio Selva, che avvia i lavori.\nNel maggio 1813 la costruzione risulta ultimata e il 28 giugno vengono benedette la cappella e il cimitero, affidato alle cure dei Frati Agostiniani. \nIl nuovo camposanto incontra per\u00f2 scarso entusiasmo. \nDiventato ben presto insufficiente, diventa necessario adibire a cimitero anche la vicina isola di San Michele che ospita un importante monastero camaldolese. \nNel 1810, per decreto napoleonico, il monastero viene soppresso e l'isola resta di propriet\u00e0 del Demanio, che la vende alla Municipalit\u00e0 per essere unita a San Cristoforo, sotto la cura dei frati Francescani. \nNel 1826 iniziano le prime inumazioni a San Michele mentre dal 1835 iniziano i lavori di interramento dello stretto canale che divide i due isolotti, lavori che si concludono nel 1839.\nUna volta unificato, il cimitero prende il nome di San Michele.\nNel 1843 viene bandito un concorso per l'unificazione stilistica del complesso.\nVince Lorenzo Urbani ma il progetto non ha seguito a causa delle ristrettezze economiche in cui versa la citt\u00e0 lagunare.\nNel 1858 viene quindi bandito un nuovo concorso, vinto da Annibale Forcellini, che verr\u00e0 realizzato parzialmente e con alcune modifiche, solo a partire dal 1870-71.\nNel 1998 S. Michele \u00e8 stato oggetto di un concorso per l'ampliamento, vinto dall'architetto David Chipperfield.\nDescrizione.\nA seconda della confessione religiosa, il cimitero \u00e8 diviso nelle aree cattolica, ortodossa e evangelica. Il cimitero ebraico di Venezia, invece, si trova sull'isola del Lido. Il sacrario militare di Venezia \u00e8 il Tempio votivo del Lido.\nL'emiciclo 22 d'ingresso (recinto XI) al cimitero storico monumentale ottocentesco \u00e8 composto da 38 edicole, di cui sono parte varie cappelle gentilizie private appartenenti a nobili famiglie: Salviati (\"ramo romano\"), Testolini Quadri, Azzano, Venier e Olivieri.\nGrazie a un ponte galleggiante, dal 31 ottobre al 10 novembre 2019, \u00e8 stato possibile arrivare a piedi al Cimitero per la Commemorazione dei defunti.\nPersonaggi famosi illustri sepolti.\nTra i personaggi celebri, qui riposano:\nNei media.\nL' dell'anime giapponese \"Aria\" ha come ambientazione la copia perfetta del cimitero di San Michele che fa parte della Neo Venezia ricostruita sul pianeta Marte."}
{"id": "2031548", "revid": "363629", "url": "https://it.wikipedia.org/wiki?curid=2031548", "title": "Suinae", "text": "I Suini (Suinae) costituiscono una sottofamiglia della famiglia dei Suidi.\nTassonomia.\nLa lista completa delle specie, secondo la classificazione tradizionale, \u00e8 la seguente:"}
{"id": "2031550", "revid": "547034", "url": "https://it.wikipedia.org/wiki?curid=2031550", "title": "Flavio Pietro", "text": "Biografia.\nPietro apparteneva ad una nobile famiglia. Nel 506 ricevette una lettera di congratulazioni da parte di Ennodio, probabilmente a seguito dell'ottenimento di una magistratura minore.\nNel 510/511 Teodorico il Grande scrisse al \"praefectus urbi\" Argolico chiedendogli di inserirlo nel senato romano, in quanto aveva gi\u00e0 la \"gravitas\" di un senatore.\nNel 516 resse il consolato senza collega."}
{"id": "2031560", "revid": "179777", "url": "https://it.wikipedia.org/wiki?curid=2031560", "title": "Oratio pro Tito Annio Milone", "text": ""}
{"id": "2031562", "revid": "28592", "url": "https://it.wikipedia.org/wiki?curid=2031562", "title": "Principe di Novgorod", "text": ""}
{"id": "2031563", "revid": "179777", "url": "https://it.wikipedia.org/wiki?curid=2031563", "title": "Orazione pro Milone", "text": ""}
{"id": "2031567", "revid": "767487", "url": "https://it.wikipedia.org/wiki?curid=2031567", "title": "Jackie Mittoo", "text": "Biografia.\nNato a Browns Town, nella Parrocchia di Saint Ann, ha imparato a suonare il pianoforte all'et\u00e0 di quattro anni sotto la tutela della nonna.\nNegli anni sessanta \u00e8 membro degli Skatalites, dei The Rivals, The Sheiks, dei Soul Brothers e dei Soul Vendors.\nTra i contributi di Mittoo nella seconda met\u00e0 degli anni '60 ci sono i brani \"Darker Shade of Black\" (la base di \"Pass the Tu Sheng Peng\" di Frankie Paul), \"Bobby Babylon\" di Freddie McGregor, \"I'm Still in Love with You\" di Alton Ellis, l'inno rocksteady \"Baby Why\" dei The Cables e il primo successo di Marcia Griffiths, \"Fell Like Jumping\".\nTra il 1968 e il 1969 ha suonato per Lloyd \"Matador\" Daley.\nEmigra a Toronto, in Canada alla fine degli anni 60. Qui registra tre album, \"Wishbone\" (Summus), \"Reggae magic\" (CTL) e \"Let's Put It All Together\" (CTL), oltre a creare l'etichetta discografica \"Stine-Jac\" e un negozio di dischi.\nNel 1970 i Wailers, da una cover della sua canzone \"Peanie Wallie\", ottengono il successo con \"Duppy Conqueror\".\nSuona per tutti gli anni 70 nei locali di Toronto e coadiuva vari musicisti reggae di Toronto, compresi Earth, Wind and Fire, Esso Jaxxon (R. Zee Jackson), Carl Harvey, Lord Tanamo, Boyo Hammond, Carl Otway, The Sattalites and Jackie James.\nNegli anni '70 Mittoo continua inoltre a registrare per i produttori giamaicani, principalmente per Bunny Lee.\nNegli anni '80 lavora regolarmente con Sugar Minott. Nel 1989, Mittoo partecipa alla riunione degli Skatalites, ma i problemi di salute presto lo costringono ad abbandonarli.\nNel 1989 registra \"Wild Jockey\" per l'etichetta \"Wackies\" di Lloyd Barnes.\nMittoo \u00e8 ricoverato in ospedale il 12 dicembre 1990 e muore di cancro il 16 dicembre all'et\u00e0 di 42 anni.\nIl suo funerale \u00e8 stato tenuto alla National Arena di Kingston il 2 gennaio 1991 alla presenza di Hortense Ellis, Neville Tinga Stewart, Desmond Young, Ruddy Thomas, Tommy Cowan, Coxsone Dodd tra gli altri.\nUn concerto commemorativo \u00e8 stato tenuto nello stesso periodo, con l'esibizione di Vin Gordon, Leroy \"Horsemouth\" Wallace, Glen Bagga Fagan, Pablo Black, Robert Lynn, Michael Ibo Cooper, Ken Boothe, Delroy Wilson, Carlene Davis, Tinga Stewart e altri."}
{"id": "2031574", "revid": "729019", "url": "https://it.wikipedia.org/wiki?curid=2031574", "title": "Rebeca Linares", "text": "Biografia.\nSpinta dal suo migliore amico, l'attore pornografico Nacho Vidal, decide di entrare nell'industria nel 2005.\nPoco soddisfatta del guadagno e del modo di lavorare spagnolo, gira alcuni film in Germania e in Francia, prima di trasferirsi in modo definitivo a Los Angeles, negli USA. Nel giugno 2010 ha eseguito un intervento di mastoplastica al seno.\n\u00c8 stata Penthouse Pet per il mese di marzo 2009.\nHa dichiarato di aver scelto il proprio pseudonimo perch\u00e9 \u00ab\u00e8 un nome breve, ma molto intenso\u00bb."}
{"id": "2031577", "revid": "150571", "url": "https://it.wikipedia.org/wiki?curid=2031577", "title": "Veronica Linares", "text": ""}
{"id": "2031578", "revid": "150571", "url": "https://it.wikipedia.org/wiki?curid=2031578", "title": "Rebecca Linares", "text": ""}
{"id": "2031580", "revid": "1305772", "url": "https://it.wikipedia.org/wiki?curid=2031580", "title": "Dragone (disambigua)", "text": ""}
{"id": "2031586", "revid": "35813", "url": "https://it.wikipedia.org/wiki?curid=2031586", "title": "Carlo Rezzonico, Jr.", "text": ""}
{"id": "2031587", "revid": "287204", "url": "https://it.wikipedia.org/wiki?curid=2031587", "title": "Iron Ciccius", "text": ""}
{"id": "2031590", "revid": "1573940", "url": "https://it.wikipedia.org/wiki?curid=2031590", "title": "Monastero di Sant'Angelo in Pesco Mascolino", "text": "Il monastero di Sant'Angelo in Pesco Mascolino \u00e8 uno storico cenobio benedettino della Valcomino, situato nel comune di Casalattico, di cui oggi restano i ruderi della chiesa e le fondamenta dei principali edifici. \u00c8 situato all'imbocco delle gole del Melfa, su uno sperone roccioso in localit\u00e0 oggi volgarmente detta \"Sant'Agnere\", a ridosso di un'ansa del Melfa presso i confini dei comuni di Casalvieri e Arpino.\nLa localit\u00e0 un tempo era definita \"Pesco Mascolino\", probabilmente per il piccolo altopiano su cui fu edificato il monastero che si interrompe bruscamente con una parete verticale rocciosa alta oltre tre metri, o anche \"Acqua di Manente\". Nelle vicinanze ancora sopravvivono i resti di un mulino ad acqua e di interventi di bonifica.\nStoria.\nPer la prima volta l'area \u00e8 registrata come propriet\u00e0 di un certo sacerdote di Casalvieri, Pietro, il quale qui aveva una chiesa dedicata a San Michele Arcangelo, che poi don\u00f2, nel 1032, all'Abbazia di Montecassino insieme alla chiesa di Santa Maria e le relative propriet\u00e0, sempre presso il Melfa.\nSuccessivamente alla donazione di Pietro di Casalvieri i cassinati dovettero insediare a Sant'Angelo la prima comunit\u00e0 monastica, risale infatti al 1085 la prima menzione di un locale prepositura di Montecassino, governata da Benedetto, in proposito di una donazione di Sant'Angelo in Pesco Mascolino al monastero di San Martino di Alvito consistente in due pezze di terra in localit\u00e0 \"Formilla\", in cambio di un calice d'argento. Il legame del cenobio con Montecassino fu persistente finch\u00e9 i monaci rimasero nell'abbazia: nel 1097, nel 1137 e ancora nel 1191 Sant'Angelo in Pesco Mascolino \u00e8 citato come dipendenza o possedimento cassinate.\nPer un lungo periodo, corrispondente alla seconda decadenza di Montecassino, attorno XIII secolo, del monastero cominense non si ha pi\u00f9 notizia fino al 1247, quando i proventi della chiesa furono impiegati per acquistare vestiti e calzature per i monaci di Cassino. Nel 1308 invece \u00e8 registrata una decima pagata dalla chiesa alla Santa Sede, come parte della diocesi di Sora, mentre gi\u00e0 dal XV secolo la localit\u00e0 non ospitava pi\u00f9 una comunit\u00e0 monastica ed era divenuta una \"grancia\" del convento di San Nazario di Casalattico, finch\u00e9 fu unita nel 1435 all'abbazia della Santissima Trinit\u00e0 di Atina e poi progressivamente abbandonata."}
{"id": "2031593", "revid": "131145", "url": "https://it.wikipedia.org/wiki?curid=2031593", "title": "Athletic Association of Small States of Europe", "text": "L'Associazione Atletica dei Piccoli Stati d'Europa (Athletic Association of Small States of Europe, AASSE) \u00e8 un'organizzazione di federazioni di atletica leggera facenti parte dell'Associazione di Atletica Europea (\"European Athletic Association\", EAA) e di Paesi con meno di un milione di abitanti.\nStoria.\nLa proposta iniziale di creazione di una federazione per i piccoli stati europei \u00e8 stata avanzata per la prima volta nel 1989 da Lussemburgo, Cipro, Islanda e Liechtenstein col fine di rappresentare gli interessi delle piccole federazioni in seno alla IAAF (\"Internation Association of Athletic Federations\", Associazione Internazionale delle Federazioni di Atletica). Anche Gibilterra era interessata alla proposta.\nL'appoggio ufficiale dell'EAA venne dato nel 1991 durante il congresso tenutosi a Estoril e nel 1992 venne accettata la partecipazione alla Coppa Bruno Zauli in un'unica squadra degli atleti provenienti dai Paesi membri dell'AASSE. Tale squadra prese parte alla Coppa per la prima volta nel 1994 a Dublino, l'anno in cui venne formata ufficialmente l'AASSE durante il congresso dell'EAA tenutosi a Venezia.\nIl Principato di Monaco divenne membro dell'AASSE nel 2000, il Montenegro nel 2006 e Gibilterra nel 2015.\nMembri.\nFanno parte dell'AASSE le seguenti federazioni:\nCompetizioni.\nI membri dell'AASSE partecipano ai Giochi dei piccoli stati d'Europa, organizzati ogni due anni, a rotazione, dagli stati membri. Una selezione di atleti dell'AASSE partecipa inoltre ai Campionati europei a squadre di atletica leggera."}
{"id": "2031595", "revid": "107402367", "url": "https://it.wikipedia.org/wiki?curid=2031595", "title": "Mycteroperca rubra", "text": "La cernia rossa (Mycteroperca rubra) \u00e8 un pesce marino appartenente alla famiglia Serranidae, raro nei mari italiani.\nDistribuzione e habitat.\nIl suo areale comprende tutta la fascia tropicale e subtropicale dell'Oceano Atlantico orientale, compreso il Mediterraneo dove non \u00e8 comune. Nei mari italiani \u00e8 piuttosto rara e compare con maggior frequenza nelle acque siciliane.\nVive su fondi rocciosi a profondit\u00e0 non superiori a 50 m.\nDescrizione.\nSuperficialmente molto simile ad un membro del pi\u00f9 comune genere Epinephelus da cui si distingue per la mandibola inferiore molto prominente e per la pinna anale munita di 11-12 raggi molli (contro gli 8-9 degli Epinephelus e del Polyprion americanum). Anche la colorazione \u00e8 diversa, tendente al rossastro, al marrone cioccolata o al violaceo con molte macchie bianche, pi\u00f9 visibili nei giovani, pi\u00f9 evidenti sul ventre. \nNon supera gli 80\u00a0cm di lunghezza.\nAlimentazione.\nCarnivora come tutte le altre cernie.\nBiologia.\nSpesso caccia distante dal fondo. I giovani sono strettamente costieri mentre gli adulti spesso si allontanano in acque pi\u00f9 profonde."}
{"id": "2031597", "revid": "3082", "url": "https://it.wikipedia.org/wiki?curid=2031597", "title": "Dyrrhachium", "text": ""}
{"id": "2031598", "revid": "151436", "url": "https://it.wikipedia.org/wiki?curid=2031598", "title": "Sant'Angelo in Pesco Mascolino", "text": ""}
{"id": "2031599", "revid": "135224", "url": "https://it.wikipedia.org/wiki?curid=2031599", "title": "Studi di settore", "text": ""}
{"id": "2031603", "revid": "287204", "url": "https://it.wikipedia.org/wiki?curid=2031603", "title": "G\u00fclitz-Reetz", "text": "G\u00fclitz-Reetz \u00e8 un comune del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") di Putlitz-Berge.\nSuddivisione amministrativa.\nIl territorio comunale comprende 4 centri abitati, nessuno dei quali possiede lo status ufficiale di frazione:"}
{"id": "2031605", "revid": "149727", "url": "https://it.wikipedia.org/wiki?curid=2031605", "title": "G\u00fclitz", "text": ""}
{"id": "2031606", "revid": "253269", "url": "https://it.wikipedia.org/wiki?curid=2031606", "title": "Michel Blanc", "text": "Biografia.\nNegli anni settanta durante gli studi al liceo Pasteur de Neuilly-sur-Seine, fond\u00f2 il gruppo comico teatrale \"Splendid\" assieme agli attori Thierry Lhermitte, Christian Clavier e G\u00e9rard Jugnot.\nDal 1975 in poi recit\u00f2 in numerosi film cinematografici e in varie produzioni televisive, soprattutto commedie. Per alcuni film \u00e8 stato anche regista (per la prima volta nel 1984 in \"Marche \u00e0 l'ombre\") e sceneggiatore.\nSia come attore che come regista, \u00e8 stato pi\u00f9 volte nominato al Premio C\u00e9sar, senza per\u00f2 mai riuscire a vincere. In compenso al Festival di Cannes ha ottenuto nel 1986 il premio per la miglior interpretazione maschile (per il suo ruolo nel film \"Lui portava i tacchi a spillo\") e nel 1994 quello per la miglior sceneggiatura (\"Grosse fatigue\")."}
{"id": "2031608", "revid": "124299924", "url": "https://it.wikipedia.org/wiki?curid=2031608", "title": "Cooperative Operaie di Trieste Istria e Friuli", "text": "Le Cooperative Operaie di Trieste Istria e Friuli (o, pi\u00f9 brevemente, \"Cooperative Operaie\") sono state una cooperativa di consumatori, ed aderivano all'ANCC della Lega Nazionale delle Cooperative e Mutue e alla Confcooperative.\nIl 31 dicembre 2015, dopo 112 anni di attivit\u00e0, le Cooperative Operaie di Trieste Istria e Friuli, insieme a CoopCa, hanno chiuso definitivamente le attivit\u00e0 per fallimento.\nStoria.\nAll'inizio del XX secolo la maestra Giuseppina Martinuzzi (1844-1925) di Albona propose il 12 agosto 1900 di costituire a Pola una cooperativa basata sui principi del socialismo umanitario: \u00abPoi che la cooperazione tra ricchi e poveri non \u00e8 possibile, perch\u00e9 non creare la cooperazione tra i poveri?\u00bb. Nacquero cos\u00ec nel 1901 i primi negozi delle cooperative di Albona e Pola. Visto il grande successo della cooperativa di Pola, con un utile netto di 14.000 corone austro-ungariche nel primo anno di apertura, il 26 ottobre del 1903 vennero costituite le Cooperative Operaie di Trieste, fissando la quota associativa a 10 corone austro-ungariche e destinando per statuto il 50% degli utili ai soci per mezzo di buoni per acquisti da spendere nei negozi della cooperativa medesima. Il primo spaccio alimentare di Trieste venne inaugurato il 3 dicembre 1903 in via dell'Istria (angolo di via dei Montecchi), nel quartiere popolare di San Giacomo. Dopo un avvio ostacolato dai negozianti triestini, nel 1906 la Cassa Distrettuale Ammalati divenne socia delle Cooperative Operaie e inizi\u00f2 a rilasciare ai propri 40.000 iscritti una serie di buoni per ritirare gratuitamente generi alimentari presso i negozi convenzionati: tale iniziativa consent\u00ec alle Cooperative operai una forte crescita, tanto che il 17 novembre del 1909 venne mutata la ragione sociale in Cooperative Operaie di Trieste, Istria e Friuli.\nAlla fine della prima guerra mondiale, il 3 novembre 1918, le Cooperative Operaie ottengono di mantenere in vigore la legge austriaca sulle cooperative \"finch\u00e9 verr\u00e0 fatta una corrispondente legge italiana\".\nNel 1957 aprono il primo negozio self-service d'Italia, le \"Supercoop\" che nel 1972 saranno ben 22; viene introdotta la gestione informatizzata dei magazzini con sistema IBM.\nAl momento le CoOp TFI oltre ai propri negozi presentano punti vendita in diversi centri commerciali, il che ha portato nell'estate 2008 a diverse contestazioni da parte di associazioni ambientaliste radicali \"per il ruolo che ha la grande distribuzione nella perpetuazione del sistema consumista e capitalista\".\nLa richiesta di fallimento.\nDopo aver chiuso il bilancio 2013 con 8 milioni di euro passivo, le Cooperative operaie ipotizzano di entrare nell'associazione delle cooperative del distretto adriatico della Lega delle Cooperative, al fine di ridurre i costi di approvvigionamento delle merci ed avviare una collaborazione con Coop Nordest, la quale era gi\u00e0 presente in Friuli-Venezia Giulia con propri negozi. Poco dopo il direttore generale Pier Paolo Della Valle, contrario alla fusione con Coop Nordest, viene licenziato, mentre si diffondono le voci di molti esuberi tra i dipendenti della cooperativa. Tale situazione spinge migliaia di soci prestatori a richiedere il rimborso dei propri soldi depositati nei libretti di prestito sociale, causando una enorme crisi di liquidit\u00e0 gi\u00e0 nel mese di ottobre, rendendo impossibile i pagamenti.\nIl 17 ottobre 2014 la Procura di Trieste indaga su una presunta irregolarit\u00e0 costituita da cessioni di immobili a societ\u00e0 controllate dalle stesse Cooperative operaie. \nIl 20 marzo 2015 il Tribunale di Trieste ha ammesso ufficialmente Cooperative Operaie alla procedura di concordato preventivo. Il Commissario giudiziale nella liquidazione delle coop operaie, ha evidenziato una situazione passiva di 151.652.827,00 euro e un attivo di 168.532.155,00 euro. Le Cooperative Operaie di Trieste Istria e Friuli sono state quindi liquidate con un attivo di 16.879.328,00 euro.\nIl 19 gennaio 2021 il Tribunale di Trieste, ha assolto tutti gli imputati perch\u00e9 il fatto non sussiste, certificando che le Cooperative Operaie sono state liquidate (non fallite) per una mera mancanza di liquidit\u00e0.\nI soci.\nAl 31 dicembre 2009 le Cooperative Operaie di Trieste Istria e Friuli contano 110.358 soci.\nI soci prestatori, ovvero titolari di libretto di prestito sociale erano 17.662."}
{"id": "2031610", "revid": "71433", "url": "https://it.wikipedia.org/wiki?curid=2031610", "title": "My Bloody Valentine 3-D", "text": ""}
{"id": "2031612", "revid": "244212", "url": "https://it.wikipedia.org/wiki?curid=2031612", "title": "Chiara Massini", "text": "Biografia artistica.\nDopo gli studi di musicologia e pianoforte a Roma con Enzo Stanzani, presso l'Universit\u00e0 \"La Sapienza\", la passione per la musica barocca e la Mozarteum di Salisburgo ha iniziato lo studio del clavicembalo e della pratica della rappresentazione storica della musica antica all\"'Universit\u00e0 di Vienna\", sotto la guida di Gordon Murray e Augusta Campagne, conseguendo il diploma con lode.\nHa partecipato a numerose manifestazioni e Festival:\nNumerosi concerti sia nella veste di solista, sia in formazioni da camera, l'hanno vista protagonista oltre che nella sua citt\u00e0 natale, anche a Vienna, Salisburgo, Barcellona, Berna e Innsbruck.\nIn Svizzera, nell'agosto del 2005, ha eseguito per la prima volta in pubblico le \"Variazioni Goldberg\" di Johann Sebastian Bach, che hanno rappresentato da quel momento un elemento cardine del suo repertorio.\nHa inoltre fondato, insieme alla flautista Inge Kuhn, il gruppo \"Le Carillon\" che dedica il proprio repertorio alla musica del Primo Barocco.\nIncisioni.\n1. \"Toccata Passacaglia Partita\" (Aprile 2003). Musiche di G.Frescobaldi G. Muffat, J.J. Froberger, J.S. Bach\n2. \"Variazioni Goldberg\" (Agosto 2006) di Johann Sebastian Bach"}
{"id": "2031615", "revid": "1632387", "url": "https://it.wikipedia.org/wiki?curid=2031615", "title": "Barmy Army", "text": "Barmy Army \u00e8 il secondo singolo della band hardcore punk The Exploited, pubblicato dalla Exploited Record Company.\nIl singolo contiene il brano \"Barmy Army\", un inno ai fan del gruppo (\"Don't mess with us\"), infatti il nome dei fan degli Exploited \u00e8 proprio Barmy Army.\nIl brano \u00e8 contenuto anche nel primo full-length, \"Punk's Not Dead\".\nIl singolo ha ottenuto molto successo, infatti si \u00e8 piazzato al quarto posto nella classifica indipendente, rendendo ancora pi\u00f9 popolari gli Exploited."}
{"id": "2031617", "revid": "123690308", "url": "https://it.wikipedia.org/wiki?curid=2031617", "title": "Ron Bushy", "text": "\u00c8 stato il batterista degli Iron Butterfly.\nNel 1965 entr\u00f2 a far parte dei neonati Iron Butterfly, nei quali rimase fino al 1971, fino a quando cio\u00e8 la band si sciolse la prima volta. Rimarr\u00e0 lontano dalla band fino al 1978, ma da l\u00ec in avanti sar\u00e0 sempre presente nei momenti di attivit\u00e0 della band stessa, fino alla sua morte.\nBushy \u00e8 noto per il suo assolo nel brano \"In-A-Gadda-Da-Vida\" dotato di un caratteristico suono \"tribale\". Per ottenere il peculiare suono della batteria, nell'assolo Bushy tolse le pelli inferiori dei suoi tom. Le tracce di batteria furono in seguito sottoposte al Flanging.\n\u00c8 stato inoltre abile nelle arti grafiche: ha realizzato infatti molti dei loghi e delle illustrazioni presenti sul merchandising degli Iron Butterfly."}
{"id": "2031622", "revid": "63756", "url": "https://it.wikipedia.org/wiki?curid=2031622", "title": "Stretto di Selayar", "text": "Lo stretto di Selayar (indonesiano: \"Selat Selayar\") \u00e8 un braccio di mare che separa l'isola di Selayar, a sud, da capo Bira, sull'isola di Sulawesi, a nord, nella provincia di Sulawesi Meridionale, in Indonesia. Nello stretto, che ha una larghezza minima di 16 km, giacciono gli isolotti di Kambing e Pasitanete. Sia ad est che ad ovest dello stretto c'\u00e8 il mar di Flores."}
{"id": "2031625", "revid": "43530", "url": "https://it.wikipedia.org/wiki?curid=2031625", "title": "Crisi del 29", "text": ""}
{"id": "2031628", "revid": "767487", "url": "https://it.wikipedia.org/wiki?curid=2031628", "title": "Robert Hamerling", "text": "Figlio di un povero sarto di Kirchberg am Walde nella Bassa Austria frequent\u00f2, grazie al sostegno di alcuni mecenati, il Schottengymnasium di Vienna.\nNel 1848 nella capitale austriaca, dove aveva iniziato gli studi di filosofia, storia e medicina, si un\u00ec ai gruppi rivoluzionari universitari che chiedevano un governo pi\u00f9 liberale e la cacciata di Metternich dalla Cancelleria imperiale, dando vita a una rivolta che caus\u00f2 la fuga dell'Imperatore Ferdinando I d'Austria e della famiglia reale austriaca a Innsbruck. Nel 1849 partecip\u00f2 alla difesa della citt\u00e0 messa sotto assedio dal Feldmaresciallo Alfred von Windisch-Graetz che al comando dell'esercito imperiale mise fine alla rivolta costringendo Hamerling a nascondersi per evitare la cattura.\nNel 1852 per un breve periodo insegn\u00f2 lingue e letteratura classica a Vienna per poi trasferirsi a Trieste dove dal 1855 al 1866 divenne insegnante di un liceo. Nel periodo che visse a Trieste, Hamerling scrisse \"Venus im Exil\" (1858) e \"Ein Schwanenlied der Romantik\" (1862). Nel 1866 per problemi di salute si ritir\u00f2 a Graz dove diede inizio al suo periodo artistico pi\u00f9 proficuo fino alla sua morte avvenuta nel 1889 all'et\u00e0 di 59 anni."}
{"id": "2031630", "revid": "599013", "url": "https://it.wikipedia.org/wiki?curid=2031630", "title": "Sch\u00f6nholz", "text": ""}
{"id": "2031631", "revid": "149727", "url": "https://it.wikipedia.org/wiki?curid=2031631", "title": "Schoenholz", "text": ""}
{"id": "2031632", "revid": "729019", "url": "https://it.wikipedia.org/wiki?curid=2031632", "title": "Primo (wrestler)", "text": "\u00c8 figlio del WWE Hall of Famer Carlos Col\u00f3n Sr., fratello di Carlito e cugino di Epico Col\u00f3n. Primo \u00e8 un tre volte campione di coppia in WWE: ha infatti vinto due volte il WWE Tag Team Championship (con Carlito ed Epico) e una volta il World Tag Team Championship (con Carlito).\nCarriera.\nWorld Wrestling Council (1999\u20132008).\nCol\u00f3n debutta nel 1999 in WWC nella categoria dei pesi leggeri. Vince il suo primo titolo il 10 febbraio 2001 sconfiggendo Damian Steele e vincendo il WWC Junior Heavyweight Championship. Continua il feud con Steele per mesi. Perse il titolo contro Rey Mysterio il 6 gennaio 2002. Tuttavia lo riconquist\u00f2 il 6 aprile. Poco dopo, il WWC Puerto Rico Heavyweight Champion Carlito (nonch\u00e9 suo fratello) firma un contratto con la WWE e il titolo vacante viene messo in palio in un torneo. Primo, indicato come il favorito, esce invece sconfitto in finale. Il 30 settembre 2004, Primo vince una battle royal per decretare il primo sfidante al WWC Universal Heavyweight Championship che riesce a vincere per la prima volta una settimana dopo contro Ram\u00f2n Alvares. Nel 2006, Colon firma con la WWE ma raggiunger\u00e0 la WWE solo due anni dopo.\nWWE (2008\u20132020).\nFlorida Championship Wrestling (2008).\nIl 26 gennaio 2008, Primo fa il suo debutto in Florida Championship Wrestling, sconfiggendo Shawn Osbourne. Forma subito un tag team con Eric Perez e i due battono Johnny Curtis e Alex Riley nel loro primo match insieme. Poi subiscono una sconfitta per mano di Heath Slater e Steve Lewington. Il 15 febbraio iniziano una Winning Streak in un torneo che li porter\u00e0 a vincere gli FCW Florida Tag Team Championship. Prima battono Tyler Reks e Ezekiel Jackson, poi Byron Saxton e Johnny Curtis, in semifinale Brad Allen e Dolph Ziggler e, in finale, Slater e Lewington diventando i primi detentori delle cinture. L'11 marzo, vengono battuti in un 6-person tag team match da Allen, Ziggler e Tiffany mentre in coppia con loro c'era Miss Angela. Il 22 marzo, perdono le corone contro Allen e Ziggler. Battendo Drew McIntyre e Wade Barrett diventano di nuovo primi sfidanti alle cinture e le riconquistano il 15 aprile per squalifica, in un match che prevedeva il passaggio degli allori anche per squalifica. Il 6 maggio, dopo meno di un mese, perdono di nuovo le cinture contro McIntyre e Barrett. Nonostante questo, Colon e Perez continuano a fare squadra battendo Afa Jr. e Michael Tarver, Jay Bradley e Mondo, Jack Gabriel e Sheamus, Charles Evans e Vic Adams finch\u00e9, il 17 luglio, vincono le cinture per la terza volta battendo Barrett e McIntyre. Riescono a difendere i titoli in diverse occasioni ma il 17 agosto non riescono a battere Dolph Ziggler e Shawn Spears che gli sottraggono le cinture. Dopo ci\u00f2, i Puerto Rican Nightmares si sciolgono e Primo viene chiamato nel main roster.\nThe Col\u00f3ns (2008\u20132009).\nIl 18 agosto 2008, Col\u00f3n ha compiuto il suo debutto nel roster di \"Raw\" con il nome di Primo Col\u00f3n parlando con l'allora \"general manager\", Mike Adamle. Nella puntata di \"Raw\" del 25 agosto, Primo ha fatto il suo debutto nel ring sconfiggendo Charlie Haas, travestito da Carlito.\nDopo aver lottato solo un match a \"Raw\", Col\u00f3n \u00e8 stato trasferito a \"SmackDown\" insieme a suo fratello Carlito, con il quale forma un tag team. Il 12 settembre, Primo e Carlito hanno sconfitto gli allora WWE Tag Team Champions Curt Hawkins e Zack Ryder in un incontro non titolato. Due settimane pi\u00f9 tardi, Primo e Carlito hanno sconfitto Hawkins e Ryder per vincere il WWE Tag Team Championship. Successivamente, Carlito e Primo hanno iniziato una rivalit\u00e0 con gli allora World Tag Team Champions John Morrison e The Miz. Nel pre-show di WrestleMania XXV, i fratelli Col\u00f3n hanno sconfitto Miz e Morrison in un match valido per l'unificazione dei due titoli di coppia, diventando il primo team a detenere i nuovi \"WWE Unified Tag Team Championship\". Nella puntata di \"Raw\" del 6 aprile, hanno difeso con successo i titoli nella rivincita contro Miz e Morrison.\nIl 15 aprile, sia Primo che Carlito sono stati trasferiti al roster di \"Raw\" per merito del draft supplementare. A The Bash, Primo e Carlito hanno perso il WWE Unified Tag Team Championship contro Edge e Chris Jericho in un triple ethreat tag team match che ha incluso anche la Legacy (Cody Rhodes e Ted DiBiase).\nProvano invano a riconquistare i titoli nelle puntate di Raw successive. Ci\u00f2 porter\u00e0 alla separazione i due che si affronteranno anche a battersi a Night of Champions 2009 in un Six Pack Challenge valido per lo United States Championship che vedr\u00e0 trionfare Kofi Kingston e facendogli mantenere il titolo. Nella puntata di Superstars successiva al PPV, Primo perde nel main event contro Randy Orton. Nella puntata di Raw del 3 agosto, perde contro Carlito. Inizier\u00e0 poi a far coppia con Kofi Kingston, ma i due perdono contro Jack Swagger e The Miz e la partnership avr\u00e0 vita breve.\nCompetizione singola (2010\u20132011).\nPrimo e Carlito si riuniscono a Superstars aiutando Ted DiBiase ad attaccare R-Truth effettuando un Turn Heel. Tuttavia la riunione dura poco, in quanto Carlito viene licenziato la settimana successiva. Inizia un feud col giapponese Yoshi Tatsu che riesce a vincere sempre in quel di Superstars. Dal 31 agosto 2010, \u00e8 il mentore di AJ ad NXT. AJ arriva terza ad NXT e non riesce a strappare un contratto con la federazione e viene rimandata in FCW.\nCombatter\u00e0 sempre a Superstars per tutta l'ultima parte del 2010 e l'inizio del 2011 fino a quando non forma un Team con Zack Ryder, sconfiggendo DH Smith e Yoshi Tatsu in un tag team match. Precedentemente avevano battuto anche la squadra formata da Darren Young e DH Smith. Sfideranno Santino Marella e Vladimir Kozlov senza le cinture in palio, non riuscendo a batterli. Cos\u00ec, si dividono.\nA Wrestlemania 27, Primo partecipa alla 22-man battle royal dark match dove per\u00f2 viene eliminato. Nella puntata di Raw dell'11 aprile, Primo viene sconfitto dal debuttante Sin Cara dopo un match molto combattuto. Il 14 ottobre, a SmackDown, partecipa alla Battle Royal promossa da Theodore Long e John Laurinaitis nella quale il vincitore avrebbe potuto sfidare un campione a sua scelta in un match titolato, ma viene eliminato.\nTeam con Epico (2011\u20132013).\nNella puntata dell'11 novembre di SmackDown, Primo si allea con Hunico ed Epico, suo cugino, e li aiuta a vincere contro Jimmy e Jey Uso. A fine match, i tre infieriscono sui samoani. Il 17 novembre a Superstars, Primo in coppia con Epico e accompagnati da Rosa Mendes, affrontano Jimmy e Jey Uso, vincendo il match. Nella puntata di Superstars del 1\u00ba dicembre, sconfigge nel main event il Campione di Coppia WWE, Kofi Kingston. Il 15 dicembre sempre a Superstars, battono Kofi Kingston e Evan Bourne in un No-title match, diventando primi sfidanti alle corone.\nA TLC vengono sconfitti dagli Air Boom e non riescono a vincere i titoli di coppia. Diventano campioni di coppia il 15 gennaio in un House Show non ripreso dalle telecamere sconfiggendo gli Air Boom e conservano i titoli nel rematch della puntata di Raw del 16 gennaio, sempre contro gli Air Boom. Nella puntata di SmackDown del 20 gennaio Primo in coppia con Epico sconfigge gli Usos in un Tornado Tag Team Match deciso dalla roulette.\nAlla Royal Rumble, Primo partecipa alla rissa reale entrando col numero 6 e resistendo 1 minuto e 56 secondi, prima di essere eliminato da Mick Foley. Sconfiggono poi varie coppie a Superstars e Primo va vicino a vincere la Battle Royal per decidere chi sarebbe entrato nell'Elimination Chamber valida per il World Title, ma viene eliminato nelle battute finali da Justin Gabriel.\nIl 27 febbraio a Raw vince un triple treath match con Epico contro Dolph Ziggler, Jack Swagger e i Boom Jimmy difendendo le cinture di coppia. A fine match viene attaccato insieme a Ziggler, Epico ed R-Truth da Kane.\nA WrestleMania XXVIII, Primo ed Epico difendono le cinture di coppia in un Triple Treath Tag Team Match contro Justin Gabriel &amp; Tyson Kidd e gli Usos anche se perderanno comunque i titoli nella puntata di Raw del 30 aprile, perde insieme ad Epico, i titoli di coppia a favore di R-Truth e Kofi Kingston.\nNella puntata di SmackDown successiva, appare sullo stage insieme ad Epico, Rosa Mendes e A.W., il loro nuovo consulente, durante il match di coppia fra Truth e Kingston e Hunico e Camacho, discutendo probabilmente su quando incassare la loro clausola di rivincita.\nA No Way Out, Abraham Washington tradisce il team portoricano schierandosi con Titus O'Neil e Darren Young dove aiuta questi ultimi a vincere un Fatal 4-Way Tag Team Match per decretare i primi sfidanti ai WWE Tag Team Championship.\nNella puntata di Raw successiva a No Way Out, vincono per count-out contro i Prime Time Players (Darren Young e Titus O'Neil), a causa di Washington che suggerisce ai suoi due nuovi assistiti di ritirarsi dalla contesa.\nDopo la vittoria di Primo sia su Young che su O'Neil, a Money in the Bank, Primo ed Epico sconfiggono i Prime Time Players. A SmackDown del 9 agosto, i due portoricani perdono il match indetto dal General Manager Booker T per determinare i primi sfidanti alle corone di coppia proprio contro Young e O'Neil. Il 7 settembre, a SmackDown, hanno un altro match per diventare i primi sfidanti contro gli Usos e i Prime Time Players, che per\u00f2 viene vinto da questi ultimi.\nA Night of Champions, Primo prende parte alla Battle Royal del Pre-Show valida per lo status di primo sfidante allo United States Championship, ma viene eliminato da Brodus Clay. Perdono contro Rey Mysterio e Sin Cara il 1\u00ba ottobre sempre a Raw, nel primo turno del torneo per decretare i primi sfidanti ai titoli di coppia per Hell in a Cell, detenuti da Kane e Daniel Bryan. Provano poi a sconfiggere Ryback in un Handicap Match ma non ci riescono.\nNella puntata successiva di Raw, Primo fa squadra con Epico e i Prime Time Players, perdendo contro Justin Gabriel, Tyson Kidd, Rey Mysterio e Sin Cara. Alle Survivor Series, Primo perde il Traditional 5 on 5 Elimination Match insieme ad Epico, Titus O'Neil, Darren Young e Tensai contro il Team formato da Brodus Clay, gli International Airstrike, Rey Mysterio e Sin Cara. Prendono poi parte ad un Fatal 4-Way Tag Team Match per decretare gli avversari di Mysterio e Cara a TLC in un match valido per lo status di primi sfidanti alle corone di coppia, ma perdono in favore dei Rhodes Scholars.\nIl nuovo anno, vede Primo combattere a SmackDown contro The Miz, dopo che i due avevano avuto una discussione nel backstage. Primo perde il match per sottomissione, cedendo alla Figure four lock di Mizanin. Primo ed Epico, ad NXT, partecipano anche al torneo per decretare i primi NXT Tag Team Champions, ma vengono eliminati al primo turno da Michael McGillicutty e Bo Dallas.\nA Main Event, prende parte a una Battle Royal per diventare il primo sfidante di Barrett per l'Intercontinental Championship, ma viene eliminato per ultimo da Justin Gabriel.\nLos Matadores (2013\u20132015).\nIl 30 settembre, insieme al suo partner Fernando e ad un nuovo personaggio di nome El Torito, debutta a Raw con una nuova gimmick, quella di un matador e col nuovo ring name Diego, e appunto il loro Tag Team i Los Matadores, battendo la 3MB. Nelle puntate successive continuano una winning streak sui 3MB. Nella puntata di SmackDown dell'11 ottobre sconfiggono i Los Locales. Al PPV Hell in a Cell, dopo che il team accompagnato da El Torito ha distratto i Real Americans facendo perdere loro un match contro gli Usos, viene sancito un match tra i fratelli Col\u00f2n e i patrioti: il match viene vinto dai primi. Successivamente sconfiggono ancora una volta la 3MB. Nella puntata di Main Event del 30 ottobre sconfiggono i Los Locales. A WrestleMania XXX i Los Matadores vengono eliminati in un fatal four way tag team elimination match non riuscendo a conquistare i titoli di coppia. Nella puntata di SmackDown del 4 luglio viene sconfitto da Bo Dallas.\nA SummerSlam del 23 agosto 2015 i Los Matadores tentano di conquistare i WWE Tag Team Championship detenuti dai Prime Time Players (Titus O'Neil e Darren Young) in un Fatal Four-Way Tag Team Match che includeva, oltre ai campioni, anche i Lucha Dragons (Kalisto e Sin Cara) e i New Day (Big E e Kofi Kingston) ma sono proprio questi ultimi a vincere (anche se Big E e Kingston hanno vinto il match, anche Xavier Woods \u00e8 stato riconosciuto campione con la \"Freebird Rule\"). Il 7 settembre a \"Raw\" i Los Matadores perdono contro i Dudley Boyz ed effettuano un turn heel quando Diego attacca El Torito. Successivamente vengono visti, senza El Torito, perdere contro i Prime Time Players.\nThe Shining Stars (2016\u20132017).\nDopo un lungo periodo di pausa durato ben otto mesi, Primo e Epico lanciano un promo nella puntata di \"Raw\" del 4 aprile 2016 (e diversi altri nelle successive puntate) dove mostrano le bellezze della loro terra, Porto Rico. Nella puntata di \"Raw\" del 16 maggio Primo e Epico fanno il loro ritorno con il nome The Shining Stars e sconfiggono due jobber locali, Brian Kennedy e Scott Jackson. Per circa due mesi Primo e Epico non combattono in alcun match, apparendo invece in diversi promo.\nCon la Draft Lottery avvenuta nella puntata di \"SmackDown\" del 19 luglio, i The Shining Stars sono stati trasferiti nel roster di \"Raw\". Nella puntata di \"Main Event\" del 22 luglio i Shining Stars, assieme a Sheamus e Alberto Del Rio, trionfano sugli Usos, Titus O'Neil e Dolph Ziggler. Nella puntata di \"Raw\" del 25 luglio i The Shining Stars sono stati sconfitti da Enzo Amore e Big Cass a causa dell'interferenza involontaria dei Golden Truth (Goldust e R-Truth). Nella puntata di \"Raw\" del 1\u00ba agosto gli Shining Stars hanno trionfato sui Golden Truth a causa di una distrazione di R-Truth causata da \"Pok\u00e9mon Go\". Nella puntata di \"Raw\" del 15 agosto gli Shining Stars hanno affrontato Darren Young e Titus O'Neil ma, a causa di Bob Backlund (manager di Young), Titus ha effettuato un turn heel colpendo Young con il \"Clash of the Titus\" per poi andarsene, permettendo agli Shining Stars di vincere l'incontro. Nella puntata di \"Superstars\" del 2 settembre gli Shining Stars hanno trionfato sui Golden Truth. Il 5 settembre, a \"Raw\", gli Shining Stars hanno sconfitto Enzo Amore e Big Cass. Nella puntata di \"Raw\" del 19 settembre gli Shining Stars hanno partecipato ad un 10-Man Tag Team match insieme a Luke Gallows, Karl Anderson e Chris Jericho contro Big E e Kofi Kingston del New Day, Enzo Amore e Big Cass e Sami Zayn venendo sconfitti. Nella puntata di \"Superstars\" del 14 ottobre gli Shining Stars hanno sconfitto facilmente Jared Pimm e Josh Andrews, due jobber locali. Nella puntata di \"Raw\" del 17 ottobre gli Shining Stars e Titus O'Neil sono stati sconfitti dai Golden Truth e Mark Henry. Nella puntata di \"Raw\" del 24 ottobre gli Shining Stars, supportati da Titus O'Neil, sono stati sconfitti dai Golden Truth. Nella puntata di \"Raw\" del 31 ottobre gli Shining Stars sono stati sconfitti da Cesaro e Sheamus. Nella puntata di \"Raw\" del 7 novembre gli Shining Stars hanno ottenuto un posto nel \"Team Raw\" per Survivor Series sconfiggendo i Golden Truth in maniera scorretta. Nella puntata di \"Raw\" del 14 novembre gli Shining Stars e i Golden Truth sono stati sconfitti da Enzo Amore, Big Cass, Luke Gallows e Karl Anderson. Il 20 novembre a Survivor Series gli Shining Stars hanno preso parte al 10-on-10 Traditional Survivor Series Tag Team Elimination match come parte del \"Team Raw\" contro il \"Team SmackDown\", ma sono stati eliminati dagli American Alpha (Chad Gable e Jason Jordan); nonostante questo, per\u00f2, il \"Team Raw\" ha vinto lo stesso l'incontro. Nella puntata di \"Main Event\" del 1\u00ba dicembre gli Shining Stars hanno sconfitto Curtis Axel e Darren Young. Il 14 dicembre, a Tribute to the Troops, gli Shining Stars hanno partecipato ad un Fatal 4-Way Tag Team match che includeva anche Luke Gallows e Karl Anderson, i Golden Truth e Cesaro e Sheamus per determinare i contendenti n\u00b01 al WWE Raw Tag Team Championship del New Day (Big E, Kofi Kingston e Xavier Woods) ma il match \u00e8 stato vinto da Cesaro e Sheamus. Nella puntata di \"Raw\" del 19 dicembre gli Shining Stars, Gallows e Anderson sono stati sconfitti da Cesaro, Sheamus, Big E e Kofi Kingston. Nella puntata di \"Raw\" del 26 dicembre gli Shining Stars hanno affrontato Bo Dallas e Darren Young ma il match \u00e8 stato interrotto da Braun Strowman che ha attaccato senza motivo i partecipanti all'incontro. Nella puntata di \"Main Event\" del 7 gennaio 2017 il match tra gli Shining Stars contro Bo Dallas e Darren Young \u00e8 avvenuto con la vittoria dei due Portoricani. Nella puntata di \"Main Event\" del 12 gennaio gli Shining Stars hanno sconfitto Darren Young e Sin Cara. Nella puntata di \"Raw\" del 6 febbraio gli Shining Stars sono stati sconfitti da Big E e Xavier Woods del New Day. Nella puntata di \"Main Event\" del 5 febbraio gli Shining Stars e Titus O'Neil sono stati sconfitti dal New Day. Nella puntata di \"Raw\" del 27 febbraio gli Shining Stars sono stati sconfitti da Big Show in un 2-on-1 Handicap match. Nella puntata di \"Raw\" del 6 marzo gli Shining Stars sono stati sconfitti da Big E e Kofi Kingston del New Day. Il 2 aprile, nel \"Kick-off\" di WrestleMania 33, gli Shining Stars hanno partecipato all'annuale Andr\u00e9 the Giant Memorial Battle Royal ma sono stati eliminati. Nella puntata di \"Raw\" del 10 aprile gli Shining Stars e Luke Gallows e Karl Anderson sono stati sconfitti da Cesaro, Sheamus e i WWE Raw Tag Team Champions, gli Hardy Boyz (Jeff Hardy e Matt Hardy). Con lo \"Shake-up\" dell'11 aprile gli Shining Stars sono stati trasferiti nel roster di \"SmackDown\" dove hanno attaccato gli American Alpha al termine del match.\nThe Col\u00f3ns e rilascio (2017\u20132020).\nCon lo \"Shake-up\" dell'11 aprile gli Shining Stars sono stati trasferiti nel roster di \"SmackDown\"; quella stessa sera Primo e Epico hanno attaccato gli American Alpha (Chad Gable e Jason Jordan) al termine del match di questi perso contro gli SmackDown Tag Team Champions, gli Usos (Jimmy Uso e Jey Uso). Nella puntata di \"SmackDown\" del 18 aprile gli Shining Stars hanno cambiato nome diventando i Col\u00f3ns (con Primo e Epico che hanno di conseguenza aggiunto il cognome \"Col\u00f3n\" al loro ringname e il loro nuovo nome non ha nulla a che vedere con i Col\u00f3ns, il tag team formato dallo stesso Primo Colon con suo cugino Carlito nel 2002) e hanno sconfitto gli American Alpha. Nella puntata di \"SmackDown\" del 25 aprile i Col\u00f3ns sono stati sconfitti dagli American Alpha in un Beat the Clock Challenge match. Nella puntata di \"SmackDown\" del 16 maggio i Col\u00f3ns sono stati sconfitti dai Breezango (Tyler Breeze e Fandango). Nella puntata di \"SmackDown\" del 30 maggio i Col\u00f3ns sono stati sconfitti nuovamente dai Breezango. Nella puntata di \"SmackDown\" del 6 giugno i Col\u00f3ns sono stati sconfitti da Big E e Xavier Woods del New Day. Nella puntata di \"SmackDown\" del 13 giugno i Col\u00f3ns e gli Usos sono stati sconfitti dai Breezango e da Kofi Kingston e Xavier Woods del New Day. Il 18 giugno, nel \"Kick-off\" di Money in the Bank, i Col\u00f3ns sono stati sconfitti dagli Hype Bros (Mojo Rawley e Zack Ryder). Nella puntata di \"SmackDown\" del 4 luglio i Col\u00f3ns hanno partecipato all'Indipendence Day Battle Royal per determinare il contendente n\u00b01 allo United States Championship di Kevin Owens ma sono stati eliminati. Nella puntata di \"SmackDown\" del 3 aprile 2018 Primo, Baron Corbin, Dolph Ziggler e Mojo Rawley hanno sconfitto i Breezango, Tye Dillinger e Zack Ryder. L'8 aprile, nel \"Kick-off\" di WrestleMania 34, Primo ha partecipato all'annuale Andr\u00e9 the Giant Memorial Battle Royal ma \u00e8 stato eliminato da Mike Kanellis. Il 27 aprile, a Greatest Royal Rumble, Primo ha partecipato al Royal Rumble match a 50 uomini entrando col numero 13 ma \u00e8 stato eliminato da Kurt Angle.\nSuccessivamente, lui e suo fratello sono apparsi raramente in TV o ad eventi live, praticamente scomparendo. Il 10 dicembre, Col\u00f3n \u00e8 stato sospeso per 30 giorni, per violazione della politica di benessere della WWE. Primo afferm\u00f2 di non aver fallito il test e di essere sospeso a causa della sua mancanza, poich\u00e9 era a Puerto Rico all'epoca e dichiar\u00f2 che aveva intenzione di presentare ricorso contro la decisione. La loro pi\u00f9 recente apparizione \u00e8 stata nel gennaio del 2019 in un dark match.\nIl 15 aprile Primo \u00e8 stato rilasciato ufficialmente dalla WWE, e con lui anche Epico.\nRitorno in WWC (2019\u2013presente).\nPur rimanendo sotto contratto con la WWE, Primo ed Epico sono tornati in WWC per aiutare il loro padre a rilanciare la federazione. Il 15 aprile 2020 sia Primo che Epico sono stati rilasciati dalla WWE."}
{"id": "2031634", "revid": "149727", "url": "https://it.wikipedia.org/wiki?curid=2031634", "title": "Guelitz-Reetz", "text": ""}
{"id": "2031640", "revid": "767487", "url": "https://it.wikipedia.org/wiki?curid=2031640", "title": "Lepus othus", "text": "La lepre dell'Alaska (\"Lepus othus\" ) \u00e8 un mammifero lagomorfo della famiglia dei Leporidi.\nDistribuzione.\nLa specie \u00e8 diffusa lungo tutta la costa occidentale dell'Alaska fino alla penisola di Alaska: alcuni avvistamenti non confermati ne attesterebbero la presenza anche sulla penisola dei Chukchi, nell'estremo oriente russo.\nIl suo \"habitat\" naturale \u00e8 rappresentato dalle aree rocciose o di tundra, in ogni caso ad una certa altezza: non li si vede mai, infatti, a livello del mare.\nDescrizione.\nDimensioni.\nMisura fino a 70 cm di lunghezza, per un peso che sfiora i 7 kg: queste dimensioni ne fanno il lagomorfo autoctono vivente pi\u00f9 grande del Nord America.\nAspetto.\nIl pelo, lungo e folto, \u00e8 grigio-bruno con sottopelo bianco e lanoso durante l'estate, mentre d'inverno l'animale mostra colorazione interamente bianca, fatta eccezione per la punta di coda e orecchie, che \u00e8 nera per tutto l'arco dell'anno.\nLa specie presenta corporatura massiccia, zampe assai forti con grossi artigli, dalla forma allargata e ricoperte di pelo anche sulla pianta del piede, in modo da avere una maggiore presa anche sulla neve soffice. Il cranio \u00e8 tozzo e robusto, con incisivi fortemente incurvati all'indietro e piccole orecchie, per evitare di disperdere calore. A differenza della maggior parte delle specie di lepre, in questa specie i due sessi hanno uguali dimensioni.\nBiologia.\nSi tratta di animali dalle abitudini crepuscolari: ci\u00f2 significa che sono attivi soprattutto all'alba ed al tramonto, quando la poca luce disponibile permette loro di procacciarsi il cibo. Sono animali prevalentemente solitari, fatta eccezione per il periodo degli amori, quando formano gruppetti di oltre venti individui, principalmente maschi che si aggregano attorno alla femmina in estro.\nAlimentazione.\nSi tratta di animali erbivori che si nutrono principalmente di vegetazione arborea, come foglie, germogli e radici; qualora disponibili, non esitano a mangiare anche bacche, erba e qualsiasi altro materiale vegetale, vista la relativa scarsit\u00e0 di cibo alle latitudini a cui vivono.\nRiproduzione.\nLa stagione riproduttiva cade fra aprile e maggio, in modo che i cuccioli nascano in pieno periodo estivo ed abbiano maggiori possibilit\u00e0 di sopravvivenza: questi animali riescono perci\u00f2 ad allevare un'unica cucciolata l'anno, a differenza della maggior parte degli altri leporidi. Quest'unica nidiata nasce dopo un mese circa di gestazione ed \u00e8 composta da una media di sei cuccioli, che sono gi\u00e0 ricoperti di pelo (simile a quello degli adulti, ma dalle tonalit\u00e0 pi\u00f9 scure) e con gli occhi aperti. I cuccioli diventano indipendenti dalla madre (che d'altro canto si prende cura piuttosto scarsamente di loro, limitandosi a nutrirli un paio di volte al giorno) nel giro di poche settimane."}
{"id": "2031645", "revid": "149727", "url": "https://it.wikipedia.org/wiki?curid=2031645", "title": "W\u00fcsten Vahrnow", "text": ""}
{"id": "2031646", "revid": "767487", "url": "https://it.wikipedia.org/wiki?curid=2031646", "title": "Stretto di Alas", "text": "Lo stretto di Alas (indonesiano: \"Selat Alas\") \u00e8 un braccio di mare che separa l'isola di Lombok, ad ovest, da Sumbawa, ad est, in Indonesia. Amministrativamente fa parte della provincia di Nusa Tenggara Occidentale.\nLo stretto, che collega il mar di Flores con l'oceano Indiano, ha una lunghezza di circa 75\u00a0km e una larghezza compresa fra i 15 e i 40\u00a0km. Nella sua parte settentrionale sono presenti numerosi isolotti.\nLo stretto di Alas \u00e8 un importante luogo di pesca di calamari in Indonesia. Dal 1974 al 1983, il 15% di tutti i calamari pescati in Indonesia, sono stati pescati qui."}
{"id": "2031649", "revid": "93556", "url": "https://it.wikipedia.org/wiki?curid=2031649", "title": "Polyprion americanus", "text": "La cernia di fondale (Polyprion americanus (Bloch &amp; Schneider 1801)), conosciuta commercialmente come cernia o dotto, \u00e8 un pesce di mare appartenente alla famiglia Polyprionidae che fino a poco tempo fa veniva ascritto alla famiglia dei Serranidae come le cernie propriamente dette.\nDenominazioni dialettali italiane.\nLa cernia o dotto (cernia di fondale) \u00e8 conosciuta, nelle varie regioni italiane, con nomi dialettali diversi:\nDistribuzione e habitat.\n\u00c8 diffuso sia in mari tropicali che in acque fredde, infatti si ritrova nell'Oceano Atlantico dall'Islanda e Norvegia fino al Sudafrica ed anche nel Pacifico e nell'Oceano Indiano. Comunque \u00e8 pi\u00f9 comune in mari temperati e freddi piuttosto che vicino ai Tropici. Nonostante il nome \u00e8 rarissima lungo le coste americane sia del nord che del sud. \nIl suo habitat \u00e8 profondo, gli adulti si rinvengono tra i 100 ed i 1000 metri di profondit\u00e0 sia in ambienti rocciosi che, soprattutto, all'interno di relitti. I giovani hanno la curiosa abitudine di stazionare in branchetti sotto relitti galleggianti in mare aperto (da cui il nome di cernia ombra).\nDescrizione.\nIl corpo \u00e8 tozzo ed \u00e8 immediatamente riconoscibile dalle cernie propriamente dette a causa della bocca enorme, della mandibola che sopravanza la mascella di varie lunghezze e della caratteristica fronte concava con un'evidente gibbosit\u00e0 dietro l'occhio. \nLa colorazione dell'adulto \u00e8 di uno smorto grigio piombo mentre i giovani sono neri con fitte screziature bianche.\nAlimentazione.\nCarnivora, la sua dieta \u00e8 basata su pesci bentonici, Crostacei e Cefalopodi.\nRiproduzione.\nAvviene in estate. I particolari biologici sono poco noti.\nGastronomia.\nMolto apprezzate per la qualit\u00e0 delle loro carni, unitamente alla scarsa presenza di lische, possono essere cucinate con cottura al forno o alla griglia. Sono particolarmente considerate da questo punto di vista le specie cernia bianca e cernia nera."}
{"id": "2031653", "revid": "228587", "url": "https://it.wikipedia.org/wiki?curid=2031653", "title": "Gneo Domizio Enobarbo", "text": ""}
{"id": "2031654", "revid": "256896", "url": "https://it.wikipedia.org/wiki?curid=2031654", "title": "Stretto di Mangole", "text": "Lo stretto di Mangole (indonesiano: \"Selat Mangole\") \u00e8 un braccio di mare che separa l'isola di Mangole, a nord, dall'isola di Sanana, a sud, nella provincia di Maluku Settentrionale, in Indonesia. Lo stretto collega la parte settentrionale del mar di Banda, ad ovest, con il mar di Ceram, ad est. Ha una lunghezza di circa 10 km e una larghezza compresa fra i 3 e 6 km."}
{"id": "2031656", "revid": "281901", "url": "https://it.wikipedia.org/wiki?curid=2031656", "title": "Cernia nera", "text": ""}
{"id": "2031657", "revid": "599013", "url": "https://it.wikipedia.org/wiki?curid=2031657", "title": "Dotto", "text": ""}
{"id": "2031659", "revid": "125749932", "url": "https://it.wikipedia.org/wiki?curid=2031659", "title": "Governatore dell'Arizona", "text": "Il governatore dell'Arizona \u00e8 il capo dell'esecutivo statale e il comandante in capo delle forze armate dello Stato dell'Arizona. La costituzione del 1912 prevedeva l'elezione del governatore ogni due anni, che diventarono quattro con una modifica nel 1968. Un'ulteriore modifica, nel 1992, fiss\u00f2 in due mandati il limite massimo che un governatore pu\u00f2 ricoprire. Il mandato del governatore inizia il primo luned\u00ec di gennaio che segue alle elezioni.\nL'attuale governatore \u00e8 il repubblicano Doug Ducey.\nGovernatori.\nTerritorio Confederato dell'Arizona.\nIl Territorio Confederato dell'Arizona fu un territorio \u2013 composto dalla porzione del Territorio del Nuovo Messico a sud del 34\u00ba parallelo nord (ovvero gli attuali stati del Nuovo Messico e dell'Arizona).\nIl 2 aprile 1860 a Tucson, una convenzione di coloni dal sud del Territorio del New Mexico definirono la costituzione di provvisorio Territorio dell'Arizona indipendente. Questo territorio consisteva nella regione a sud del parallelo 33 \u00b0 40 'N del Territorio New Mexico. Il 2 aprile hanno eletto un governatore, Lewis Owings.\nIl 16 marzo 1861, poco prima della guerra civile americana, il parlamento di Mesilla vot\u00f2 che il territorio provvisorio dovreva separarsi dall'Unione e seguisse gli Stati Confederati.\nLa creazione del territorio (la cui capitale era Mesilla) venne dichiarata ufficialmente il 1\u00ba agosto 1861 a seguito della vittoria dell'esercito confederato nella battaglia di Mesilla; Alla guida dell'esercito confederato era il tenente colonnello John Baylor, e Baylor venne proclamato governatore.\nTerritorio dell'Arizona.\nIl Territorio dell'Arizona \u00e8 stato costituito il 24 febbraio 1863 dalla seccessione dal Territorio del Nuovo Messico.\nIl 18 gennaio 1867, la regione nel nordovest del territorio venn\u00e8 ceduta allo stato del Nevada.\nPartiti politici: \nStato dell'Arizona.\nLo stato di Arizona fu ammesso all'Unione il 14 febbraio 1912, l'ultimo degli stati contigui ad essere ammessi.\nLa costituzione dello stato prevede l'elezione di un governatore, ogni due anni. Il termine \u00e8 stato portato a quattro anni da un emendamento del 1968. La costituzione originaria non prevedeva alcun limite ai mandati per ciascun governatore, ma un emendamento approvato nel 1992 consentiva ai governatori un doppio mandato; prima di questo, quattro governatori sono stati eletti pi\u00f9 di due volte di fila.\nArizona \u00e8 uno dei sette stati che non hanno un ViceGovernatore; in caso di vacanza nella carica di governatore, il Segretario di Stato, se eletto, subentra nel mandato del governatore mancante.\nPartiti politici: "}
{"id": "2031660", "revid": "281901", "url": "https://it.wikipedia.org/wiki?curid=2031660", "title": "Epinephelus alexandrinus", "text": ""}
{"id": "2031661", "revid": "281901", "url": "https://it.wikipedia.org/wiki?curid=2031661", "title": "Cernia dorata", "text": ""}
{"id": "2031662", "revid": "281901", "url": "https://it.wikipedia.org/wiki?curid=2031662", "title": "Cernia rossa", "text": ""}
{"id": "2031663", "revid": "281901", "url": "https://it.wikipedia.org/wiki?curid=2031663", "title": "Cernia bianca", "text": ""}
{"id": "2031665", "revid": "911652", "url": "https://it.wikipedia.org/wiki?curid=2031665", "title": "Cernia gigante", "text": ""}
{"id": "2031666", "revid": "281901", "url": "https://it.wikipedia.org/wiki?curid=2031666", "title": "Cernia di fondale", "text": ""}
{"id": "2031668", "revid": "281901", "url": "https://it.wikipedia.org/wiki?curid=2031668", "title": "Polyprion americanum", "text": ""}
{"id": "2031670", "revid": "281901", "url": "https://it.wikipedia.org/wiki?curid=2031670", "title": "Cerniola", "text": ""}
{"id": "2031671", "revid": "281901", "url": "https://it.wikipedia.org/wiki?curid=2031671", "title": "Cernia dei relitti", "text": ""}
{"id": "2031672", "revid": "281901", "url": "https://it.wikipedia.org/wiki?curid=2031672", "title": "Cernia ombra", "text": ""}
{"id": "2031673", "revid": "287204", "url": "https://it.wikipedia.org/wiki?curid=2031673", "title": "Dogs of War (The Exploited)", "text": "Dogs of War \u00e8 il terzo singolo della band hardcore punk The Exploited, pubblicato dalla Secret Records.\nIl singolo contiene il brano \"Dogs of War\", che va contro la guerra e l'istituzione dell'esercito, contro la violenza e i gerarchi militari.\nIl singolo ha ottenuto la seconda posizione nella classifica indipendente e la numero 63 per un mese nella classifica nazionale."}
{"id": "2031679", "revid": "2005327", "url": "https://it.wikipedia.org/wiki?curid=2031679", "title": "Rivoluzione conservatrice", "text": "La rivoluzione conservatrice (\"Konservative Revolution\") \u00e8 una definizione formulata da alcuni studiosi per indicare nel loro complesso una serie di movimenti politico-culturali nati in Germania a cavallo tra le due guerre mondiali.\nStoria.\nIl termine \"Konservative Revolution\" viene utilizzato per la prima volta il 10 gennaio 1927 dallo scrittore austriaco, di origine ebraica, Hugo von Hofmannsthal durante una conferenza a Monaco di Baviera il cui tema era \"La letteratura come spazio spirituale della nazione\". Tuttavia nella riorganizzazione organica e bibliografica di questo complesso movimento messa a punto da Armin Mohler con il saggio del 1950 \"Die konservative Revolution in Deutschland 1918-1932\" viene fatta iniziare nel 1918. Il movimento un\u00ec tutti quegli intellettuali, non di sinistra, oppositori della Repubblica di Weimar.\nSecondo alcuni studiosi la \"Rivoluzione conservatrice tedesca\" fu quell'humus culturale da cui si svilupp\u00f2 il nascente Nazionalsocialismo tuttavia dopo il 1933 (nomina di Adolf Hitler a Cancelliere del Reich) solo alcuni esponenti della \"Konservative Revolution\" aderirono al nazionalsocialismo (per un breve periodo Carl Schmitt), molti altri presero infatti le distanze da esso, ritirandosi a vita privata (Ernst von Salomon, Gottfried Benn, Ernst J\u00fcnger) o divenendone oppositori (Thomas Mann). In Italia, Julius Evola, teorico del cosiddetto tradizionalismo integrale oltre che di un \"razzismo spirituale\", fu fortemente influenzato dalla \"Konservative Revolution\".\nIdeologia.\nIl movimento nasce da un senso di rifiuto del regime politico liberal-democratico e borghese creatosi in Germania in seguito alla sconfitta nella Grande Guerra ed alla caduta del kaiserismo. In esso si esprimono una critica sferzante al parlamentarismo e alla democrazia, definiti \"la tirannia del denaro\", nonch\u00e9 la nostalgia per i valori tradizionali della vecchia Germania. In esso si possono ravvisare tre tendenze:"}
{"id": "2031680", "revid": "1715582", "url": "https://it.wikipedia.org/wiki?curid=2031680", "title": "Siemens S62", "text": "L'apparecchio tipo Siemens S62 (noto anche come Bigrigio per i suoi colori caratteristici, ossia due tonalit\u00e0 di grigio) \u00e8 un telefono fisso automatico a batteria centrale creato e prodotto dalla Sit-Siemens per uso domestico nel 1962, su disegno di Lino Saltini.\nSiemens produsse otto versioni dell\u2019apparecchio (distinte dalla dicitura \u201cedizione\u201d preceduta da un numero romano stampata sul fondo metallico) con componenti sempre pi\u00f9 aggiornati e pi\u00f9 economici e con la scocca in materiale termoplastico, ad eccezione della prima edizione, la cui scocca era realizzata in bachelite nera. \nIl telefono fu successivamente prodotto, per conto della SIP, anche da FATME (distribuito soprattutto nel sud), Italtel (ex Siemens) e Face Standard (che lo denomin\u00f2 F63), riuniti nella proposizione pubblicitaria all'interno degli elenchi telefonici, con la denominazione di \"Telefono Unificato\", in quanto, siccome l'apparecchio veniva assemblato dai quattro produttori su una base di circuiti comune, tutti i telefoni prodotti potevano adottare le componenti di ricambio di tutti i marchi (ad esempio, in sostituzione di un disco combinatore Siemens, si poteva montarne uno prodotto da FATME o altri fornitori).\nIl telefono \u00e8 stato in uso tra gli anni sessanta-settanta fino alla prima met\u00e0 degli anni novanta, dopodich\u00e9 \u00e8 stato abbandonato in favore dei pi\u00f9 moderni apparecchi a tastiera. Tra il 1980 e il 1981 ne venne realizzata anche una versione digitale; l'apparecchio venne sostituito ufficialmente nel 1985 dal nuovo modello Pulsar.\nFu il primo telefono noleggiato dalla SIP in tutta Italia.\nVersioni.\nIl telefono veniva realizzato in due versioni, identiche dal punto di vista circuitale ma diverse nella forma: la versione pi\u00f9 comune era quella classica da tavolo, l'altra versione presentava l'appoggio della cornetta verticale ed era concepita per essere fissata alla parete. L'apparecchio S62 aveva una circuiteria abbastanza flessibile per l'epoca in cui era stato progettato: poteva, infatti, essere fornito senza disco combinatore, quindi impossibilitato ad originare chiamate ed abilitato alla sola ricezione, oppure con un tasto aggiuntivo, utile qualora l'apparecchio fosse stato collegato ad un centralino.\nPer comporre il numero di telefono da chiamare si introduce un dito nel foro del disco combinatore corrispondente alla cifra da selezionare, quindi si fa ruotare il disco in senso orario sino al \"fine corsa\" metallico: ruotandolo si carica un dispositivo a molla. Togliendo il dito dal foro si permette al disco di tornare nella posizione originale sfruttando l'energia meccanica accumulata dalla molla: in tal modo l'apparecchio \u00e8 pronto per selezionare la cifra successiva del numero di telefono. Questo meccanismo \u00e8 simile a quello di tutti i telefoni precedenti all'avvento dei telefoni a selezione digitale. Sulla base del modello S62 venne sviluppato anche un modello a selezione digitale, di aspetto identico alla versione analogica ma provvisto di un tastierino numerico con tasti appositi che danno sempre impulso analogico in chiamata.\nI circuiti del Siemens S62 vennero utilizzati da alcuni produttori di apparecchi telefonici per proporre al pubblico apparecchi con aspetti totalmente differenti, il pi\u00f9 delle volte inglobandoli all'interno di scocche in pietra onice o legno, proponendoli come complementi d'arredo per andare incontro a vari tipi di arredamento o per un gusto pi\u00f9 personale ed eccentrico del cliente. In tali varianti, il disco combinatore \u00e8 spesso modificato nel suo aspetto esteriore, includendo uno sfondo spesso nero con cifre in grigio o color oro e un disco forato in metallo dorato (spesso in ottone). Alcuni di questi telefoni vennero prodotti anche con tastiera (funzionante sempre sul sistema a treno di impulsi con cui funzionava il disco combinatore). In alcuni casi vennero prodotti anche dei telefoni con doppio sistema di selezione (sia disco che tastiera nella stessa scocca).\nNonostante sia stato prodotto anche con tastiera (incorporando in un primo tempo, sotto i tasti 7 e 9, i tasti \"*\" e \"RP\", ossia asterisco e ripetizione ultimo numero, sostituito pi\u00f9 avanti dal tasto \"#\", ovvero cancelletto, con la medesima funzione del tasto \"RP\"), il telefono non \u00e8 mai stato predisposto per poter comporre i numeri sia con selezione decadica sia con il sistema DTMF.\nFunzionamento.\nDal punto di vista tecnico, la selezione del numero da chiamare nel telefono S62 avviene attraverso un treno di impulsi: all'interno del disco combinatore, un apposito commutatore fa cambiare lo stato di impedenza della linea (da alta a bassa e viceversa) un numero di volte pari alla cifra selezionata, con lo zero che corrisponde a 10 cambi di impedenza. Tale variazione di impedenza avviene in fase di rilascio del disco, quando esso automaticamente ritorna alla fase di riposo. Le centrali telefoniche sono in grado di contare il numero di cambi di impedenza, decodificando in questo modo il numero composto dall'utente.\nSi pu\u00f2 comunque utilizzare anche su linee VoIP tramite l'ausilio di un ATA (\"Analog Telephone Adapter\"). In tal caso si potr\u00e0 comunicare vocalmente, ma le selezioni tramite digitazione numerica\u00a0\u2013 talvolta richieste per l'attivazione di funzioni speciali\u00a0\u2013 potrebbero non funzionare.\nConformemente a quanto previsto dalle specifiche tecniche della presa telefonica tripolare, il telefono S62 ha il \"terzo contatto\" attivato per abilitare la funzione di \"riservatezza della conversazione\": se il telefono viene collegato ad una presa di un impianto telefonico collegato in serie, lo sgancio della cornetta esclude automaticamente tutti gli apparecchi telefonici collegati nell'impianto, evitando che si possano usare due telefoni contemporaneamente per una sola chiamata (situazione in cui chi impegna la linea per secondo finisce per ascoltare la telefonata che sta effettuando chi ha sollevato per primo la cornetta). Tale funzione non \u00e8 disponibile nella maggioranza degli impianti telefonici odierni, collegati in parallelo.\nLa suoneria del telefono S62 \u00e8 costituita da un classico campanello elettromeccanico e viene azionata da un segnale di chiamata elettrico in corrente alternata con tensione di 110 volt inviato dalla centrale tramite la linea telefonica.\nColori.\nIl modello pi\u00f9 diffuso, quello per il noleggio standard, presenta il guscio di colore grigio chiaro e la cornetta di un colore grigio pi\u00f9 scuro: per questo motivo l'apparecchio veniva confidenzialmente chiamato Bigrigio.\nLe versioni colorate erano disponibili all'acquisto o a noleggio con sovrapprezzo e sono pertanto ora piuttosto rare, rispetto al diffusissimo modello grigio.\nI modelli prodotti da Siemens si potevano ottenere in colorazione verde salvia, arancione, rosa salmone, giallo senape, azzurro cielo, rosso scuro, nero e bianco latte-avorio. Di sola fabbricazione Face erano invece i modelli color nero e bianco neve. \nVi era anche una rarissima versione da fiera in plastica trasparente. Il modello rosa salmone, quello trasparente, quello arancione (scelto da pochi perch\u00e9 considerato troppo eccentrico all'epoca), quello bianco neve e quello nero sono oggi tra i pi\u00f9 ambiti dai collezionisti."}
{"id": "2031687", "revid": "121810001", "url": "https://it.wikipedia.org/wiki?curid=2031687", "title": "Mario Polia", "text": "Biografia.\nMario Polia nasce a Roma dove si laurea in Archeologia presso l'Universit\u00e0 \"La Sapienza\". Per diversi anni \u00e8 stato direttore del programma di ricerca, allestito dal Ministero degli Affari Esteri e del Centro Studi Ricerche Ligabue di Venezia, che ha studiato lo sciamanesimo andino nel contesto di un'indagine sulle tradizioni indigene.\n\u00c8 professore di Antropologia alla Pontificia Universit\u00e0 Gregoriana di Roma, direttore del Museo Demo-antropologico di Leonessa, paese del reatino dove attualmente risiede, Presidente del Centro Studi delle Tradizioni Picene a Ascoli Piceno.\nNell'anno 1999 ha vinto il Premio Paolo Toschi per la ricerca sul campo. Gi\u00e0 docente di Antropologia Medica, presso la Pontificia Universidad Cat\u00f3lica di Lima, ha fondato il periodico di antropologia religiosa \"I quaderni di Avallon\".\nIl nome di Mario Polia nel 2001 compare nelle cronache giornalistiche di tutto il mondo (come: Die Zeit, El Pa\u00eds, Le Monde, The New York Times per citarne alcune) per la scoperta fatta durante una ricerca presso gli archivi romani della Compagnia di Ges\u00f9.\nSelezionando circa settemila documenti inviati dai missionari gesuiti a Roma, l'attenzione di Polia si sofferma sul primo volume della \"Peruana Historia\", una collezione di manoscritti degli anni compresi tra il 1567 e il 1625, e in particolare su una lettera alla pagina 38. La lettera descrive la relazione che il gesuita Padre Andrea Lopez, rettore del Collegio dei Gesuiti a Cuzco, fa a Claudio Aquaviva, (il quinto Generale dell'Ordine dei gesuiti dal 1581 al 1615), o al suo successore Muzio Vitelleschi, su una sua visita presso il misterioso luogo del Paititi (nome incas dello spagnolo El Dorado). Nel rapporto Padre Andrea Lopez parla di un \u201cmiracolo avvenuto nel regno del Paititi per la grazia di Dio\u201d in una \"citt\u00e0 ricchissima abbondante di oro, argento e pietre preziose\" dove la popolazione conosceva l'uso della metallurgia e dell'architettura monumentale e possedeva un'organizzazione politica molto evoluta con a capo un monarca che ricorda l'impero incaico. La cronaca del religioso gesuita racconta come il re del Paititi, una volta convertitosi, offr\u00ec di costruire \"una chiesa fatta con blocchi di oro massiccio\".\nSecondo Polia tale scoperta potrebbe costituire la \"prova dell'esistenza di uno dei luoghi pi\u00f9 misteriosi del mondo, l'El Dorado\".\nIl Padre Generale dell'Ordine dei Gesuiti consider\u00f2 interessante il rapporto di Padre Lopez tanto che ne inform\u00f2 il papa richiedendogli l'autorizzazione per evangelizzare l'area. Quindi, secondo Polia, la Chiesa Cattolica sapeva dell'esistenza dell'El Dorado fin dal XVI secolo, e probabilmente ne conosceva anche l'esatta ubicazione. Lo studioso ipotizza che \"il Vaticano non ne abbia mai diffuso la notizia per il timore che se rivelato avrebbe potuto rinnescare la corsa all'oro\".\nAttivit\u00e0 nelle Ande.\nPolia \u00e8 attivo fin dal 1971 nel campo scientifico della ricerca archeologica e antropologica nelle Ande peruviane. Tra le numerose attivit\u00e0 che ha creato e diretto si annovera la Missione \"Ande Settentrionali\", organizzata dal Centro Studi e Ricerche Ligabue di Venezia, attivata dal 1987 sulla Cordigliera di Waman\u00ed, Dipartimento di Piura, nelle provincie di Ayabaca e Huancabamba. Nel campo archeologico \u00e8 stato svolto, in coordinazione con l'organo governativo Instituto Nacional de Cultura del Per\u00f9, un programma metodico di scoperta e catalogazione del patrimonio monumentale e delle aree cimiteriali. Qui, fin dal 1993, sono iniziati scavi sistematici di necropoli appartenenti all'antico gruppo etnico degli Ayawak'a. Questo formava parte, prima della conquista incaica, dell'etnia Wayllakuntur di origine alto-amazzonica e di derivazione Shuar (o J\u00edbaro). Le ricerche intraprese dalla Missione \"Ande Settentrionali\" sono in assoluto le prime; esplorazioni e scavi hanno permesso di costituire il primo nucleo di dati utili a scrivere un capitolo della storia sconosciuta del Per\u00f9 pre-incaico.\nPubblicazioni in lingua spagnola sulle civilt\u00e0 andine.\nNel corso della sua attivit\u00e0, svolta per la Pontificia Universidad Cat\u00f3lica di Lima, Mario Polia ha pubblicato:\nNel Fondo Editoriale del Parlamento della Repubblica del Per\u00f9 ha pubblicato:\nProgetti di ricerca demoantropologica in Italia.\nMario Polia coordina diversi progetti sul territorio italiano finalizzati alla ricerca demoantropologica e alla salvaguardia della memoria storica. In particolare ha studiato due aree dell'Italia centrale: il territorio intorno alla citt\u00e0 di Leonessa, nel reatino, e il territorio intorno ad Ascoli Piceno. Il metodo da lui seguito prevede da un lato l'attenta ricerca scientifica delle fonti esistenti e della bibliografia prodotta, dall'altro l'indagine diretta sul campo attraverso interviste a testimoni e portatori della tradizione orale e della memoria storica, soprattutto in ambito rurale, che egli chiama \"informatori\". Attraverso queste ricerche, che egli espone nelle relative pubblicazioni interpretando i dati etnografici raccolti dalle interviste, Polia si pone l'obiettivo di tracciare un profilo genuino della cultura popolare per quanto riguarda la percezione del sacro evidenziandone le due anime in essa esistenti: l'anima magica, autoctona e l'anima devozionale, cristiana. Altro scopo \u00e8 quello di ricercare quegli elementi comuni tra le varie forme popolari tradizionali occidentali che attraverso uno studio scientifico comparativo risulteranno incredibilmente spesso affini.\nSuccessivamente la stessa metodologia scientifica \u00e8 stata applicata sullo studio della Valtournenche nella Valle d'Aosta ai piedi del monte Cervino e soprattutto della Valnerina in Umbria, dove, per incarico dell'Associazione dei Comuni, coordina un programma di ricerche sul campo che prevede la realizzazione di una linea di prodotti editoriali differenziati.\nOpere di demoantropologia sul territorio italiano.\nSu Leonessa:\nSu Ascoli Piceno:\nInoltre, attraverso il Centro Studi Tradizioni Picene, di cui \u00e8 direttore, Polia dirige la collana editoriale \"Tradizioni e Memorie\" il cui primo prodotto \u00e8 la ristampa, per la L\u00ecbrati Edizioni, del libro:\nIl secondo libro della stessa collana \u00e8 la stampa della tesi di laurea del 1947 di Elvira Felci avente come relatore il professor P. Toschi:\nSulla Valtournenche:\nSulla Valnerina:\nIl primo italiano a scrivere di JRR Tolkien.\nIl suo breve libro \"Omaggio a Tolkien\" costituisce il primo saggio in lingua italiana sul celebre scrittore inglese. Siamo nel 1980. Appena tre anni prima Rusconi pubblica la versione economica del Signore degli Anelli che molto contribuir\u00e0 alla diffusione della popolarit\u00e0 del romanzo. Nel 1979, inoltre, le sale cinematografiche di tutto il mondo proiettano Il Signore degli Anelli in versione animata diretta dal regista statunitense di origine palestinese Ralph Bakshi. Il saggio di Polia \u00e8 il primo di una lunga serie di pubblicazioni, articoli, contributi che egli dedica a Tolkien cercando di evidenziarne gli aspetti letterali ispirati ad alcuni concetti chiave comuni agli studi di Polia storico delle religioni e Polia antropologo: la Tradizione, l'Arte ed il Mito.\nI Quaderni di Avallon.\n\"I Quaderni di Avallon\" \u00e8 una collana periodica di monografie fondata da Mario Polia con l'impegno di divulgare, sotto un profilo prettamente scientifico, temi di rilevanza antropologica e spirituale.\nPolia ha partecipato, con contributi monografici e tematici, fin dal numero \"0\" interamente scritto da lui stesso.\nOpere.\nPer \"Il Cerchio-Iniziative Editoriali\" ha pubblicato vari saggi monografici concernenti aspetti antropologico-religiosi. Fra questi:\nOpere curate.\n\"Il drago e l'eroe nei miti del nord\",2021 , Cinabro Edizioni\nOnorificenze.\nNell'anno 2000, durante la presidenza di Carlo Azeglio Ciampi, gli \u00e8 stata conferita l'onorificenza di:\nCollegamenti esterni.\n\"Missioni archeologiche italiane: la ricerca archeologica, antropologica, etnologica.\", Ministero degli Affari Esteri, Direzione Generale delle Relazioni Culturali, L'ERMA di BRETSCHNEIDER, 1997."}
{"id": "2031689", "revid": "100915594", "url": "https://it.wikipedia.org/wiki?curid=2031689", "title": "Cio\u00e8... voglio dire...", "text": "Cio\u00e8... voglio dire... \u00e8 un album realizzato nel 1973 dal cantautore Corrado Castellari e pubblicato nello stesso anno dalla casa discografica Ri-Fi.\nTracce.\nLato A\nLato B"}
{"id": "2031690", "revid": "1573940", "url": "https://it.wikipedia.org/wiki?curid=2031690", "title": "Chiesa della Santissima Trinit\u00e0 (Sassello)", "text": "La chiesa della Santissima Trinit\u00e0 \u00e8 un luogo di culto cattolico situato nel comune di Sassello, in via Gianbattista Badano, in provincia di Savona. La chiesa \u00e8 sede della parrocchia omonima della zona pastorale Savonese della diocesi di Acqui.\nDal 1987 \u00e8 la parrocchiale dalla quale dipendono tutte le altre chiese del territorio comunale, frazioni comprese, eccetto la chiesa della Maddalena.\nStoria e descrizione.\nUn primo edificio fu costruito intorno al 1660 e usato come oratorio. All'epoca era ancora parrocchia la chiesa di San Giovanni. In seguito l'oratorio fu sopraelevato per realizzare l'attuale chiesa consacrata nel 1725, al di sotto della quale sopravvive il primitivo ambiente trasformato in cinema e teatro.\nLa struttura \u00e8 ad unica navata e lunga 39 m, larga 11,60 m e con un'altezza di 18,30 m. La facciata \u00e8 decorata \"alla sassellese\", con pronao in colonne e trabeazione in pietra tufacea. L'interno in stile barocco, illuminato da vetrate policrome, \u00e8 sontuoso. Imponente l'altare maggiore e il coro ligneo (1750), cos\u00ec come l'orchestra e l'organo che sovrastano l'ingresso centrale. Le pareti sono arricchite da marmi intarsiati e affreschi. In particolare da notare il catino affrescato da Paolo Gerolamo Brusco nel 1800 (\"Ges\u00f9 tra gli apostoli\"); lo stesso, coadiuvato nella decorazione dell'altare maggiore da Gervasio Stambucchi, dipinse anche gli archi (\"Vocazione di Abramo\") e altre tele del presbiterio tra il 1801 e il 1803.\nLa volta fu affrescata da Lazzaro De Maestri e Domenico Buscaglia (\"Trasfigurazione di Nostro Signore\", l\"'Incoronazione della Vergine\", \"Il peccato originale\"), mentre le sei cappelle (oltre a due pi\u00f9 piccole) laterali presentano interventi dei maestri Bernardo o Francesco Schiaffino, Domenico Torrielli (\"Sposalizio della Vergine\"), Giuseppe Palmieri (\"Madonna del Carmine\") e Domenico Canepa.\nTra i dipinti, per lo pi\u00f9 di scuola pittorica genovese del Seicento e Settecento, una \"Piet\u00e0\" di Pasquale Navone e un gruppo ligneo della scuola di Anton Maria Maragliano.\nAltri edifici religiosi della parrocchia.\nDal 1987 fu riorganizzato il territorio della parrocchia e da essa ora dipendono i seguenti edifici religiosi:"}
{"id": "2031691", "revid": "39224", "url": "https://it.wikipedia.org/wiki?curid=2031691", "title": "Virtus Molfetta", "text": ""}
{"id": "2031694", "revid": "203787", "url": "https://it.wikipedia.org/wiki?curid=2031694", "title": "Rotor (telefono)", "text": "Il Rotor \u00e8 stato un telefono pubblico a tasti diffuso - in diverse versioni ed edizioni - dalla SIP (poi Telecom) a partire dalla fine degli anni ottanta fino al 2002, anno in cui fu sostituito dal modello Digito. Era prodotto dalle societ\u00e0 IPM di Arzano (NA) ed URMET di Torino (TO).\nStoria.\nIl telefono Rotor, la cui linea venne partorita dalla penna di Rodolfo Bonetto, fu ideato nella seconda met\u00e0 degli anni ottanta dall'azienda napoletana I.P.M. (\"Industria Politecnica Meridionale\") su specifiche della SIP. Come avveniva in base agli accordi dell'epoca, i telefoni sarebbero stati poi prodotti - ed aggiornati - sia dalla IPM che dall'altro fornitore della SIP, la torinese URMET. Negli anni novanta, la produzione di alcune parti interne fu delegata anche ad altre aziende, fra le quali la fiorentina \"Sime Telefonia\".\nSeguendo i cambiamenti nell'uso del telefono e della comunicazione nella societ\u00e0 italiana, lo sviluppo dell'elettronica e l'uso delle linee telefoniche anche per lo scambio dati, nonch\u00e9 la diffusione di mezzi di pagamento prepagati (carte telefoniche) e carte di credito la SIP, nel 1987, svel\u00f2 - per la telefonia pubblica - un piano che prevedeva la sostituzione di tutti i vecchi U+I (nonch\u00e9 dei pi\u00f9 recenti G+M) in uso, con apparecchi in grado di svolgere, nel futuro, anche funzioni fax e di invio di messaggi. La linea avrebbe dovuto comprendere i Rotor, rossi, pensati per gettoni, monete, e la futura \"lira pesante\", telefoni pubblici \"blu\" a carta telefonica, e telefoni pubblici \"verdi\" a carta di credito.\nNella realt\u00e0, solo il Rotor vedr\u00e0 la luce. Il suo sviluppo richieder\u00e0 il tempo necessario per modificarlo ai fini di funzionare sulle linee dell'epoca, ed essere predisposto per le tecnologie future ma - soprattutto - per adattarvi i circuiti in grado di svolgere le funzioni inizialmente addebitate agli altri modelli della linea (predisposizione all'uso di carte telefoniche, e di credito) . I primi esemplari del Rotor (\"Rotor I\"), iniziarono in pratica a diffondersi - con tali aggiornamenti (seconda edizione) all'inizio degli anni 90, in sostituzione degli U+I e G+M; sebbene potessero lavorare anche sui dati con tecnologia \"overvoice\", il loro hardware gli permetteva di poter ricevere anche chiamate con un proprio numero di telefono e suonare. In tal modo, potevano essere sia posizionati in luoghi pubblici che sostituiti ai predecessori, senza grossi problemi, nelle linee di tipo domestico di esercizi pubblici e simili. In realt\u00e0, complice l'evoluzione delle linee, anche per queste ultime funzioni vennero poi sviluppati apparati diversi (quali il Tuo a schede) che, ubicati in locali (bar, hotel, etc) e funzionanti a scheda - o a scatti - lavoravano su linee ISDN, incompatibili con quelle domestiche.\nIl disegno.\nDi forma a parallelepipedo, con scocca verniciata in rosso/arancione, il corpo base del rotor - rimasto immutato negli anni - era costituito da un corpo scatolato, incardinato al muro (o ad altro supporto) attraverso un attacco sul suo fondo. Al lato sinistro del corpo del telefono, si trovava l'innesto del cavo della cornetta, con un meccanismo che gli permetteva di essere ruotato; in basso a sinistra, la chiave per aprire la cassetta delle monete, e la cassetta stessa, estraibile. Nella parte destra, in alto, era posizionata la chiave per aprire lo sportello frontale. Il telefono era disponibile sia in versione da interno (con i pulsanti in plastica) che in versione corazzata (con i tasti in metallo ed altri rinforzi). Le dimensioni erano 440 \u00d7 240 \u00d7 185\u00a0mm nella versione normale e 705 \u00d7 240 \u00d7 185\u00a0mm nella versione corazzata. Il peso era di circa 16\u00a0kg nella versione normale e 32\u00a0kg in quella versione corazzata. \nFrontalmente, il rotor presentava uno sportello unico di disegno piuttosto tormentato e contenente gli strumenti utili all' utilizzatore.\nVi era una zona centrale, orizzontale inclinata verso l'alto che divideva idealmente il telefono in due parti ed ospitava, sulla parte destra, la pulsantiera 1-0 compresa dei simboli # e @, e - sfalsato a sinistra - il pulsante di restituzione monete/gettoni. Nella parte sinistra era ricavato - circondato da una cornice di color alluminio - lo spazio per appendere la cornetta, squadrata, di colore nero, innestata attraverso un gommino celeste nel suo cavo. In posizione di riposo, la cornetta mostrava quindi il suo dorso.\nLa parte bassa del frontale, parallelo al muro, ospitava - a destra, circondata da una cornice color alluminio - l'apertura restituzione gettoni e monete, con il suo sportellino in plastica trasparente. La parte alta, ugualmente parallela al muro, incastonava la targhetta a sfondo nero con le istruzioni per l'uso scritte e iconografiche in bicromia bianca e rossa (marchiata SIP e - successivamente - Telecom); sopra, a sinistra, il display ad elementi che indicava l'importo inserito/rimasto, il numero composto, ed altre segnalazioni, affiancato dalla finestrella a zigrinature concentriche che copriva la spia del fuori servizio. Al suo fianco, a destra, nuovamente su un fondo che si inclinava verso l'alto al pari della parte centrale, la fessura per l'inserimento di monete e gettoni circondata da una placca in alluminio che ospitava anche la serigrafia, incisa, delle tipologie di coni ammessi. \nSotto al telefono, in alcuni casi, una cassetta blindata per le monete. Una volta sbloccato con una chiave di tipo abloy lo sportello frontale del rotor, questo si apriva incardinato a sinistra. L'operatore poteva accedere alla prima piastra che conteneva circuiti elettronici ed elettromeccanici. Per accedere ai circuiti posizionati sul lato posteriore della piastra - incardinata sulla sinistra - era necessario svitare due pomelli; girando cos\u00ec la piastra, si poteva lavorare sul suo lato posteriore o sui circuiti presenti sul fondo del telefono. L'accesso alla cassetta monete interna al telefono avveniva attraverso uno sportello diverso e che, sbloccabile con una serratura che si trovava alla sinistra del telefono, permetteva di sfilare la cassetta. \n\u00c8 da sottolineare che le cabine esterne con vetri gialli, sovrastate dall'insegna telefonica gialla con la stilizzazione della cornetta in blu, introdotte negli anni settanta e posizionate in strada assieme ai primi telefoni U+I, con il rotor vennero sostituite da cabine con strutture in alluminio e vetri colorati in rosso.\nLa tecnica ed il Rotor I.\nIl Rotor era alimentato con una tensione di circa 100 volt; i criteri di gestione della telefonia (selezione, criteri di incasso) venivano gestiti dal livello 3 del protocollo HDLC in tecnica Overvoice. Il selezionatore monete era elettromeccanico ed era in grado di discriminare 6 tipi di pezzi controllando diametro, lega e spessore. Il telefono era predisposto per individuare le monete da 50, 100, 200 e 500 lire italiane ed il gettone telefonico. Il \"sesto conio\", seppur disponibile, non fu mai utilizzato per nessuno scopo. \nL'apparecchio, sfruttando segnali in frequenza sulla linea telefonica, poteva comunicare in tempo reale con la centrale telefonica, segnalando diversi stati ed allarmi (anche quando era in corso una chiamata) tra cui tentativo di scasso, guasto apparecchio e cassetta raccoglitrice piena. L'operatore in centrale segnalava allora i problemi ai tecnici, che provvedevano a recarsi sul posto per risolverli.\nIl Rotor II.\nCon la progressione della tecnologia a pacchetto, e l'introduzione di funzioni accessorie (come l'invio di fax e di sms), il Rotor I ha avuto - dopo un paio d'anni dall'inizio del decennio - una seconda versione, denominata \"Rotor II\", con radicali modifiche di circuiteria. Esteticamente identico al primo, il Rotor II, a differenza del primo, che - sostituito in molti locali ai vecchi U+I direttamente sulla linea del gestore, funzionava tranquillamente - non poteva essere utilizzato su linee di tipo domestico, lavorando quindi su connessioni dedicate. Questo gli impediva peraltro di ricevere chiamate.\nIl lettore di schede.\nIl fatto che il Rotor non fosse nato per la lettura delle schede prepagate appare evidente dal posizionamento di questo, come unit\u00e0 esterna al corpo. Il lettore, infatti, compatibile solo con il Rotor II, era costituito da un elemento parallelepipedo di dimensioni minori, sempre rosso/arancione e che - affiancato alla sinistra del telefono - aveva la base a questo coincidente, alzandosi solo fino alla sommit\u00e0 della superficie inclinata dell'apparecchio. Il suo disegno era sviluppato in modo da seguire l'andamento del corpo principale, senza arretrare rispetto a questo.\nPossedeva a sua volta targhette d'uso, spie di malfunzionamento, e fessure per l'inserimento e la restituzione delle schede, delineate da cornici e posizionate alla sommit\u00e0 e alle falde del lettore stesso.\nIl Rotor III.\nPiuttosto che progettare un'integrazione fra accettazione di monete e schede - avvenuta innestando i lettori di schede sui precedenti Rotor - in un unico apparecchio, la IPM, in considerazione del prossimo arrivo dell'Euro e dei costi di intervenire su un progetto ormai superato per adattarlo alla nuova moneta, ide\u00f2 alla fine degli anni novanta, alcuni prototipi sperimentali di \"Rotor 3\" - dalla forma cubica - e concepiti solo per funzionare a schede telefoniche. Di colore rosso/arancio, il loro disegno assomigliava ad un ibrido fra il telefono ed il lettore di schede. La parte alta, inclinata verso l'alto, ospitava in posizione centrale il tastierino (solo in metallo) affiancato dal rientro per agganciare la cornetta, con una cornice in alluminio; il tutto - cornetta compresa, sempre innestata nel lato sinistro dell'apparecchio - richiamava il Rotor. A destra era presente l'innesto per l'entrata delle schede. Sopra a questi componenti, orizzontalmente, una cornice nera che ospitava - da snistra a destra - il logo della Telecom Italia, un display multifunzione a fessura con sotto le istruzioni per l'uso, ed un pulsante che sovrastava le bandiere relative alle lingue con cui, oltre all'italiano, il telefono poteva dialogare con l'utente (inglese, francese, tedesco e spagnolo). La parte bassa del frontale, parallela al muro, ospitava la fessura di uscita della scheda, la spia di malfunzionamento, e una targhetta con il logo del produttore. Alcuni esemplari di Rotor 3, la cui circuiteria permetteva finalmente funzioni quali l'invio di messaggi, fax, e l'uso da parte dei non udenti, poi assemblati dalla Urmet di Torino, furono posizionati in cabine ed altri ambienti esterni, in sostituzione dei Rotor. \nL'euro e la sostituzione con i Digito..\nGli anni 2000 apportarono enormi cambiamenti all'uso del telefono. La diffusione della telefonia mobile a costo sempre inferiore e la possibilit\u00e0 - oramai chiara - di utilizzare tali dispositivi anche per le funzioni che pochi anni prima parevano avveniristiche su un telefono di strada (inviare file, messaggi, consultare siti web) impose un ripensamento sul senso della telefonia pubblica. \nEcco come a partire dal 2000, con l'introduzione dell'euro, a cui il Rotor non \u00e8 mai stato \"convertito\", gli apparecchi posizionati presso attivit\u00e0 commerciali ed utilizzati direttamente dai clienti senza \"passare\"per il gestore - fossero essi Rotor 1 funzionanti su linea domestica, oppure apparati Rotor funzionanti su linee dedicate - furono comunque rimpiazzati da telefoni come il \"Tuo\", apparati piccoli, leggeri, funzionanti solo a schede e solo su linea dedicata. \nAl posto degli altri telefoni rotor \"di strada\" le scelte furono binarie: in alcuni casi, inizi\u00f2 la dismissione delle postazioni, se ritenute non pi\u00f9 utilizzate; laddove il telefono pubblico generasse ancora scatti - furono montati i telefoni Digito, apparecchi multifunzione e multilingua completamente in metallo, nativi a scheda ma con versioni anche a moneta, ed attualmente in uso. "}
{"id": "2031700", "revid": "709565", "url": "https://it.wikipedia.org/wiki?curid=2031700", "title": "Giuseppe Desiato", "text": "Biografia.\nGiuseppe Desiato nasce a Napoli nel 1935.\nNon lascer\u00e0 la citt\u00e0 partenopea se non per brevi periodi, rimanendogli sempre intrinsecamente legato.\nNegli anni 60 collabora con la rivista artistica Linea Sud, e sempre in quegli anni fa parte del gruppo di Continuum.\nSin dagli esordi si distingue per un'attivit\u00e0 prevalentemente performativa di carattere profondamente trasgressivo, che consisteva spesso nel creare, distruggere, sotterrare piccole sculture fatte di veli, fiori, immagini di volti di donne o quant'altro avesse a disposizione.\nTra le performance di maggior rilievo senza dubbio va annoverata quella a Basilea nel 1974 dove\nDesiato coinvolge Charlotte Moorman, la famosa artista legata al movimento Fluxus, spogliandola e ricoprendola di veli, luci e fiori, sotto gli occhi tra l'altro del capostipite dell'azionismo viennese Hermann Nitsch.\nLa maggior parte delle sue opere storiche sono andate distrutte, spesso anche da lui stesso che le disassemblava per fare dei nuovi lavori.\nImportante \u00e8 la documentazione fotografica delle performance e degli happening che l'artista talvolta fotografava nella sua maniera onirica, ironica e orrorifica allo stesso tempo. \nNonostante il suo fermo rifiuto del mercato dell'arte e delle sue dinamiche, sin dagli anni 70 numerosi galleristi e critici vicini alla Body Art e all'arte performativa in genere si sono occupati di lui.\nSue notizie si trovano nella Bibbia della Body Art \u201cIl corpo come linguaggio\u201d scritto da Lea Vergine.\nLo studio Morra di Napoli nel 1984 gli dedica una mostra personale, e varie sono in quel periodo le collaborazioni con l'archivio Francesco Conz che cura anche alcune sue edizioni fotografiche.\nPi\u00f9 recentemente in occasione dell'edizione del 2008 di Manifesta 7 a Trento viene dedicata a Giuseppe Desiato una grande retrospettiva accompagnata da un ampio volume antologico sull'artista presentato da Gillo Dorfles.\nBibliografia.\nSergio Poggianella e Micaela Sposito (a cura di), Desiato. Opere | Work 1958-2008, Edizioni Stella, Rovereto (Tn), 2008; presentazione di Gillo Dorfles, contributi di Claudio Cerritelli, Giannantonio Morghen, Marco Dalbosco, Maria Teresa Di Marco, Maria Garraffa"}
{"id": "2031702", "revid": "729019", "url": "https://it.wikipedia.org/wiki?curid=2031702", "title": "Mangole", "text": " \nMangole (indonesiano: \"Pulau Mangole\") \u00e8 un'isola dell'Indonesia che fa parte dell'arcipelago delle Isole Sula, a sua volta compreso nelle Molucche. Amministrativamente \u00e8 parte della provincia di Maluku Settentrionale. La principale citt\u00e0 \u00e8 Auponhia. Circa 38.000 persone vivono sull'isola.\nGeografia.\nMangole \u00e8 situata fra il Mar delle Molucche, a nord, il Mar di Ceram, ad est, e il Mar di Banda, a sud. Ad ovest di Mangole giace l'isola di Taliabu, a sud l'isola di Sanana (da cui \u00e8 separata dallo Stretto di Mangole), mentre ad est la piccola isola di Lifamatola.\nL'isola ha una superficie di 1228,5\u00a0km quadrati, uno sviluppo costiero di 295,1\u00a0km ed una conformazione prevalentemente montuosa (altezza massima: 1054 metri sopra il livello del mare).\nEconomia.\nLe principali attivit\u00e0 sull'isola sono la coltivazione del grano, palma da cocco, cicadofite, manioca, tabacco, la pesca e lo sfruttamento delle foreste (rattan e resina vegetale)."}
{"id": "2031704", "revid": "1543377", "url": "https://it.wikipedia.org/wiki?curid=2031704", "title": "Ibrahim al-Kadi", "text": "Biografia.\nAl-Kadi \u00e8 nato a 'Unayza (Najd, Arabia Saudita) e l\u00ec ha vissuto per 15 anni prima di spostarsi a Riad, dove ha frequentato la scuola superiore \"al-Yam\u0101ma\". Nel 1978 si \u00e8 laureato in ingegneria elettronica nella locale King Saud University per poi trasferirsi negli Stati Uniti, dove ha conseguito prima un Master e poi un dottorato, sempre in ingegneria elettronica, rispettivamente nell'Universit\u00e0 del Michigan e nella Stanford University.\nAttualmente riveste un ruolo di rilievo nella \"Communication &amp; Information Technology Commission\" (CITC), l\"'authority\" per la regolamentazione delle comunicazioni in Arabia Saudita.\nLavori.\nIbrahim al-Kadi ha pubblicato pi\u00f9 di 100 scritti scientifici, rapporti di ricerche, articoli, traduzioni ed altri lavori letterali.\nLa sua area di interesse include l'ingegneria delle comunicazioni, la pianificazione e gestione delle telecomunicazioni, l'economia dell'informazione, la sicurezza dell'informazione e la crittologia.\nOrigini della crittologia.\nIn un lavoro del 1990 presentato al Reale Istituto della Tecnologia sito a Stoccolma, al-Kadi ha riportato una sintesi sulla crittografia e la crittanalisi basata su scritti recentemente scoperti di antichi scienziati musulmani arabografi.\nUno di questi era basato sugli studi di al-Kindi, che scrisse un libro sulla crittologia nell'850 d.C. intitolato \"Ris\u0101la f\u012b istikhr\u0101j al-mu\u02bfamma\" (Epistola sulla decifrazione dei messaggi crittografici): questo libro anticipa di circa 300 anni la crittografia dell'Europa occidentale e di 800 anni gli studi delle probabilit\u00e0 e delle statistiche condotti da Blaise Pascal e Pierre de Fermat.\nLo scritto discuteva anche dell'etimologia del termine \"cifrario\" e riportava recenti scoperte storiche circa numerosi argomenti crittografici quali l'analisi delle frequenze ed i cifrari polialfabetici."}
{"id": "2031706", "revid": "767487", "url": "https://it.wikipedia.org/wiki?curid=2031706", "title": "George Irvine", "text": ""}
{"id": "2031707", "revid": "767487", "url": "https://it.wikipedia.org/wiki?curid=2031707", "title": "Chuck Baldwin", "text": "\u00c8 stato candidato alle presidenziali USA, tra le file del Partito della Costituzione.\nUn terremoto politico tra i repubblicani \u00e8 stato provocato da Ron Paul, candidatosi alle primarie repubblicane, che ha deciso di appoggiare Balwin alle presidenziali del 2008.\nI sondaggi lo davano dietro al libertario Bob Barr, con una forchetta che va da 2 a 4% di preferenze: tuttavia, alle consultazioni del 4 novembre, ottenne meno dello 0,3% dei voti."}
{"id": "2031708", "revid": "251174", "url": "https://it.wikipedia.org/wiki?curid=2031708", "title": "Harrison - Principi di medicina interna", "text": "Il trattato Harrison - Principi di medicina interna, comunemente chiamato l'Harrison, \u00e8 un manuale statunitense di medicina interna.\nPubblicato per la prima volta nel 1950, \u00e8 giunto, ad agosto 2018, alla sua ventesima edizione in lingua inglese, pubblicata in italiano nel gennaio 2021. Nonostante sia destinato a tutte le figure mediche, \u00e8 rivolto principalmente a internisti.\nPrende il nome dal medico statunitense Tinsley Randolph Harrison, che ne cur\u00f2 le prime cinque edizioni. Riguardo all'importanza al ruolo del medico, nella I edizione scrive:"}
{"id": "2031711", "revid": "339392", "url": "https://it.wikipedia.org/wiki?curid=2031711", "title": "Google Ricerca Libri", "text": ""}
{"id": "2031716", "revid": "1543377", "url": "https://it.wikipedia.org/wiki?curid=2031716", "title": "Pirow", "text": "Pirow \u00e8 un comune di 496 abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") di Putlitz-Berge.\nSuddivisione amministrativa.\nIl territorio comunale si divide in 2 zone, corrispondenti al centro abitato di Pirow e a 1 frazione (\"Ortsteil\"):"}
{"id": "2031717", "revid": "149727", "url": "https://it.wikipedia.org/wiki?curid=2031717", "title": "Bresch", "text": ""}
{"id": "2031719", "revid": "83531", "url": "https://it.wikipedia.org/wiki?curid=2031719", "title": "Burow", "text": "Burow \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Treptower Tollensewinkel."}
{"id": "2031721", "revid": "149727", "url": "https://it.wikipedia.org/wiki?curid=2031721", "title": "Mollnitz", "text": ""}
{"id": "2031722", "revid": "149727", "url": "https://it.wikipedia.org/wiki?curid=2031722", "title": "Waldhof", "text": ""}
{"id": "2031724", "revid": "149727", "url": "https://it.wikipedia.org/wiki?curid=2031724", "title": "H\u00fclsebeck", "text": ""}
{"id": "2031725", "revid": "121837", "url": "https://it.wikipedia.org/wiki?curid=2031725", "title": "Solar Terrestrial Relations Observatory", "text": ""}
{"id": "2031741", "revid": "2145227", "url": "https://it.wikipedia.org/wiki?curid=2031741", "title": "Maria Bernarda B\u00fctler", "text": " Beatificata nel 1995 da papa Giovanni Paolo II, fu proclamata santa da papa Benedetto XVI nel 2008.\nBiografia.\nNata da una famiglia di agricoltori benestanti, nel 1866 cerc\u00f2 di entrare tra le suore della Santa Croce di Menzingen, ma l'anno successivo abbracci\u00f2 la vita religiosa nel monastero di Maria Hilf, delle cappuccine claustrali del terz'ordine regolare di San Francesco, ad Altst\u00e4tten, dove emise la professione solenne il 4 ottobre 1871.\nRicopr\u00ec le cariche di fattora, capocantiniera e maestra delle novizie e, nel 1888, fu eletta superiora del monastero.\nNel 1888 abbandon\u00f2 la carica di superiora e, a capo di un gruppo di sei religiose, part\u00ec in missione per l'Ecuador dove fond\u00f2 la congregazione delle Suore Francescane Missionarie di Maria Ausiliatrice. Dovette fuggire da questo paese nel 1895, trovando rifugio in Colombia, dove la sua attivit\u00e0 missionaria e caritatevole ebbe un grande sviluppo.\nOggi la congregazione \u00e8 presente con scuole, collegi, asili, ospedali, ospizi in Svizzera, Colombia, Brasile, Austria, Liechtenstein, Italia e alcuni paesi africani.\n\u00c8 stata la seconda donna svizzera a salire agli onori degli altari: la prima fu santa Viborada, canonizzata da papa Clemente II nel gennaio del 1047."}
{"id": "2031743", "revid": "1543377", "url": "https://it.wikipedia.org/wiki?curid=2031743", "title": "Triglitz", "text": "Triglitz \u00e8 un comune di 561 abitanti del Brandeburgo, in Germania. Appartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") di Putlitz-Berge.\nSuddivisione amministrativa.\nIl territorio comunale si divide in 3 zone, corrispondenti al centro abitato di Triglitz e a 2 frazioni (\"Ortsteil\"):"}
{"id": "2031749", "revid": "287204", "url": "https://it.wikipedia.org/wiki?curid=2031749", "title": "Frogmore House", "text": "Frogmore House \u00e8 una residenza di campagna del XVII secolo che si trova al centro dell'omonima tenuta, tra bei giardini, circa un chilometro a Sud del castello di Windsor all'interno dell\"Home Park\" di Windsor nella contea inglese del Berkshire. \u00c8 un \"Grade I listed building\", ossia una costruzione di interesse eccezionale all'interno della lista stilata dal governo britannico.\nStoria.\nPrimi affittuari.\nSul luogo, originariamente, sorgeva una cascina conosciuta come \"Gwynn's Farm\" e successivamente come \"Frogmore Farm\". La Corona britannica la concesse in affitto alla famiglia Gwynn, seguita poi dagli eredi Aldworths. L'attuale Frogmore House venne costruita nel periodo dal 1680 al 1684 per Anne Aldworth ed il marito, Thomas May, un politico Tory del Sussex; il progetto era di Hugh May, zio di Thomas e architetto di Carlo II. Gli Aldworth continuarono ad abitarvi per alcuni anni prima di trasferirsi nell'adiacente casa di \"Little Frogmore\". Frogmore House venne quindi indicata come \"Great Frogmore\" ed ebbe molti affittuari, tra cui George FitzRoy, Duca di Northumberland, e Edward Walpole, padre della Duchessa di Gloucester.\nAbitanti.\nNel 1790 la regina Carlotta, desiderando un ritiro in campagna per lei e le sue figlie nubili, liquid\u00f2 l'affitto e riprese il possesso di \"Little Frogmore\". Due anni dopo, prese \"Great Frogmore\" mentre l'abitazione pi\u00f9 piccola venne demolita. James Wyatt venne incaricato di ingrandire e modernizzare Frogmore House. Alla morte della Regina nel 1818, Frogmore House pass\u00f2 alla sua figlia nubile pi\u00f9 vecchia, la principessa Augusta. Dopo la morte della Principessa nel 1840, la Regina Vittoria la concesse alla madre, la Duchessa di Kent, che vi mor\u00ec nel 1861.\nDal 1866 al 1873, la casa divenne la residenza della principessa Elena, terza figlia della regina Vittoria, e del marito, il principe Cristiano di Schleswig-Holstein. Da quel momento la famiglia reale utilizz\u00f2 intermittentemente la residenza. Nel 1900 vi nacque il futuro Conte Mountbatten di Burma; dal 1902 al 1910 i futuri re Giorgio V e regina Maria vi abitarono frequentemente. Dal 1925 fino alla sua morte nel 1953 la regina Maria collezion\u00f2 e sistem\u00f2 nella casa molti \"souvenir\" della famiglia reale, creandovi una specie di museo privato.\nDescrizione.\nDurante gli anni ottanta del XX secolo la casa sub\u00ec un ampio intervento di restauro, che rivel\u00f2 i dipinti murali di Louis Laguerr del primo Settecento. Nel 1988 era stata pensato che il Duca e la Duchessa di York, da poco marito e moglie, si trasferissero a Frogmore House, ma essi preferirono di no. La casa venne quindi aperta al pubblico nel 1990; attualmente \u00e8 possibile visitarla in un limitato numero di giorni in maggio ed agosto e per i gruppi da agosto a settembre.\nFrogmore House ha diciotto stanze da letto e molte sale conservano decorazioni del XVIII e del XIX secolo; tra queste sale si ricordano il salotto della Duchessa di Kent, la stanza di Mary Moser, la \"Cross Gallery\" ed una sala da pranzo ad opera di Wyatt.\nNei giardini, che si estendono per trentatr\u00e9 acri (130\u00a0000 metri quadri), che sono aperti alle visite negli stessi periodi dell'abitazione, si trova il mausoleo reale (luogo di sepoltura della regina Vittoria e del principe Alberto) ed il monumento funebre della Duchessa di Kent assieme alla \"Gothic Ruin\" (rovine gotiche) e alla \"Queen Victoria's Tea House\" (sala da t\u00e8 della regina Vittoria)."}
{"id": "2031750", "revid": "149727", "url": "https://it.wikipedia.org/wiki?curid=2031750", "title": "Klein Triglitz", "text": ""}
{"id": "2031751", "revid": "149727", "url": "https://it.wikipedia.org/wiki?curid=2031751", "title": "Mertensdorf", "text": ""}
{"id": "2031752", "revid": "149727", "url": "https://it.wikipedia.org/wiki?curid=2031752", "title": "Schmarsow", "text": ""}
{"id": "2031753", "revid": "149727", "url": "https://it.wikipedia.org/wiki?curid=2031753", "title": "Neu Silmersdorf", "text": ""}
{"id": "2031754", "revid": "300067", "url": "https://it.wikipedia.org/wiki?curid=2031754", "title": "Otto Moore", "text": ""}
{"id": "2031759", "revid": "7969", "url": "https://it.wikipedia.org/wiki?curid=2031759", "title": "Half-back", "text": ""}
{"id": "2031763", "revid": "599013", "url": "https://it.wikipedia.org/wiki?curid=2031763", "title": "Chiesa di Santa Maria Maddalena (Sassello)", "text": "La chiesa di Santa Maria Maddalena \u00e8 un luogo di culto cattolico situato nella frazione di Maddalena nel comune di Sassello, in provincia di Savona. La chiesa \u00e8 sede della parrocchia della Santa Croce e di Santa Maria Maddalena della zona pastorale Savonese della diocesi di Acqui. \nStoria.\nSi ha notizia di una cappella esistente nella zona sin dal 1553, anche se un altro documento parla dell'edificazione di una chiesa di Santa Croce e Maria Maddalena nel 1711. La stessa fu ampliata nel 1728. Fu eretta a parrocchia autonoma nel 1924. L'attuale edificio risale al XX secolo, \u00e8 a navata unica di 25 metri di lunghezza e 12 di larghezza."}
{"id": "2031766", "revid": "300067", "url": "https://it.wikipedia.org/wiki?curid=2031766", "title": "Marques Johnson", "text": ""}
{"id": "2031768", "revid": "228587", "url": "https://it.wikipedia.org/wiki?curid=2031768", "title": "Oni (Boschi Sant'Anna)", "text": "Oni (anticamente detta anche \"Onni\") \u00e8 una frazione di circa 200 abitanti del comune di Boschi Sant'Anna in Provincia di Verona.\nSorge nella parte meridionale del territorio comunale ed \u00e8 raggiungibile, provenendo da Boschi San Marco (l'altra frazione comunale di Boschi Sant'Anna) seguendo via Stradone e via Santa Giustina (SP42). Il territorio della frazione confina con Marega di Bevilacqua, Terrazzo e Canove di Legnago. L'abitato si sviluppa su di un'unica via, fatta eccezione la presenza di casolari e case a corte nella campagna circostante.\nIl toponimo della borgata deriva dalla denominazione veneta dell'\"ontaro\", nome che indicava una variet\u00e0 di piante ed arbusti che nascevano in terreni umidi e paludosi.\nL'edificio di spicco della frazione \u00e8 la chiesetta intitolata a .\nL'economia \u00e8 basata unicamente sull'agricoltura. Non vi \u00e8, infatti, nessun insediamento industriale, data anche la piccola superficie territoriale, ma sono presenti numerose aziende agricole."}
{"id": "2031769", "revid": "198326", "url": "https://it.wikipedia.org/wiki?curid=2031769", "title": "Exploited Record Company", "text": ""}
{"id": "2031783", "revid": "986213", "url": "https://it.wikipedia.org/wiki?curid=2031783", "title": "Francesco Condulmer", "text": "Era figlio di Simone Condulmer, nipote di papa Eugenio IV e pronipote di papa Gregorio XII. Era anche detto il \"cardinale di Venezia\".\nBiografia.\nVenne nominato dallo zio cardinale prete col titolo di San Clemente nel concistoro del 19 settembre 1431. Nel 1432 divenne camerlengo del Sacro Collegio dei Cardinali.\nNel gennaio del 1432, divenne cardinal protettore della Basilica di San Paolo fuori le Mura, eletto da suo zio, papa Eugenio IV. Nel 1433 fu nominato amministratore apostolico di Narbona, carica che tenne fino al 1436 allorch\u00e9 fu nominato amministratore apostolico di Amiens, carica che mantenne fino al marzo 1437, allorch\u00e9 fu nominato arcivescovo di Besan\u00e7on.\nNella primavera del 1434, un'insurrezione scoppiata a Roma costrinse il papa a lasciare la citt\u00e0 e a rifugiarsi a Firenze: nel corso della rivolta, il cardinale Condulmer fu arrestato per breve tempo; a ottobre Roma torn\u00f2 sotto il controllo papale grazie all'energica azione del futuro cardinale Giovanni Vitelleschi. Fu camerlengo di Santa Romana Chiesa dal 1432 al 1439 e vice-cancelliere dal 1437 alla morte.\nIl 20 ottobre 1438 fu nominato vescovo di Verona, carica che tenne fino alla morte. Legato pontificio in diverse occasioni, in particolare a Costantinopoli per i preparativi dell'unione fra la Chiesa latina e la Chiesa ortodossa nel Concilio di Firenze del 1438, quindi a Venezia nel 1440, fu alla guida della flotta contro i Turchi nel 1444. Partecip\u00f2 al conclave del 1447 e fu inviato dal nuovo papa Niccol\u00f2 V presso il re di Napoli Alfonso V d'Aragona.\nNel 1445 opt\u00f2 per l'ordine dei cardinali vescovi e la sede suburbicaria di Porto e Santa Rufina. Si fece costruire un palazzo nei pressi delle rovine del teatro di Pompeo, a Campo de' Fiori.\n\u00c8 sepolto nella Basilica di San Pietro in Vaticano.\nSuccessione apostolica.\nLa successione apostolica \u00e8:"}
{"id": "2031793", "revid": "1833487", "url": "https://it.wikipedia.org/wiki?curid=2031793", "title": "Rolls-Royce Wraith", "text": "La Wraith \u00e8 un'autovettura costruita dalla Rolls-Royce dal 1938 al 1939 nel suo stabilimento di Derby. La casa automobilistica britannica forniva solo il telaio e le parti meccaniche, mentre la carrozzeria era a carico dell'acquirente.\nIl contesto.\nIl motore era basato su quello della 25/30 ma montava una testata di tipo \u201ccross-flow\u201d, cio\u00e8 con collettori di aspirazione da un lato della stessa e collettori di scarico dall'altro. Era un sei cilindri in linea con valvole in testa ed una cilindrata di 4257 cm\u00b3.\nIl cambio era manuale a quattro velocit\u00e0, con la leva a destra del guidatore, sincronizzato per la seconda, terza e quarta marcia.\nLa Wraith montava sospensioni sull'avantreno a ruote indipendenti con molle elicoidali basato su quello montato sulle Packard 120, mantenendo invece sul retrotreno molle a balestra semiellittica. Gli ammortizzatori idraulici all'avantreno erano regolabili in rigidit\u00e0 e quest'ultima variava anche a seconda della velocit\u00e0 dell'auto, rendendola superiore alla sua progenitrice, la 25/30 HP, e alla pari con la Rolls-Royce Phantom III.\nL'auto era ancora costruita su un telaio separato, ma quest'ultimo era ora saldato anzich\u00e9 rivettato. I freni a tamburo erano assistiti da un servofreno meccanico brevettato dalla Hispano-Suiza e costruito dalla Rolls-Royce su licenza. Il modello montava ruote con cerchioni di 17 pollici in genere coperto da dischi rimovibili. Un sistema idraulico di sollevamento da terra della vettura era azionato da una leva posta sotto il sedile del passeggero.\nLa Flying Lady, la statuina che orna il tappo del radiatore di tutte le Rolls-Royce, in questo modello appare in una particolare versione inginocchiata.\nL'autovettura poteva raggiungere i 137\u00a0km/h. La velocit\u00e0 massima dipendeva per\u00f2 dal tipo di carrozzeria installata dall'acquirente. In un test organizzato nell'ottobre del 1938 dalla rivista britannica \"The Motor\", il modello impieg\u00f2 16,4 secondi per andare da 0 a 50 mph.\nNel 1938 il modello senza carrozzeria installata costava \u00a3 1100 mentre la vettura completa \u00a3 1700. Furono costruiti 492 esemplari.\nIl nome del modello \u00e8 stato ripreso per una nuova vettura nel 2013, anno in cui \u00e8 stata presentata la Rolls-Royce Wraith (2013)."}
{"id": "2031795", "revid": "255167", "url": "https://it.wikipedia.org/wiki?curid=2031795", "title": "Isla de los Estados", "text": ""}
{"id": "2031797", "revid": "119363964", "url": "https://it.wikipedia.org/wiki?curid=2031797", "title": "Just Blue", "text": "Just Blue \u00e8 il terzo album del gruppo francese di musica elettronica Space, pubblicato nel 1978 per le etichette Vogue e Casablanca\nIl disco.\nAccompagnato al momento della pubblicazione da un'enorme campagna promozionale e di marketing (tra le varie iniziative vi furono ad esempio la creazione di un apposito numero telefonico per ascoltare in anteprima i brani dell'album e la pubblicazione di un'edizione in vinile blu), \"Just Blue\" conferm\u00f2 il successo degli album precedenti piazzandosi al quarantacinquesimo posto della classifica statunitense di Billboard (fu il primo album francese ad entrare in una classifica statunitense)."}
{"id": "2031803", "revid": "300067", "url": "https://it.wikipedia.org/wiki?curid=2031803", "title": "Norm Nixon", "text": ""}
{"id": "2031813", "revid": "1104133", "url": "https://it.wikipedia.org/wiki?curid=2031813", "title": "Asile's World (singolo)", "text": "Asile's World (in italiano \"Il mondo di Asile\") \u00e8 una canzone di Elisa del 2000, estratta come terzo singolo dall'omonimo album.\nDescrizione.\nIl titolo e il testo della canzone rimandano ad un mondo rovesciato e paradossale: infatti \"Asile\" \u00e8 \"Elisa\" scritto al contrario e perci\u00f2 il titolo pu\u00f2 essere interpretato come \"il mondo capovolto di Elisa\". La canzone d\u00e0 anche il nome alla S.a.s. Asile, fondata nel 1999 e gestita da Elena Toffoli, sorella della cantautrice.\nIl singolo.\nIl singolo \u00e8 stato pubblicato nel 2000. Esso contiene la versione \"Bedroom Rockers Remix\", dalle sonorit\u00e0 leggermente pi\u00f9 pop, remixata da Fred Ventura ed Enrico Colombo per Bedroom Rockers Productions. Tale versione \u00e8 inclusa nel video ed \u00e8 stata inserita nella seconda edizione dell'album nel . Sulla cover del singolo le tracce numero 2 e 3 sono indicate invertite (quelle indicate sotto sono nell'ordine seguito dal CD).\nVideo musicale.\nPer la promozione della canzone \u00e8 stato girato un video musicale da Luca Guadagnino, regista anche dei video di \"Luce (tramonti a nord est)\", \"Broken\" e \"Swan\", e prodotto da Grucho Film. Tale video vede la cantautrice camminare per una citt\u00e0 (si deduce che si tratta di Milano da un tram arancione che passa velocemente in una scena) indossando un cappello bianco e comportandosi in modo piuttosto bizzarro con le altre persone.\nTracce.\nTesti di Elisa, musiche di Elisa e Leo Z."}
{"id": "2031815", "revid": "1870058", "url": "https://it.wikipedia.org/wiki?curid=2031815", "title": "A casa di Luca", "text": "A casa di Luca \u00e8 un brano musicale interpretato da Silvia Salemi, composto da Giampiero Artegiani con la collaborazione della stessa cantante nella parte testuale.\nLa canzone venne presentata al Festival di Sanremo 1997, classificandosi al quarto posto ed ottenendo un buon successo, soprattutto radiofonico, oltre che di critica e pubblico. Il singolo raggiunse la posizione 9 della classifica italiana.\nIl brano, contenuto nell'album \"Caotica\", \u00e8 tuttora uno dei pi\u00f9 noti della cantautrice.\nCuriosit\u00e0.\nDurante il Festival, Mike Bongiorno, presentatore della kermesse, sbagli\u00f2 pi\u00f9 di una volta il titolo della canzone, presentandola come \"A casa di Lucia\"."}
{"id": "2031816", "revid": "889336", "url": "https://it.wikipedia.org/wiki?curid=2031816", "title": "Faro di San Juan de Salvamento", "text": "Il faro della Fine del mondo (chiamato ufficialmente faro di San Juan de Salvamento) \u00e8 situato nella parte nord-est dell'isola degli Stati, nel sud dell'Argentina. Realizzato su un'altura di 6 m, \u00e8 a 60 m sul livello del mare.\n\u00c8 il faro pi\u00f9 antico dell'Argentina e il primo ad essere costruito nelle acque australi: la sua costruzione \u00e8 datata 1884. Il suo apparecchio luminoso fu dello stesso tipo usato pi\u00f9 tardi nel faro R\u00edo Negro. La luce era proporzionata per 8 lampade a petrolio. Smise di funzionare il 1\u00ba ottobre 1902, giorno in cui inizi\u00f2 a funzionare il faro Anno Nuovo, situato un poco pi\u00f9 a nord, nell'isola Observatorio.\nGiulio Verne si ispir\u00f2 ad esso nello scrivere il suo romanzo \"Il faro in capo al mondo\", pubblicato postumo nel 1905.\nIl faro originale rimase in rovina per decenni, ma recentemente \u00e8 stato restaurato rispettando il disegno originale; \u00e8 un edificio ottagonale, basso, ubicato su un promontorio roccioso, con la lanterna nella sua teca.\nAttualmente, il faro pi\u00f9 a sud \u00e8 nell'isola di capo Horn (Cile) (dal 1991)."}
{"id": "2031820", "revid": "339392", "url": "https://it.wikipedia.org/wiki?curid=2031820", "title": "Rotonda degli uomini illustri", "text": ""}
{"id": "2031824", "revid": "436907", "url": "https://it.wikipedia.org/wiki?curid=2031824", "title": "Arnold Palmer", "text": "Biografia.\nA partire dal 1955 ha vinto moltissimi tornei e competizioni, sia nel PGA Tour che nel Champions Tour. Soprannominato \"Il re\", \u00e8 stato uno dei personaggi pi\u00f9 popolari del mondo del golf, nonch\u00e9 uno dei suoi principali innovatori, dal momento che \u00e8 stato la prima stella dell'epoca televisiva di questo sport, iniziata negli anni cinquanta. Con Jack Nicklaus e Gary Player ha fatto parte del terzetto di grandi giocatori a cui si attribuisce il merito di aver reso popolare il golf nel mondo. Nel 1974 Palmer \u00e8 stato introdotto nella World Golf Hall of Fame.\nSponsorizzazioni.\nArnold Palmer ha prestato il suo nome ad una popolare bibita, composta per la met\u00e0 di t\u00e8 al limone e per il resto di limonata."}
{"id": "2031825", "revid": "112874508", "url": "https://it.wikipedia.org/wiki?curid=2031825", "title": "Theodor D\u00e4ubler", "text": "Nato a Trieste, all'epoca il principale porto dell'Impero austro-ungarico, il padre era un uomo d'affari originario della Svevia mentre la madre era slesiana. Pass\u00f2 la sua giovinezza tra Trieste e Venezia crescendo in un contesto familiare e sociale perfettamente bilingue italiano-tedesco.\nDopo la laurea si trasfer\u00ec assieme alla famiglia a Vienna dove rimase per poco tempo per iniziare un pellegrinaggio che lo port\u00f2 a visitare le principali citt\u00e0 europee tra le quali Napoli, Berlino, Parigi e Firenze. In questo periodo divenne uno dei pi\u00f9 importanti esponenti dell'Espressionismo grazie al suo Poema epico \"L'aurora boreale\" (\"Das Nordlicht\") scritto durante il suo viaggio in Italia, ricco di immagini, suoni, concetti religiosi e filosofici.\nD\u00e4ubler visit\u00f2 oltre che l'Europa anche il Medio Oriente viaggi che influenzarono le sue opere che mischiano elementi cristiani e pagani, la cultura classica Mediterranea e quella nordica e oriente e occidente.\nPer le sue opere \u00e8 stato insignito del Premio Goethe, \u00e8 stato un membro dell'Accademia delle Arti e presidente della sezione tedesca del PEN Club.\nImportanti furono anche i suoi saggi di critico d'arte, tra i quali si annoverano \"Il nuovo punto di vista\" (1917) e \"In lotta per l'arte moderna\" (1919).\nD\u00e4ubler muore, dimenticato e in povert\u00e0, nel 1934 a St. Blasien a causa di una malattia polmonare."}
{"id": "2031841", "revid": "1782831", "url": "https://it.wikipedia.org/wiki?curid=2031841", "title": "Nabari (manga)", "text": " \u00e8 un manga scritto e disegnato da Y\u016bki Kamatani. La serie ha debuttato in Giappone su \"Monthly GFantasy\" dell'editore Square Enix nel 2004, ed \u00e8 terminata nel 2010. \u00c8 composta in totale di 14 \"tank\u014dbon\". In Italia il manga \u00e8 pubblicato dalla Edizioni BD sotto l'etichetta J-Pop.\nLo J.C.Staff ha creato un anime di 26 episodi tratto liberamente dal manga. Diretta da Kunihisa Sugishima, la serie ha debuttato in Giappone su TV Tokyo il 6 aprile 2008, concludendosi il 28 settembre. In Italia l'anime \u00e8 stato distribuito da Dynit e trasmesso da MTV.\nTrama.\nAmbientata ai giorni nostri, la storia parla di Miharu Rokujou, uno studente apatico che desidera soltanto vivere una normale vita ed ereditare il ristorante di Okonomiyaki di sua nonna. All'inizio il suo pi\u00f9 grande problema \u00e8 la costante e pressante richiesta del compagno Kouichi Aizawa e del professore Durandal Tohbari Kumohira di entrare come membro del club di Nind\u014d (lett. \"Via del Ninja\"). Miharu non vuole avere nulla a che fare coi presunti \"ninja\" ed evita i due ogni volta.\nBen presto per\u00f2 viene attaccato da un gruppo di veri ninja, in sua protezione intervengono Kouichi e Kumohira, a loro volta veri shinobi. In questa situazione Miharu apprende dell'esistenza del mondo nascosto dei ninja, Nabari, e il ruolo del suo compagno di scuola e del suo professore in quel mondo, e dell'Arte segreta che \u00e8 dentro il suo corpo, lo Shinrabansh\u014d. Quest'arte, che consiste nella conoscenza di tutte le cose del mondo, \u00e8 la pi\u00f9 ambita nel mondo di Nabari. Sar\u00e0 questo motivo a non permettere a Miharu di ritornare alla sua vita normale e costringerlo a trovare un ruolo nel mondo di Nabari per sopravvivere.\nPersonaggi.\nVillaggio di Banten.\nVillaggio nato da una costola del villaggio di Iga, vicino all'orlo dell'estinzione. Attualmente \u00e8 infatti ridotto ad un semplice club scolastico di Nindo nel mondo reale.\nVillaggio di Fuhma.\nPrincipale villaggio che si oppone all'uso del Shinrabansh\u014d.\nKairoshu.\nI Kairoshu sono una squadra d'\u00e9lite di ninja che servono il villaggio di Iga, guidata da Hattori T\u014dj\u016br\u014d.\nManga.\nIl manga \u00e8 stato scritto e disegnato da Y\u016bki Kamatani. \u00c8 stato una delle serie della rivista sh\u014dnen \"Monthly GFantasy\", ed \u00e8 terminato il 18 agosto 2010 con la pubblicazione del capitolo 72 sul numero 9 della rivista stessa. La Square Enix ha raccolto i capitoli in tank\u014dbon ed ha pubblicato 14 volumetti. I diritti per l'Italia sono stati acquistati dalla J-Pop, divisione della casa editrice Edizioni BD. I volumi sono usciti in Italia mensilmente dal 17 ottobre 2010 al 19 novembre 2011, tradotti da Sandro Cecchi.\nAnime.\nL'anime, ispirato al manga, fu creato dal J.C.Staff con la regia di Kunihisa Sugishima e i 26 episodi sono stati trasmessi su TV Tokyo dal 6 aprile al 28 settembre 2008.\nLa serie \u00e8 stata doppiata in italiano dalla societ\u00e0 di doppiaggio CD Cine Dubbing, con direzione del doppiaggio affidata a Fabrizio Mazzotta, e pubblicata in 7 DVD dalla Dynit. Dal 28 ottobre 2008 al 5 maggio 2009 \u00e8 stata trasmessa da MTV Italia, dapprima in prima visione nel contenitore Anime Night del marted\u00ec sera alle ore 21, poi dall'episodio 9 trasmesso il 27 dicembre 2008 la prima visione si \u00e8 spostata al sabato pomeriggio e nell'Anime Night veniva trasmessa la replica. Dal 19 luglio 2011 l'anime \u00e8 stato pubblicato per la visione in streaming sul sito Popcorn TV, ed era visibile su tale sito finch\u00e9 non \u00e8 stato rimosso nel 2012.\nColonna sonora.\nLa serie ha una sola sigla iniziale:\nCe ne sono invece due finali:"}
{"id": "2031842", "revid": "124123", "url": "https://it.wikipedia.org/wiki?curid=2031842", "title": "Morti nel 1283", "text": ""}
{"id": "2031845", "revid": "118031", "url": "https://it.wikipedia.org/wiki?curid=2031845", "title": "A prova di spia", "text": ""}
{"id": "2031847", "revid": "88740", "url": "https://it.wikipedia.org/wiki?curid=2031847", "title": "Ignace Brice", "text": "Biografia.\nApparteneva a una famiglia francese originaria di Saint-Venant, non lontana da B\u00e9thune, che il nonno, il pittore Pierre-Fran\u00e7ois Brice (1714-1794), aveva lasciato per fare il pittore e il decoratore della Corte di Carlo Alessandro di Lorena. Anche il figlio di Pierre-Fran\u00e7ois Brice, Antoine (1752-1817), divenne pittore e incisore di talento, e professore nell'Acad\u00e9mie royale des Beaux-Arts di Bruxelles e fu il padre di Ignace.\nIgnace spos\u00f2 a Bruxelles, il 25 agosto 1825, Hortense van Dievoet (1804-1854), nipote dello scultore Pierre van Dievoet e di Philippe van Dievoet, detto Vandive, orafo di Luigi XIV. \nIgnace Brice fu prima allievo del padre, poi studi\u00f2 all'Accademia di Bruxelles e sub\u00ec un forte influsso da Jacques Louis David, esule a Bruxelles. Succedette al padre nell'insegnamento accademico ed espose in pi\u00f9 occasioni a Bruxelles, a Gand, Anversa e Amsterdam. Egli figura anche tra i fondatori della \"Soci\u00e9t\u00e9 des Beaux-arts\" di Bruxelles.\nPittore di genere, fu anche buon ritrattista e disegnatore di talento: il suo stile \u00e8 sobrio e classico e, oltre all'influsso di David, fa a volte pensare ai pittori di Port-Royal del XVII secolo."}
{"id": "2031850", "revid": "131358", "url": "https://it.wikipedia.org/wiki?curid=2031850", "title": "Belite orli", "text": ""}
{"id": "2031853", "revid": "1543377", "url": "https://it.wikipedia.org/wiki?curid=2031853", "title": "Erich Segal", "text": "Figlio di un rabbino, Segal frequent\u00f2 la Midwood High School di Brooklyn e partecip\u00f2 a dei corsi estivi in Svizzera. Nel 1958 si laure\u00f2 all'Universit\u00e0 di Harvard in poesia classica e latino, nel 1959 ottenne un master e nel 1965 un dottorato in letteratura comparata.\nSegal \u00e8 stato professore di letteratura greca e latina alle universit\u00e0 di Harvard, Yale, Princeton, e al Wolfson College di Oxford.\nNel 1967, basandosi sulla storia scritta da Lee Minoff, stese lo screenplay per il film del 1968 \"Yellow Submarine\", con protagonisti i Beatles.\nNel 1970 prepar\u00f2 la sceneggiatura per il film \"Love Story\", dalla quale trasse anche un romanzo; ne esplose un fenomeno sia letterario che cinematografico. Bestseller in vetta alla classifica stilata dal New York Times, \"Love Story\" divenne il libro di fiction pi\u00f9 venduto negli Stati Uniti nel 1970, e venne tradotto in 33 lingue in tutto il mondo. Il film, che prende lo stesso titolo, fu il numero uno ai box office del 1971.\nSegal prosegu\u00ec a scrivere altri romanzi e sceneggiature, incluso il sequel di \"Love Story\", \"Oliver's Story\" (1977).\nAffetto dalla malattia di Parkinson, \u00e8 scomparso nel 2010 all'et\u00e0 di 72 anni per un attacco cardiaco nella sua abitazione di Londra."}
{"id": "2031857", "revid": "19596532", "url": "https://it.wikipedia.org/wiki?curid=2031857", "title": "Centrul National Industriei Aeronautice Romane", "text": ""}
{"id": "2031858", "revid": "768068", "url": "https://it.wikipedia.org/wiki?curid=2031858", "title": "Giga (forma musicale)", "text": "La giga , anche gigue in francese, Gique talvolta in tedesco e jig in inglese, \u00e8 una danza di andamento veloce o molto veloce molto in uso nel XVII e nel XVIII secolo, in tempo ternario. Diffusasi dapprima nelle isole britanniche e poi nel resto d'Europa, troviamo gi\u00e0 nel XV secolo danze e canti denominati come \"Jig\".\nEtimologia.\nL'etimologia \u00e8 molto controversa. Il termine italiano giga deriva dall'inglese \"jig\", \"gigge\", \"jegge\": i primi nomi utilizzati per indicare la danza. Secondo alcuni, questo termine, legato al tedesco \"geige\", riporta a un verbo germanico (\"geigan\") con il significato di \"agitarsi\", \"vibrare\". Quest'ultimo, legato all'antico norreno \"geiga\", deriva da \"geigr\", in italiano \"tremito\", il quale potrebbe derivare dai termini francesi \"gigue\" o \"gigot\", in italiano gamba, coscia. I seguenti termini potrebbero riferirsi alla forma dello strumento musicale omonimo, ma anche al ballo, se s'intende la gamba e la coscia in movimento. Infatti, da essi derivano \"giguer\", \"gigoter\", che significano \"sgambettare\", \"ballare\", \"saltare\". Probabilmente \"gigue\" deriva a sua volta dal tedesco alto medievale, \"g\u00eege\", il quale proviene da \"g\u00eega\". Quest'ultimo, infine, riporta all'antico scandinavo \"g\u00eegja\". Da \"g\u00eege\" proverrebbe il termine provenzale, \"giga\" il quale ha dato nome allo strumento musicale omonimo.\nSecondo altri, il nome del ballo deriverebbe dall'italiano medievale giga. Quest'ultimo era utilizzato per indicare una danza accompagnata da strumenti ad arco.\nStoria.\nLa giga ha, probabilmente, origini inglesi o irlandesi. Viene citata per la prima volta da G. Martin nel 1589, come danza irlandese di origine popolare e corale. Secondo Enciclopedia Italiana Treccani la giga musicale ha origine da forme vocali. Successivamente, la danza viene importata in Scozia ed in Inghilterra, dove, nel 1600, diventa famosa la \"Kempe's Jig\". La \"Kempe's Jig\" (in italiano \"La jig di Kempe\") era una sorta di farsa umoristica dove la danza rimaneva, comunque, in primo piano. William Kempe aveva creato la sua \"jig\" mischiando la danza popolare con il canto e la recitazione e molto spesso, trattava spesso degli argomenti indecenti. Nel \"Country measures, rounds, and jiggs\" (1603) la giga viene citata ancora una volta come danza di gruppo.\nI brani pi\u00f9 antichi superstiti risalgono a questo periodo e portano il nome di \"jig\". Nel \"My Ladye Nevells Booke\" di William Byrds compare un brano intitolato \"A Galliard Gygge\" datato 1591. Nei manoscritti di John Dowland compaiono differenti gighe, come per esempio \"Mrs Vauxes Gigge\" o \"Mistris Winters Jumpe\" - pezzi molto allegri, assomiglianti ad una Corrente o ad una Volta. Anche nel \"Fitzwilliam Virginal Book\" possiamo trovare altri esempi di gighe. Le prime gighe le troviamo scritte in tempi ternari: 3/8, 9/8, ma anche in binari: 2/4, 6/4, 2/2 e si presentano di carattere simile alle altre danze di movimento vivace, come il saltarello o la gagliarda. Sotto la Regina Elisabetta I, la giga diventa danza di corte e grazie a William Shakespeare possiamo avere una descrizione della danza originale scozzese e irlandese.\nNel XVII secolo, sotto Luigi XIV di Francia, la giga raggiunge la Francia dove compare nelle musiche per liuto, grazie a Jacques Gaultier, suonatore di liuto nella corte inglese, dal 1619 al 1649. In forma stilizzata, essa si diffuse rapidamente: la netta divisione originale delle parti \u00e8 stata offuscata, ed \u00e8 diventata molto pi\u00f9 complessa. Possiamo trovarne un esempio nelle gighe di Jacques Champion de Chambonni\u00e8res, Louis Couperin e Jean-Henri d'Anglebert. Occasionalmente le gighe venivano chiamate con il nome di \"allemande gigu\u00e9e\". Caratteristiche della giga francese il ritmo in 6/4 o in 6/8 saltellante, frasi musicali lunghe, irregolari e imitazioni tra melodia e la linea di basso. Si trova un esempio nelle gighe di Jean-Baptiste Lully, Andr\u00e9 Campra Pascal Collasse e Jean-Philippe Rameau. In breve tempo la danza si diffonde in tutta Europa e le culture si mischiano tra loro. Nelle composizioni di Henry Purcell, per esempio, si possono trovare differenti gighe, come la giga della \"Suite The Fairy Queen\", ritmicamente molto simili alle gighe francesi di quel periodo.\nNella giga tedesca troviamo dei riferimenti a quella francese, ma anche a quella italiana. Nelle gighe di Johann Jakob Froberger, Dietrich Buxtehude, Georg B\u00f6hm e Johann Kuhnau, per esempio si trovano molte caratteristiche di quelle francesi. Anche nelle suite orchestrali di Heinrich Ignaz Franz Biber, Georg Muffat, Philipp Heinrich Erlebach, Johann Heinrich Schmelzer ecc.si preferisce quella francese. I compositori del sud, come Johann Pachelbel, tuttavia, hanno preferito seguire un proprio stile senza cercare di fare imitazioni. Nella variet\u00e0 di gighe di Johann Sebastian Bach si trovano influenze sia da quelle francesi che italiane e presentano molti difficili passaggi contrappuntistici. Molte suite di Georg Friedrich H\u00e4ndel terminano con un giga in stile italiano. Le sue opere teatrali, come ad esempio la \"Tersicore\" (1734), hanno delle gighe di tipo francese. Di Georg Philipp Telemann, ci sono molti esempi, spesso con chiamati Allegro o Allegro assai invece che Gigue. Un modo di pensare la giga, totalmente diverso da quello degli altri autori si pu\u00f2 trovare in quella della \"Partita II\" di Franz von Biber.\nIn Italia la danza s'identific\u00f2 con il saltarello e la tarantella e tra i maggiori esemplari troviamo quelle per violino di Arcangelo Corelli e quelle per clavicembalo del XVIII secolo. Verso il 1700, di Bernardo Pasquini, si nota una giga divisa in due parti nella quale \u00e8 gi\u00e0 presente il principio molto diffuso di riprendere il tema iniziale in moto contrario.\nNel 1670, con Jacques Champion de Chambonni\u00e8res la giga si entra a far parte della suite strumentale.\nAll'inizio del XVIII secolo, la giga presenta la sua dubbia reputazione. Nel 1711, Edward Pemberton pubblica una raccolta di danze per giovani donne di status pi\u00f9 elevato. Conteneva quattro coreografie di gighe dove la musica, in 6/4, somiglia ritmicamente alle gighe di Purcell. A partire dal XVIII secolo il tema della giga divenne fugato e lo stile imitativo. Nella letteratura del XVIII secolo, la giga \u00e8 descritta come danza vivace, allegra. Antoine Fureti\u00e8re la descrive \"gaye et \u00e9veil\u00e9e\" e Johann Mattheson di \"estrema rapidit\u00e0\". Infine, verso la met\u00e0 dello stesso secolo, la giga decadde quasi in tutta Europa a eccezione dell'Italia dove ha continuato a vivere nella cultura popolare.\nLa giga venne ripresa recentemente da compositori moderni quali Giuseppe Martucci, Claude Debussy, Igor' F\u00ebdorovi\u010d Stravinskij e Arnold Sch\u00f6nberg.\nCaratteristiche.\nLa giga \u00e8 una danza gaia, vivace, solitamente segnata in allegro sui 100-120 battiti.\nScritta in tempo composto o semplice, le unit\u00e0 di tempo utilizzate per la giga sono: 3\"/\"8, 9\"/\"8, 6\"/\"8, 12/8, 3\"/\"4, 6\"/\"4.e 9\"/\"4. Un esempio di giga scritta in tempo ternario (12/8) \u00e8 quella dei \"Pieces de Clavessin\" di Jean-Henri d'Anglebert. Nelle gighe di tedesche, invece, compaiono anche forme di gighe in tempi binari: 2\"/\"4 e 2\"/\"2. Possiamo avere un esempio nella \"Suite Francese, BWV 812\" di Johann Sebastian Bach, dove la giga \u00e8 scritta in 2\"/\"2.\nSolitamente, il ritmo della giga in 3\"/\"8 \u00e8 composto da una prima battuta ancrusica composta da una semicroma seguita da una croma. La seconda battuta \u00e8 costituita da una croma puntata, da una semicroma e da una croma. Le battute seguenti continuano con lo stesso ritmo. La giga in 6\"/\"8 \u00e8 composta da una prima battuta sincopata: semiminima-croma semiminima-croma e da una seconda composta da 2 gruppi di 3 crome. L'accento \u00e8 solitamente posto sul terzo battere della battuta oppure sui tempi deboli.\nNel XVIII secolo le gighe prendono un carattere contrappuntistico e vengono divise in due parti: la prima \u00e8 molto simile a un fugato, mentre la seconda riprende il tema della prima sezione e lo inverte. Possiamo avere un esempio nella terza delle \"Suite francesi\" di Johann Sebastian Bach.\nGli strumenti utilizzati per le gighe sono sia le orchestre da camera barocche che gli strumenti a tastiera, come il clavicembalo e l'organo."}
{"id": "2031859", "revid": "19596553", "url": "https://it.wikipedia.org/wiki?curid=2031859", "title": "CNIAR", "text": ""}
{"id": "2031864", "revid": "124123", "url": "https://it.wikipedia.org/wiki?curid=2031864", "title": "Morti nel 1426", "text": ""}
{"id": "2031874", "revid": "729019", "url": "https://it.wikipedia.org/wiki?curid=2031874", "title": "VSS Vintorez", "text": "Il VSS (in lingua russa \"\u0412\u0438\u043d\u0442\u043e\u0432\u043a\u0430 \u0421\u043d\u0430\u0439\u043f\u0435\u0440\u0441\u043a\u0430\u044f \u0421\u043f\u0435\u0446\u0438\u0430\u043b\u044c\u043d\u0430\u044f\", \"Vintovka Snayperskaya Spetsialnaya\" o \"Fucile di precisione speciale\"), anche chiamato Vintorez (\"trancia filo\"), \u00e8 un fucile di precisione progettato nei tardi anni ottanta dalla TsNIITochMash e sviluppato dagli arsenali Tula.\n\u00c8 usato principalmente dalle unit\u00e0 Spetsnaz del Ministero dell'Interno della Federazione Russa e dai Sabotatori dell'Esercito Russo per operazioni sotto copertura o clandestine, una sua abilit\u00e0 evidente \u00e8 quella di poter essere smontato e riposto in una valigetta appositamente preparata.\nDettagli del design.\nTutti i principi di soppressione del suono usati sul VSS sono derivati dal AS Val. L'intera canna \u00e8 avvolta in un grande silenziatore, ed il silenziatore \u00e8 removibile per la manutenzione, ma non si dovrebbe sparare senza di esso. Il calcio ha due ampie aperture, di cui quella inferiore serve per una presa pi\u00f9 salda.\nI proiettili che spara sono i subsonici 9x39mm SP-5, molto efficaci per penetrare la corazzatura per il corpo (giubbotti antischegge/antiproiettile). A tal proposito, il proiettile \u00e8 dotato di una punta di acciaio o di tungsteno ad alta densit\u00e0 di 6\u00a0mm (0,2 pollici), per penetrare l'acciaio piatto a 100 m; a 2\u00a0mm (0.1\u00a0in) la lamiera di acciaio o di un casco standard per esercito pu\u00f2 essere completamente penetrata a 500 m, anche se la cartuccia rimane efficace da non oltre i 400 m. Sull'arma si pu\u00f2 installare un'ottica diurna PSO-1-1 o 1P43, insieme ad un sistema di visione notturna di seconda generazione 1PN-51 o 1PN-75."}
{"id": "2031879", "revid": "299089", "url": "https://it.wikipedia.org/wiki?curid=2031879", "title": "Arahant", "text": ""}
{"id": "2031881", "revid": "299089", "url": "https://it.wikipedia.org/wiki?curid=2031881", "title": "Arahat", "text": ""}
{"id": "2031885", "revid": "1543377", "url": "https://it.wikipedia.org/wiki?curid=2031885", "title": "Hip\u00f3lito Ruiz L\u00f3pez", "text": ""}
{"id": "2031889", "revid": "247222", "url": "https://it.wikipedia.org/wiki?curid=2031889", "title": "Hawkwind (album)", "text": "Hawkwind \u00e8 il primo album in studio della progressive rock band Hawkwind, registrato nel 1970 e pubblicato nello stesso anno.\nTracce.\nBonus tracks aggiunte nel 1996:"}
{"id": "2031890", "revid": "287204", "url": "https://it.wikipedia.org/wiki?curid=2031890", "title": "Divisione di Burdwan", "text": "La divisione di Burdwan \u00e8 una divisione dello stato federato indiano del Bengala Occidentale, di 30.337.819 abitanti. Il suo capoluogo \u00e8 Burdwan.\nLa divisione di Burdwan comprende i distretti di Bankura, Bardhaman, Birbhum, Hooghly, Midnapore Est, Midnapore Ovest e Purulia."}
{"id": "2031892", "revid": "287204", "url": "https://it.wikipedia.org/wiki?curid=2031892", "title": "Divisione di Jalpaiguri", "text": "La divisione di Jalpaiguri \u00e8 una divisione dello stato federato indiano del Bengala Occidentale, di 14.722.015 abitanti. Il suo capoluogo \u00e8 Jalpaiguri.\nLa divisione di Jalpaiguri comprende i distretti di Cooch Behar, Darjeeling, Dinajpur Meridionale, Dinajpur Settentrionale, Jalpaiguri e Malda.\nFino al 2015 comprendeva Dahala Khagrabari, l'unica enclave di 3\u00ba livello al mondo."}
{"id": "2031893", "revid": "287204", "url": "https://it.wikipedia.org/wiki?curid=2031893", "title": "Divisione della Presidenza", "text": "La divisione della Presidenza \u00e8 una divisione dello stato federato indiano del Bengala Occidentale, di 35.161.337 abitanti. Il suo capoluogo \u00e8 Calcutta.\nLa divisione della Presidenza comprende i distretti di 24 Pargana Nord, 24 Pargana Sud, Calcutta, Howrah, Murshidabad e Nadia."}
{"id": "2031896", "revid": "400694", "url": "https://it.wikipedia.org/wiki?curid=2031896", "title": "Franco Ghione", "text": "Biografia.\nDopo essersi diplomato in violino e in composizione al Conservatorio di Parma, inizi\u00f2 nel 1913 l'attivit\u00e0 di direttore d'orchestra. \nNel 1915 dirige La boh\u00e8me al Teatro Gaetano Donizetti di Bergamo e nel 1916 la prima assoluta di \"Liol\u00e0\" di Giuseppe Mul\u00e8 al Teatro Argentina di Roma. \nDopo un periodo (1919-20) di impegno artistico a Barcellona, fu assistente di Arturo Toscanini alla Scala di Milano nel 1922-23.\nNel 1923 dirige Madama Butterfly al Teatro Regio di Parma.\nAl Gran Teatro La Fenice di Venezia dirige nel 1926 L'amore dei tre re e L'elisir d'amore e nel 1927 Cavalleria rusticana (opera), Gianni Schicchi, Il trovatore e Loreley. \nSempre nel 1927 a Parma dirige Sigfrido (opera), La sonnambula, nel 1928 Tosca (opera), Rigoletto con Benvenuto Franci, Francesca da Rimini (Zandonai) con Carmen Melis e Boris Godunov (opera), nel 1929 Lohengrin (opera) e nel 1930 Guglielmo Tell (opera).\nAl Teatro Regio di Torino nel 1931 dirige \"Guglielmo Tell\", Boris Godunov, La traviata con Riccardo Stracciari, \"Madama Butterfly\" con Rosetta Pampanini, Il matrimonio segreto con Bidu Say\u00e3o, I maestri cantori di Norimberga con Maria Zamboni e Marcel Journet e la prima assoluta di \"La valle degli eroi\" di Giuseppe Blanc.\nAl Teatro alla Scala di Milano nel 1932 dirige le prime assolute di \"Belkis, regina di Saba\" di Ottorino Respighi, di \"Primavera fiorentina\" di Arrigo Pedrollo e di \"Il favorito del re\" di Antonio Veretti con Pia Tassinari, Cesira Ferrari e Giuseppe Nessi, poi Werther (opera) con Aureliano Pertile ed Adriana Lecouvreur (opera) con Margherita Carosio e Gianna Pederzini e nel 1933 la prima assoluta di \"Guido del popolo\" di Igino Robbiani con Iva Pacetti e Carlo Tagliabue e Don Pasquale con Toti Dal Monte, Tito Schipa, Giacomo Rimini ed Ernesto Badini.\nA Torino nel 1934 dirige La Wally con Eva Turner ed Afro Poli, Mignon, \"Sigfrido\" e Faust.\nAlla Scala nel 1934 dirige la prima assoluta di \"Il Dibuk\" di Lodovico Rocca con Bruna Castagna.\nA Torino nel 1935 dirige I Capuleti e i Montecchi, \"Werther\", \"Il Dibuk\" di Rocca, Norma (opera) con Bianca Scacciati e Cloe Elmo e \"Boccaccio\" di Franz von Supp\u00e9 con Iris Adami Corradetti.\nAlla Scala nel 1935 dirige La sposa venduta nella traduzione italiana dello stesso Ghione con Tancredi Pasero.\nA Torino nel 1936 dirige Risurrezione, \"La traviata\" con Mercedes Capsir e Giuseppe De Luca, Tristano e Isotta (opera), \"Liol\u00e0\" di Mul\u00e8, Otello (Verdi) con Francesco Merli e Mariano Stabile (cantante), Carmen (opera) con Giovanni Voyer, \"L'elisir d'amore\" ed Il barbiere di Siviglia (Rossini).\nA Bergamo nel 1936 dirige La fanciulla del West con Gilda Dalla Rizza, Galliano Masini ed Aristide Baracchi, \"Mignon\", \"La traviata\" con Giovanni Malipiero e Frank Valentino e la prima assoluta di \"In terra di leggenda\" di Lodovico Rocca con Antenore Reali.\nDal 1937 al 1940 diresse l'Orchestra sinfonica di Detroit; lavor\u00f2 in seguito a Buenos Aires, Rio de Janeiro e Sydney, prima di fare ritorno in Italia.\nNel 1939 al Parco del Valentino di Torino dirige \"Tosca\" con Maria Caniglia e Giuseppe Lugo.\nNel 1940 alla Scala dirige Zaz\u00e0 (opera) con Mafalda Favero, Elvira Casazza, Beniamino Gigli e Gino Bechi.\nNel 1941 a Torino dirige Aida con Gina Cigna ed alla Scala Mefistofele (opera).\nNel 1942 alla Scala dirige \"Gianni Schicchi\" con Lina Aimaro ed a Torino \"Lohengrin\" con Giuseppe Valdengo e Peer Gynt.\nNel 1943 a Venezia dirige \"Dafni\" di Mul\u00e8 con Sara Scuderi, Clara Petrella e Giacinto Prandelli, \"Mignon\" e La forza del destino con Enzo Mascherini ed al Teatro delle Arti di Roma \"Il figliuol prodigo\" di Claude Debussy con Gabriella Gatti e Saturno Meletti.\nAncora a Venezia nel 1944 dirige \"Mefistofele\" con Andrea Mongelli, nel 1946 \"Francesca da Rimini\", Nabucco con Cesare Siepi e Maria Pedrini, \"Faust\" con Italo Tajo, Ernani ed \"Adriana Lecouvreur\".\nAl Teatro dell'Opera di Roma nel 1946 dirige \"Guglielmo Tell\" con Giacomo Lauri-Volpi, Andrea Ch\u00e9nier (opera) con Titta Ruffo ed \"Adriana Lecouvreur\".\nAncora nel 1946 al Palasport di San Siro dirige \"Mefistofele\" con Renata Tebaldi ed \"Aida\" con Elisabetta Barbato, Fedora Barbieri ed Ugo Savarese ed al Teatro Comunale di Bologna \"Nabucco\" con Piero Guelfi e \"Lohengrin\" con la Tebaldi ed Anselmo Colzani.\nNel 1947 a Venezia dirige \"Madama Butterfly\", alle Terme di Caracalla di Roma \"La traviata\" con Tito Gobbi ed \"Il trovatore\" ed a Bologna \"Aida\" con Elena Nicolai e Mirto Picchi e \"La traviata\" con Gino Del Signore.\nNel 1948 a Roma dirige Louise (opera) e Lodoletta.\nNel 1950 al Teatro Alfieri di Torino dirige Simon Boccanegra e \"La sposa venduta\" con Alvinio Misciano ed Ettore Bastianini ed a Bologna \"Aida\" con Adriana Guerrini, Mario Filippeschi e Giacomo Vaghi.\nNel 1952 alla Scala dirige \"Norma\" con Maria Callas, Ebe Stignani, Gino Penno e Nicola Rossi-Lemeni, la prima assoluta di \"L'uragano\" di Lodovico Rocca con Ilva Ligabue, Giuseppe Campora e Raffaele Ari\u00e9 e \"Cavalleria rusticana\" ed a Venezia il Concerto per violino e orchestra op. 64 (Mendelssohn) con Franco Gulli.\nAl Teatro comunale di Firenze nel 1953 dirige Lucia di Lammermoor con la Callas e nel 1954 Il Conte Ory con Virginia Zeani ed Agostino Ferrin.\nAncora nel 1954 al Teatro Nuovo di Torino dirige Otello con Rosanna Carteri, Mario Del Monaco, Scipio Colombo ed Ugo Novelli e \"La Wally\" con Giangiacomo Guelfi e Giorgio Tozzi ed a Caracalla \"Rigoletto\" con Gianna D'Angelo, Gianni Poggi ed Aldo Protti.\nNel 1955 a Firenze dirige \"L'elisir d'amore\" con Giuseppe Taddei, a Roma Cyrano de Bergerac (opera) con Ram\u00f3n Vinay e \"Werther\" con Ferruccio Tagliavini ed a Caracalla \"Loreley\" con Paolo Silveri.\nNel 1956 al Teatro Nuovo di Torino dirige \"Adriana Lecouvreur\" con Magda Olivero, Carlo Bergonzi e Piero De Palma.\nNel 1957 a Venezia dirige Turandot, a Caracalla \"Tosca\" con Gigliola Frazzoni ed al Teatro Carignano di Torino \"Rigoletto\" e Manon (Massenet).\nNel 1958 a Parma dirige \"Lucia di Lammermoor\" e \"Carmen\" con Franco Corelli, al Teatro Nacional de S\u00e3o Carlos di Lisbona \"La traviata\" con la Callas, Alfredo Kraus e Mario Sereni ed a Caracalla \"Aida\" con Antonietta Stella e Miriam Pirazzini.\nOpere.\nHa composto, tra le altre cose, \"Suol d'Aleramo\" per orchestra da camera, una \"sonata\" in mi minore per violino e pianoforte e altre liriche e musiche strumentali da camera."}
{"id": "2031897", "revid": "124123", "url": "https://it.wikipedia.org/wiki?curid=2031897", "title": "Salomon M\u00fcller", "text": "Figlio di un sellaio di Heidelberg, nel 1823, insieme ad Heinrich Boie e a Heinrich Christian Macklot, venne inviato da Coenraad Jacob Temminck a raccogliere esemplari nelle Indie Orientali. Visit\u00f2 l'Indonesia nel 1826, la Nuova Guinea e Timor nel 1828, Giava nel 1831 e Sumatra tra il 1833 e il 1835."}
{"id": "2031901", "revid": "1543377", "url": "https://it.wikipedia.org/wiki?curid=2031901", "title": "Jos\u00e9 Antonio Pav\u00f3n", "text": ""}
{"id": "2031903", "revid": "71155", "url": "https://it.wikipedia.org/wiki?curid=2031903", "title": "La casa 7 - The Horror Show", "text": ""}
{"id": "2031920", "revid": "767487", "url": "https://it.wikipedia.org/wiki?curid=2031920", "title": "Craig Smith (cestista)", "text": ""}
{"id": "2031922", "revid": "547992", "url": "https://it.wikipedia.org/wiki?curid=2031922", "title": "Simmenthal", "text": "Simmenthal \u00e8 un marchio alimentare fondato nel 1932 e da allora presente nei mercati europei. Il marchio \u00e8 specializzato nella produzione di un lesso di carne bovina in gelatina, confezionato in scatole di metallo e destinato a essere consumato freddo, senza bisogno di alcuna preparazione.\nStoria.\nIl metodo di conservazione fu ideato dal ristoratore di Crescenzago Pietro Sada, nel 1881, mentre suo figlio, Gino Alfonso Sada, nel 1923 inizi\u00f2 la vera produzione industriale della carne in scatola in gelatina.\nIl nome trae probabilmente origine dalla razza bovina Simmental, di cui il marchio ricorda i tipici colori del mantello.\nIl procedimento di produzione consiste nel cuocere la carne in un brodo vegetale che raffreddandosi produce gelatina. A cottura ultimata, la scatoletta calda si raffredda appoggiata su un lato: in questo modo il grasso tende a galleggiare e si accumula all'estremit\u00e0 opposta della scatoletta.\nIn passato in Italia si utilizzavano carni provenienti anche da Asmara (Eritrea); \n\u00c8 stata di propriet\u00e0 del colosso statunitense Kraft Foods per circa trent'anni, fino al 2012, quando venne acquisita dalla Bolton Alimentari di Milano, facente parte del Bolton Group, tornando a essere italiana.\nSponsorizzazioni.\nDal 1956 la Simmenthal inizi\u00f2 a sponsorizzare la squadra di basket Pallacanestro Olimpia Milano. Dopo 17 anni di sodalizio, in cui furono vinti 10 scudetti, due coppe delle coppe e una coppa dei campioni, l'azienda fu costretta a lasciare il basket nel 1973 perch\u00e9 ormai il pubblico identificava il nome del marchio pi\u00f9 con la squadra milanese che non la carne in scatola."}
{"id": "2031924", "revid": "7969", "url": "https://it.wikipedia.org/wiki?curid=2031924", "title": "Linea d'attacco", "text": ""}
{"id": "2031928", "revid": "21880", "url": "https://it.wikipedia.org/wiki?curid=2031928", "title": "Michelia", "text": ""}
{"id": "2031935", "revid": "1573940", "url": "https://it.wikipedia.org/wiki?curid=2031935", "title": "Velocipedidae", "text": "Velocipedidae , \u00e8 una piccola famiglia di insetti appartenente all'ordine dei Rincoti Eterotteri, superfamiglia Cimicoidea. \nDescrizione.\nI Velocipedidae sono morfologicamente affini ai Nabidae; hanno corpo di medie dimensioni, lungo 1-1,5 cm e di profilo ovoidale. Il capo \u00e8 allungato, con occhi ben sviluppati e antenne inserite davanti ad essi e ai lati del capo e intermedia del capo. bucculae ben sviluppate e rostro di quattro segmenti, di cui il primo molto breve e il terzo particolarmente lungo.\nIl torace mostra un pronoto esteso e di forma trapezoidale, nettamente pi\u00f9 largo del capo. ali anteriori differenziate in emielitre con corio piuttosto espanso e terminante in un abbozzo di cuneo. La membrana presenta tre cellule basali, da cui partono numerose vene semplici o biforcate. Le zampe sono sottili e allungate, di tipo cursorio, con femori e tibie piuttosto lunghe.\nL'addome presenta espansioni laterali dei tergiti (laterotergiti) in entrambi i sessi e degli sterniti solo nei maschi. Organi genitali maschili simmetrici.\nHabitat e diffusione.\nNon si hanno informazioni relative alla biologia di questi eterotteri. Gran parte delle conoscenze deriva dalle descrizioni relative ad esemplari catturati, presumibilmente di giorno, e conservati nelle collezioni.\nSono rappresentati solo nelle regioni tropicali dell'Asia, dal nordest dell'India alla Nuova Guinea (Regione orientale), diffondendosi a nord fino alla Cina meridionale e all'isola di Taiwan."}
{"id": "2031942", "revid": "287204", "url": "https://it.wikipedia.org/wiki?curid=2031942", "title": "La legge del caos", "text": "La legge del caos (\"The Chaos Fighters\") \u00e8 un romanzo di fantascienza del 1955 dello scrittore statunitense Robert Moore Williams.\nIl romanzo fu pubblicato negli Stati Uniti nel 1995 nel numero 90 della collana \"Ace Books\".\n\u00c8 stato pubblicato in italiano per la prima volta nel gennaio del 1956 nel numero 131 della collana Urania di Arnoldo Mondadori Editore. \nTrama.\nJohn Haldane \u00e8 un agente segreto del Governo Mondiale, incaricato di indagare sulla comparsa della scritta \"Vendesi Homo Sapiens\" in numerosi negozi. Nella prima fase delle indagini incontra casualmente Heather Conklin, segretaria della ricchissima signora Circe Dafner e da lei incaricata di acquistare un \"Homo Sapiens\". Spaventata da qualcosa mentre si accinge all'acquisto, Heather fugge; Haldane la segue e la vede rimpicciolire e sparire. Subito dopo Haldane viene rapito e torturato dalla banda di Crisper.\nNel luogo del rapimento ritrova Pete Balkan, un suo vecchio amico di infanzia, diventato un inventore e uno scienziato famoso.\nBalkan riesce a liberarsi e a liberare Haldane ed insieme si recano alla sede dei Servizi Segreti, dove Balkan, con stupore degli stessi superiori di Haldane, viene messo a capo della missione.\nHaldane si intrufola in un ricevimento della Dafner, nel quale incontra nuovamente Heather e lo scienziato Henry Berger. Durante il ricevimento anche la Dafner improvvisamente sparisce, a causa - si lascia sfuggire di bocca il suo compagno Ertel - dell'effetto Berger.\nScambiato per un possibile rapitore, Haldane viene catturato da Ertel; improvvisamente Haldane scompare alla vista.\nSi ritrova sulla Luna, dove incontra un gruppo di persone guidato da Larry Shaw. Questo gruppo di persone vive in armonia ed in pace, sfruttando i minerali che estraggono da una miniera lunare.\nMentre sta per ottenere la fiducia di Shaw, e capire per quali motivazioni vivono sulla luna e quali sono i loro scopi, viene raggiunto da Heather Conklin (tra i due sembra infatti fosse nata una certa attrazione) e la base viene attaccata dagli uomini di Circe Dafner.\nHaldane, con l'aiuto di Balkan, riesce a sconfiggere gli assalitori.\nAl termine degli avvenimenti gli viene spiegato che la Dafner e Crisper sono a capo di due gruppi di persone che cercano di sfruttare le loro invenzioni per il male, mentre Balkan - che \u00e8 a capo del gruppo lunare - cerca il bene dell'umanit\u00e0, sfruttando anche i poteri nascosti della corteccia umana, del cervello. L'Homo Sapiens \u00e8 invece un libro, utilizzato dal gruppo lunare come esca per attirare possibili adepti e che era stato trattato e modificato affinch\u00e9 solo le persone con spirito positivo potessero comperarlo.\nIl fattore caos, casualit\u00e0, \u00e8 quello che pu\u00f2 riuscire fortunosamente ad indirizzare gli eventi verso un esito positivo.\nEdizioni.\nLa copertina dell'edizione \"Urania\" \u00e8 di Kurt Caesar, dell'edizione \"Classici\" \u00e8 di Karel Thole."}
{"id": "2031943", "revid": "46291", "url": "https://it.wikipedia.org/wiki?curid=2031943", "title": "Magnolia figo", "text": "Magnolia figo \u00e8 un arbusto appartenente alla famiglia delle Magnoliaceae.\nDistribuzione e habitat.\nLa specie \u00e8 diffusa nel sud-est della Cina e in Corea."}
{"id": "2031944", "revid": "21880", "url": "https://it.wikipedia.org/wiki?curid=2031944", "title": "Michelia fuscata", "text": ""}
{"id": "2031946", "revid": "290948", "url": "https://it.wikipedia.org/wiki?curid=2031946", "title": "Condizione di Neumann", "text": ""}
{"id": "2031947", "revid": "1543377", "url": "https://it.wikipedia.org/wiki?curid=2031947", "title": "Quite Universal Circuit Simulator", "text": "Qucs, acronimo inglese di Quite Universal Circuit Simulator (Simulatore di circuiti proprio universale), \u00e8 un software open source per la simulazione di circuiti elettronici rilasciato con licenza GPL.Offre la possibilit\u00e0 di disegnare un circuito con un'interfaccia grafica e simularne la risposta in frequenza ed il rumore. Supporta inoltre le simulazione mediante VHDL e/o Verilog."}
{"id": "2031948", "revid": "290948", "url": "https://it.wikipedia.org/wiki?curid=2031948", "title": "Condizione di Dirichlet", "text": ""}
{"id": "2031951", "revid": "123061025", "url": "https://it.wikipedia.org/wiki?curid=2031951", "title": "Carl Landry", "text": "Biografia.\nHa giocato in due universit\u00e0: per due anni alla Vincennes University nel team denominato \"TrailBlazers\", e per altri due ai \"Boilermakers\", squadra della Purdue University. Ha un fratello minore, Marcus, anch'egli cestista.\nCarriera da collegiale.\nVincennes.\nFrequenta e gioca il suo anno da freshman presso la Vincennes University, in Indiana nelle stagioni 2002-03. Realizza 14,7 punti con in pi\u00f9 7,8 rimbalzi nella prima met\u00e0 della stagione, ma \u00e8 gi\u00e0 qui che si interrompe la sua annata, a causa di una frattura alla mano. Da sophomore, nella stagione 2003-04, riesce a trovare continuit\u00e0 e si assume la leadership della squadra, mettendo a segno tra l'altro 19,6 punti, 8,9 rimbalzi e 2,3 stoppate a partita, e vendendo nominato All-Region MVP.\nPurdue.\nSi trasferisce a circa 200\u00a0km a nord, alla Purdue University, per frequentare gli ultimi due anni di college.\n2004-05.\nSotto coach Gene Keady riesce a trovare soddisfazioni pi\u00f9 a livello personale che di squadra: va in doppia cifra 22 volte, e sei in doppia doppia, Purdue vince per\u00f2 pochissime partite. La sua miglior performance \u00e8 contro Michigan State, una partita da 31 punti e 11/12 dal campo.\nA tre partite dalla fine del campionato si infortuna alla caviglia destra.\n2005-06.\nLa sua stagione inizia tardi a causa dell'infortunio dell'anno precedente. Il suo rientro in campo \u00e8 decisivo per Purdue, e gi\u00e0 alla seconda serata realizza 35 punti contro Evansville University. La partita successiva si ri-infortuna contro University of South Alabama. Conclude la stagione con solo cinque match giocati, e nei due anni complessivi, viste le numerose assenze di Landry e dell'altra stella della squadra, David Teague, i Boilermakers vincono solo 16 partite.\n2006-07.\nRitorna regolarmente a giocare nella sua stagione da \"RedShirt Senior\". Miglior realizzatore e rimbalzista di Purdue, vince due \"Big Ten Players of the Week\" consecutivi a inizio stagione, e guida la squadra dell'accademia ad una buona annata, nona nella Midwest Regional dell'NCAA Basketball Tournament 2007. Il 10 marzo 2007 realizza 24 punti contro Ohio State, affrontando il futuro NBA Greg Oden. Complessivamente nell'NCAA Tournament segna 18 punti, raccoglie 10 rimbalzi e fornisce 4 assist di media.\nTermina la sua esperienza ai Purdue Boilermakers con 18,4 punti, 7,1 rimbalzi in tre stagioni. Mantiene sempre percentuali realizzative molto alte, ossia 60,1% dal campo, seconda statistica di sempre nella PU solo a Steve Scheffler."}
{"id": "2031952", "revid": "1833487", "url": "https://it.wikipedia.org/wiki?curid=2031952", "title": "Madre", "text": "Il termine madre definisce una qualunque femmina genitrice di un figlio. Come significato traslato pu\u00f2 indicare il genitore di sesso femminile di qualunque specie animale.\nNell'essere umano la figura della madre \u00e8 sempre stata di fondamentale importanza, perch\u00e9, oltre a presiedere all'accudimento primario e fisico (come nell'animale), ne influenza fondamentalmente anche l'aspetto educativo e psicologico.\nIl padre della psicoanalisi, Sigmund Freud ha fondato una scuola di pensiero e terapia su questo aspetto della relazione madre-figlio e sulle conseguenze patologiche che ne possono derivare. Anche la psicoanalista svizzera Alice Miller (1923-2010) analizzava questo rapporto in molti dei suoi scritti. Tuttavia si deve a John Bowlby lo studio pi\u00f9 importante sul sistema di attaccamento tra madre (o caregiver) e figlio, nonch\u00e9 alla strutturazione delle relazioni future del bambino sulla base dei Modelli Operativi Interni (MOI) maturati durante le fasi dell'attaccamento. Il rapporto diadico madre-figlio \u00e8 stato scoperto e studiato attraverso esperimenti sui primati dai coniugi Harlow, e ci\u00f2 ha permesso di derivare la teoria secondo cui in molte specie esiste un sistema di attaccamento volto al mantenimento del genitore nelle vicinanze, al fine di ottenere protezione e cura, necessit\u00e0 che hanno la priorit\u00e0 sul solo nutrimento.\nIn forma vocativa, oppure colloquiale e affettuosa, si utilizza il termine \"mamma\".\nLa Festa della mamma viene festeggiata la seconda domenica di maggio.\nFunzioni materne.\nLa madre:\nIl rapporto madre\u2013figlio.\nIl cattivo o il buon rapporto con la madre nasce dalle qualit\u00e0 presenti nel neonato e nella madre stessa, ma anche dall'aiuto e dal sostegno che questi possono avere da parte del padre del bambino e dalle due reti familiari (materna e paterna). Da questo rapporto felice o infelice possono nascere incontri e scontri, accordi e disaccordi emotivi, gratificazioni e frustrazioni per l'uno o per l'altra. Per la Klein: \"[...] \u00e8 inevitabile che delusioni ed esperienze piacevoli si presentino insieme e rafforzino il conflitto innato tra amore e odio, e cio\u00e8 tra gli istinti di vita e di morte; ci\u00f2 porta il bambino a sentire che esiste un seno buono e uno cattivo\".\nPer il bambino, una madre \u00e8 buona quando:\nEtimologia.\nIl termine italiano \"madre\" deriva dall'accusativo latino \"matrem\", che trova corrispondenze nelle lingue antiche, come nel greco antico (\u03bc\u03ae\u03c4\u03b7\u03c1), nel sanscrito \"mat\u1e5b\" (\u092e\u093e\u0924\u0943 ), nel persiano \"m\u00e2d\", nell'antico slavo \"mati\" e nelle lingue moderne, come in inglese \"mother\", in tedesco \"Mutter\", in francese \"m\u00e8re\" e nel portoghese \"m\u00e3e\". Secondo alcuni il termine presenta la ricorrente lettera \"m\" per la facilit\u00e0 di articolazione della stessa, che si adotta perfettamente all'apprendimento del linguaggio nei bambini. Secondo altre ipotesi il termine deriva dalla radice sanscrita \"m\u00e2\"- \"misurare\", \"ordinare\" da cui il concetto del lavoro materno (\"mat\u1e5b\" in sanscrito dal significato di \"ordinatrice\"), che mette in evidenza la funzione formatrice della madre (da qui derivano anche i termini mano, metro, mese, morale, ecc.)."}
{"id": "2031955", "revid": "1305772", "url": "https://it.wikipedia.org/wiki?curid=2031955", "title": "Treglia", "text": "Treglia (in croato Trilj, italianizzato in Trigl, in latino \"Pons Tiluri\") \u00e8 una citt\u00e0 croata di 9.417 abitanti, situata a nord-est di Spalato facente parte della Regione spalatino-dalmata in Dalmazia.\nGeografia fisica.\nIl comune occupa un territorio prevalentemente collinare dell'entroterra dalmata. Il capoluogo \u00e8 attraversato dal fiume Cetina, che proprio a monte del ponte di Treglia vede la propria stretta valle aprirsi nell'ampia e fertile piana di Signo che spazia verso nord-ovest fin oltre la citt\u00e0 omonima.\nStoria.\nAlla sommit\u00e0 della collina di Gardun, a solo 1\u00a0km a sud da Treglia, sorgono i resti della fortezza legionaria dell'antica Tilurium uno dei principali insediamenti romani della Dalmazia, dove risiedeva per il controllo del territorio la Legio VII Claudia insediata in questa zona a seguito delle rivolte scoppiate nella provincia nel 6 d.C.\nLa localit\u00e0 \u00e8 nota anche per il massacro di Treglia, perpetrato contro l'esercito italiano di stanza in Dalmazia nel settembre del 1943, dopo l'armistizio di Cassibile.\nSociet\u00e0.\nEvoluzione demografica.\nSecondo il censimento del 2001 il capoluogo di Treglia conta 2.381 abitanti, mentre in tutto il comune se ne contano 10.799.\nGeografia antropica.\nLocalit\u00e0.\nLa citt\u00e0 di Treglia \u00e8 suddivisa nelle 26 frazioni (\"naselja\") di seguito elencate. Tra parentesi il nome in lingua italiana, generalmente desueto."}
{"id": "2031959", "revid": "2187179", "url": "https://it.wikipedia.org/wiki?curid=2031959", "title": "Apologo", "text": "L'apologo \u00e8 un racconto breve e solitamente di carattere allegorico che normalmente si prefigge un fine etico e pedagogico. I suoi protagonisti possono essere animali (spesso antropomorfi o personificati) e pi\u00f9 spesso uomini. Poich\u00e9 questi sono i fini di ogni opera che possa definirsi letteraria, i confini tra la definizione di apologo e quelle di generi letterari affini per brevit\u00e0 e carica allegorica sono spesso labili e sovrapponibili, quando non inestricabili.\nL'apologo, che come genere letterario \u00e8 simile all\"'exemplum\", \u00e8 stato utilizzato nel medioevo soprattutto in opere a carattere religioso, ed ebbe fortuna in seguito in ambiente umanistico, a seguito della ripresa del motivo favolistico classico. \nApologhi Famosi.\nTra gli apologhi pi\u00f9 importanti si possono citare quelli di Leon Battista Alberti. \nNella letteratura del Seicento si ricordano gli apologhi dialogati del letterato Francisco Manuel de Melo scritti tra gli anni che vanno dal 1654 al 1657 che disquisiscono sulla morte, la vecchiaia e il modo di vivere del tempo.\nAltro apologo famoso \u00e8 quello di Menenio Agrippa che risale al periodo romano e viene riportato da Tito Livio nella sua opera sulla \"Storia di Roma\", dove si narra la vicenda dei patrizi che riuscirono a convincere i plebei a lasciare il Monte Sacro (o il colle Aventino secondo la tradizione pi\u00f9 antica) ponendo cos\u00ec fine alla guerra civile (vedi la rivolta della plebe del 494 a.C.).\nApologo fondamentale nella poetica tardo ottocentesca \u00e8 presente nell'opera \"L'albatro\" di Baudelaire, dove il maestoso uccello simboleggia il poeta veggente.\nAltro apologo famoso \u00e8 quello di cui si serv\u00ec Einstein per spiegare gli effetti del viaggio a velocit\u00e0 prossime a quella della luce: presi due gemelli, quello che compie un viaggio a tali velocit\u00e0 dimostra di essere invecchiato pi\u00f9 lentamente rispetto colui che vive sulla terra. La storiella spiega in modo esemplare il funzionamento della legge.\nUn altro tipo di apologo \u00e8 \"Il diavolo e la signorina Prym\" dello scrittore brasiliano Paulo Coelho."}
{"id": "2031963", "revid": "19598556", "url": "https://it.wikipedia.org/wiki?curid=2031963", "title": "Spumone salentino", "text": ""}
{"id": "2031970", "revid": "19598628", "url": "https://it.wikipedia.org/wiki?curid=2031970", "title": "Terminale nascosto", "text": ""}
{"id": "2031974", "revid": "2096950", "url": "https://it.wikipedia.org/wiki?curid=2031974", "title": "Mariacarla Boscono", "text": "Biografia.\nNasce a Roma da una famiglia piemontese attiva nel settore dell'imprenditoria e della moda, e trascorre l'infanzia tra gli Stati Uniti, il Kenya e l'Italia.\nIntraprende la carriera nella moda a 16 anni quando un fotografo amico di famiglia la incoraggia a fare l'indossatrice.\nFirma un contratto con l'agenzia di moda DNA Model Management di New York e a Milano per la Riccardo Gay grazie all'intuito del famoso manager Piero Piazzi, che la scopre e la segue nella sua carriera sino ad oggi. \u00c8 ora rappresentata da Women Management a Milano Parigi e a New York.\nCarriera.\nNel 1996 esordisce a Milano sulle passerelle di Alberta Ferretti e Laura Biagiotti, a cui seguono Gai Mattiolo, Rocco Barocco, Fausto Sarli, Paul Smith, Issey Miyake, Vivienne Westwood, Guy Laroche. Oltre a Sarli e Karl Lagerfeld, considerati due tra i suoi primi sostenitori, giova al lancio della sua carriera un contratto pluriennale con la maison Comme des Gar\u00e7ons. Diventa rapidamente una delle top pi\u00f9 contese degli anni 2000 e anno dopo anno \u00e8 protagonista di numerose campagne pubblicitarie mondiali per stilisti e case di moda tra cui: Calvin Klein, Givenchy, Versace, Dolce &amp; Gabbana, Etro, Gianfranco Ferr\u00e9, Alberta Ferretti, Bulgari, Escada, Blumarine, Yves Saint Laurent, Roberto Cavalli, Alessandro Dell'Acqua, Donna Karan, Michael Kors, Armani Exchange e molte altre. Il 2002 \u00e8 l'anno in cui fa il boom a livello internazionale, venendo fotografata in pi\u00f9 di otto campagne pubblicitarie internazionali tra cui Chanel, Dior, Jean-Paul Gaultier, Moschino, Marc Jacobs e sfila per oltre settanta case di moda nella sola stagione Autunno/Inverno 2002/03.\nDal 1996 ad oggi la sua presenza sulle passerelle di New York, Londra, Milano e Parigi continua ad essere costante e sfila per tutte le pi\u00f9 grandi case di moda al mondo, tra le quali: Gucci, Versace, Fendi, Yves Saint Laurent, Missoni, Louis Vuitton, Prada, Burberry, Balenciaga, Gianfranco Ferr\u00e8, Valentino, Giorgio Armani, Tommy Hilfiger, C\u00e9line, Lanvin, Oscar de la Renta, Kenzo, Ralph Lauren, Alexander McQueen, Paco Rabanne, Zac Posen, Marc Jacobs, Narciso Rodriguez, Roberto Cavalli, Dsquared\u00b2, D&amp;G, Emanuel Ungaro, Stella McCartney, Givenchy e moltissime altre. Appare inoltre numerose volte sulle copertine di riviste di moda come \"Vogue\", \"i-D\", \"W\", \"Dazed\", \"Elle\", \"Glamour\", \"Pop\", \"Interview\", \"Allure\", \"Marie Claire\", \"Num\u00e9ro\", \"L'Officiel\", \"Harper's Bazaar\", \"Flair\", \"Vanity Fair\" e molte altre.\nDopo Carla Bruni negli anni novanta, Mariacarla, Eva Riccobono e Bianca Balti sono le tre supermodelle italiane degli anni duemila a essersi imposte nel panorama internazionale della moda. Infatti nel 2003 \u00e8 la prima italiana, insieme con Eva Riccobono, a essere fotografata di nuovo nel Calendario Pirelli da Bruce Weber, dopo Monica Bellucci nel 1997. L'esperienza del calendario sar\u00e0 ripetuta nel 2004 e nel 2009. Nel 2005 la rivista economica americana \"Forbes\" ha riportato che la Boscono ha guadagnato oltre 3.500.000 dollari nei 12 mesi precedenti e la inserisce nella classifica delle supermodelle pi\u00f9 pagate al mondo. Nello stesso anno rimpiazza Kate Moss nella campagna pubblicitaria H&amp;M by Stella McCartney e in quella del profumo \"Opium\" di Yves Saint Laurent in seguito allo scandalo cocaina che ha colpito la top model inglese in settembre.\nTra il 2008 e il 2009 \u00e8 testimonial nelle campagne pubblicitarie di numerose case di moda: Herm\u00e8s, John Galliano, Dolce &amp; Gabbana, Moschino, Emilio Pucci, Gap, Givenchy e altre. La Boscono \u00e8 musa ispiratrice di Givenchy da diversi anni in quanto molto amica di Riccardo Tisci, direttore creativo della maison francese. Sempre nello stesso anno diventa testimonial per la \"collezione autunno/inverno 2009\" della campagna pubblicitaria di Salvatore Ferragamo insieme a Eva Herzigov\u00e1 e viene riconfermata anche per le campagne invernali di Dolce &amp; Gabbana e Givenchy. Nel 2010 rinnova il contratto con la maison Givenchy e per la campagna pubblicitaria primavera/estate 2010 viene fotografata dai fotografi Inez &amp; Vinoodh insieme all'amica modella Natal'ja Vodjanova. Nel febbraio dello stesso anno, nonostante abbia sfilato negli anni per tutti i pi\u00f9 importanti stilisti al mondo, partecipa per la prima volta nella sua carriera alle sfilate milanesi di Prada e di Bottega Veneta (collezione \"autunno/inverno 2010/11\"), mentre a Parigi sfila per Louis Vuitton, Miu Miu, Givenchy e Yves Saint Laurent. Sempre nel 2010 il sito \"models.com\" la riporta in quarta posizione nella classifica delle 50 supermodelle attualmente pi\u00f9 importanti al mondo.\nDal 2011 \u00e8 il volto della collezione Prada P/E 2011 scattata da Steven Meisel.\nTorna a essere il volto di Roberto Cavalli per la campagna pubblicitaria A/I 2011.12, fotografata insieme con le modelle Natasha Poly e Karen Elson, e a quella di Givenchy primavera/estate 2012 con Gisele B\u00fcndchen. Diventa inoltre testimonial del profumo \"Dahlia Noir\" di Givenchy. Il sito models.com la inserisce nella \"Icons List\", la classifica delle venti supermodelle considerate icone nell'industria della moda. Nel 2013 appare nuovamente nella campagna Givenchy primavera/estate, in una posa con sua figlia Marialucas tra le braccia, e anche protagonista in quelle di Giorgio Armani, Alberta Ferretti e Dior autunno/inverno 2013-2014. Nell'ottobre 2015 appare sulla copertina di \"Vogue Brazil\" accanto alla modella Naomi Campbell e al direttore creativo di Givenchy Riccardo Tisci. Nel 2016 \u00e8 testimonial di diverse campagne pubblicitarie come \"Sportmax\", \"Dsquared2\", \"Givenchy\", \"Redken\", \"Rag &amp; Bone\", \"Mugler\" e \"Coccinelle\". Inoltre \u00e8, insieme con la modella Natalia Vodianova, testimonial della linea summer di \"Stella McCartney\".\nDopo molti anni torna ad essere il volto della maison francese Chanel per la campagna pubblicitaria \"Autunno/inverno 2016/17\" e per le sfilate.\nNel 2017 \u00e8 protagonista di una video campagna di Vera Wang, \"It was Paris from the start\", realizzata da Yvan Fabing in occasione dell'assegnazione della Legione d'onore alla stilista statunitense. Nello stesso anno diventa il volto di Ermanno Scervino fotografata da Peter Lindbergh e di \"Borghese Roma\" fotografata da Camilla Akrans.\nViene scelta come testimonial Bottega Veneta per la stagione \"autunno/Inverno 2017/18\". La campagna, realizzata dall'artista e fotografo Todd Hido, include anche Eva Herzigov\u00e1 tra le protagoniste. Inoltre Boscono \u00e8 interprete anche della campagna invernale di Oscar de la Renta realizzata dal fotografo inglese Tim Walker.\nNel 2018 \u00e8 di nuovo scelta come volto di Oscar de la Renta per la campagna Primavera/Estate sempre realizzata da Tim Walker e diventa anche volto di Equipment Francia curando lei stessa la direzione artistica del progetto.\nTeatro.\nNel maggio del 2006 recita a New York il ruolo di \"Solange\" nella produzione teatrale \"Le serve\" di Jean Genet insieme con l'amica Margherita Missoni.\nNel gennaio 2010 recita insieme con la compagnia Klesidra in \"Donne per Shakespeare\". Lo spettacolo, diretto dalla regista Imogen Kusch, \u00e8 andato in scena al \"Nuovo Teatro Colosseo\" di Roma e si basava sulla presentazione di uno studio su King Cymbeline.\nNel febbraio 2011 partecipa alla seconda tappa delle trilogia \"Donne per Shakespeare\", nuovamente con la compagnia Klesidra al \"Nuovo Teatro Colosseo\". Lo spettacolo messo in scena \u00e8 questa volta Il racconto d'inverno, la tragicommedia di William Shakespeare, diretto dalla regista Imogen Kusch."}
{"id": "2031976", "revid": "7969", "url": "https://it.wikipedia.org/wiki?curid=2031976", "title": "SNAP", "text": ""}
{"id": "2031977", "revid": "228587", "url": "https://it.wikipedia.org/wiki?curid=2031977", "title": "Kicker", "text": ""}
{"id": "2031981", "revid": "547034", "url": "https://it.wikipedia.org/wiki?curid=2031981", "title": "Kicker (football americano)", "text": "Il kicker (traducibile letteralmente con \"calciatore\", abbreviato in K negli schemi di gioco) \u00e8 un ruolo speciale del football americano e canadese, e indica il giocatore che esegue il calcio piazzato.\nPer il particolare gesto, nelle leghe professionistiche sono stati ingaggiati alcuni giocatori originari dei paesi latini, in cui lo sport di massa \u00e8 il calcio, ad esempio: il messicano Rafael Septi\u00e9n \u00e8 stato il kicker titolare dei Dallas Cowboys per 9 stagioni (dal 1978 al 1986) ed ha avuto una carriera professionistica lunga complessivamente 13 stagioni, e l'italiano Massimo Manca, dopo avere giocato 3 partite nei Cincinnati Bengals nella stagione dello sciopero dei giocatori (1987), ha disputato un anno da titolare (1991) nei Barcelona Dragons della WLAF.\nNon \u00e8 da confondere con il punter (che esegue il calcio alla mano), ed \u00e8 detto anche \"placekicker\".\nCompito principale.\nPu\u00f2 essere decisivo per la vittoria della propria squadra, segnando un field goal da 3 punti (tipicamente al quarto tentativo e quando la squadra \u00e8 gi\u00e0 abbastanza vicina ai pali dell'avversaria) oppure un extra point da 1 punto (dopo la segnatura di un touchdown). In queste azioni, un centro specialista nei passaggi lunghi, detto long snapper, esegue lo snap per uno specialista detto holder che ha il compito di posizionare correttamente la palla a terra e di reggerla fino al calcio.\nAltri compiti.\nPu\u00f2 anche eseguire il calcio piazzato di inizio tempo e della ripresa del gioco dopo una segnatura della propria squadra, oppure dopo un safety subito: in questi casi, il pallone viene posizionato dallo stesso kicker su un supporto di plastica atto a tenerlo in posizione ottimale per il calcio. Meno frequentemente, ad occuparsi di questi calci \u00e8 il punter.\nDivisa.\nLa divisa del kicker \u00e8 tra le pi\u00f9 leggere della squadra e consta di meno protezioni, siccome non \u00e8 previsto che ingaggi contatti fisici con gli avversari. Tuttavia, in caso di emergenza sui ritorni dei calci d'inizio e di ripresa del gioco, anche il kicker deve tentare il placcaggio dell'avversario.\nNumero di maglia.\nNella NFL il kicker \u00e8 uno dei pochi ruoli, assieme al punter e al quarterback, che pu\u00f2 avere un numero di una sola cifra sulla maglia, scelto da 1 a 9. Per questo ruolo, sono disponibili anche i numeri da 10 a 19 .\nNella NCAA il kicker pu\u00f2 vestire un numero qualsiasi da 1 a 99.\nAltre informazioni.\nSebbene siano tra i giocatori determinanti nell'incrementare il punteggio delle partite ed ottenere la vittoria, i kicker sono tra i giocatori meno pagati del roster. Attualmente, il giocatore con il pi\u00f9 alto stipendio in questo ruolo \u00e8 Stephen Gostkowski dei New England Patriots .\nAl 2017, quattro kicker sono stati introdotti nella Hall of fame della NFL: Morten Andersen, George Blanda, Lou Groza e Jan Stenerud."}
{"id": "2031986", "revid": "466539", "url": "https://it.wikipedia.org/wiki?curid=2031986", "title": "Cronologia dell'Europa orientale dopo la Grande Guerra", "text": "Verso la conclusione e fin dopo la prima guerra mondiale (periodo interbellico) notevoli sconvolgimenti e piccole guerre travagliarono l'Europa orientale, tra cui la guerra civile russa."}
{"id": "2031987", "revid": "19599095", "url": "https://it.wikipedia.org/wiki?curid=2031987", "title": "ASCOM", "text": ""}
{"id": "2031988", "revid": "19599097", "url": "https://it.wikipedia.org/wiki?curid=2031988", "title": "Ascom", "text": ""}
{"id": "2032002", "revid": "1632387", "url": "https://it.wikipedia.org/wiki?curid=2032002", "title": "Pure", "text": ""}
{"id": "2032006", "revid": "1048993", "url": "https://it.wikipedia.org/wiki?curid=2032006", "title": "Ernesto Gastaldi", "text": "Nel ventennio 1960-1980 ha lavorato a oltre cento pellicole, collaborando, tra gli altri, con Mario Camerini, Mario Bava, Lucio Fulci, Damiano Damiani, Michele Lupo, Riccardo Freda, Antonio Margheriti, Tonino Valerii e Sergio Leone. In questo periodo \u00e8 stato uno tra i pi\u00f9 importanti e prolifici sceneggiatori dei generi giallo, spaghetti-western e del noir. Tra i pi\u00f9 noti titoli \"La frusta e il corpo\", \"I giorni dell'ira\", \"Lo strano vizio della signora Wardh\", \"\", \"Il mio nome \u00e8 Nessuno\" e \"Il grande duello\".\nHa diretto sei film come regista. Ha inoltre pubblicato una dozzina di libri, per lo pi\u00f9 di genere thriller, fantascientifico o umoristico. Ha per lo pi\u00f9 lavorato sotto gli pseudonimi di Julian Berry, Julyan Perry ed Ernst Gasthaus.\nBiografia.\nEntr\u00f2 al Centro sperimentale di cinematografia nel 1955, dove si diplom\u00f2 nel 1957. Nel 1967 si \u00e8 laureato in economia e commercio presso l'Universit\u00e0 degli Studi di Roma \"La Sapienza\". Dal 1955 vive a Roma, dove ha sposato l'attrice Mara Maryl nel 1960. Insieme hanno avuto quattro figli: Amarilli Gastaldi (nata nel 1961), casalinga; Costantino Gastaldi (nato nel 1966 e morto nel 1989); Sciltian Gastaldi (nato nel 1974), docente, scrittore e giornalista piuttosto noto; e infine Clapos Gastaldi (nato nel 1977), produttore di LED. \nTra la fine degli anni cinquanta e i primi anni sessanta pubblica alcuni romanzi gialli usando vari pseudonimi e alcuni romanzi brevi e racconti di fantascienza con lo pseudonimo di Julian Berry; \u00e8 tra i pochissimi autori italiani del genere a essere pubblicato col suo nome in una rivista statunitense, \"The Magazine of Fantasy and Science Fiction\", nel 1965, con il racconto \"La fine dell'eternit\u00e0\" (tradotto in inglese da Harry Harrison, pubblicato anche in tedesco e inedito in Italia).\nIl primo film scritto da Gastaldi fu \"L'amante del vampiro\" (1960) di Renato Polselli, del quale cur\u00f2 sia il soggetto che la sceneggiatura. Nell'ambiente cinematografico questo primo lavoro convinse al punto che gi\u00e0 nel biennio 1960-62 a Gastaldi fu commissionato il soggetto o la sceneggiatura di altri 19 film, quasi tutti firmati con gli pseudonimi di Julian Berry, Julyan Perry ed Ernst Gasthaus. Nel 1965 esordisce dietro la macchina da presa con \"Libido\", giallo-gotico, dirigendo il debutto di Giancarlo Giannini.\nGastaldi collab\u00f2 al trattamento originale di \"C'era una volta in America\" di Sergio Leone (1984).\nNel 1973 scrive, ancora per la regia di Tonino Valerii, \"Il mio nome \u00e8 Nessuno\", film nato da un'idea di Sergio Leone, una sorta di omaggio al cinema leoniano e al western in generale.\n\"La pupa del gangster\" \u00e8 forse il film col cast italiano pi\u00f9 prestigioso tra i lavori firmati da Gastaldi: Sophia Loren, Marcello Mastroianni, Aldo Maccione, Alvaro Vitali e Leopoldo Mastelloni, per la regia di Giorgio Capitani.\nParallelamente alla carriera di regista e scrittore, porta avanti varie attivit\u00e0 imprenditoriali nel campo informatico e tecnologico; particolarmente noto \u00e8 il programma statistico PITOTO: progettato da lui con l'ausilio di alcuni giovani informatici, consentiva di realizzare dei sistemi di successo per il gioco del Totocalcio. \nDegni di nota furono anche alcuni prototipi di robot, realizzati da lui stesso negli anni '80 incorporando la tecnologia dei Sonar.\nSecondo la Professoressa Irene Pegaldessi, Gastaldi fu il miglior laureato in Economia del 1967 dell'Universit\u00e0 degli Studi di Roma \"La Sapienza\".\nDi lui Quentin Tarantino dice: \"Ernesto Gastaldi \u00e8 il miglior scrittore del mondo\" .\nOpere pubblicate.\nBibliografia parziale"}
{"id": "2032007", "revid": "19599770", "url": "https://it.wikipedia.org/wiki?curid=2032007", "title": "Stazione di Montecatini Succursale", "text": ""}
{"id": "2032008", "revid": "287204", "url": "https://it.wikipedia.org/wiki?curid=2032008", "title": "Superbolla dell'Anticentro", "text": "Il superinvolucro dell'Anticentro (o Superguscio dell'Anticentro) \u00e8 una regione dello spazio che emette radiazione HI, posta in direzione dell'anticentro della Via Lattea, nella costellazione di Orione, sul limite con l'Unicorno; si tratta di una superbolla galattica con una forma sferica e che emette getti di gas. La sua natura \u00e8 oggetto di dibattito: \u00e8 stato proposto fin dalla sua scoperta, avvenuta negli anni settanta, che si possa trattare di una galassia nana assorbita dalla nostra o di un braccio di spirale della nostra Galassia. Talvolta \u00e8 stata indicata anche come una nube ad alta velocit\u00e0, simile alla Nube di Smith. Fu inizialmente descritta come una sorta di residuo di una galassia.\nLe misurazioni astronomiche delle sue dimensioni tramite onde radio sono difficili da effettuare, a causa della presenza della cosiddetta zona di evitamento, ossia oscurata da polvere interstellare."}
{"id": "2032010", "revid": "76963", "url": "https://it.wikipedia.org/wiki?curid=2032010", "title": "Andrew Miller (attore)", "text": "Carriera.\nMiller ha studiato Scienze Politiche ed Economia alla McGill University nel Montr\u00e9al. \nHa iniziato la sua carriera come attore a 16 anni a Toronto, in Canada. Tra i ruoli in teatro si include Moritz Stiefel in Frank Weekind in \"Risveglio di primavera\" e Eugene Morris Girolamo nel ruolo di Neil Simon in \"Brighton Beach Memorie\". Nei film i ruoli di Simon includono: \"A Sud di Wawa\" scritto dal romanziere e sceneggiatore canadese Lori Lorenz, Kazan, il ragazzo autistico nel film \"Cube - Il cubo\" e Donald in \"Oh, che notte\", per il quale \u00e8 stato premiato nel 1992 con il Genie Award per il miglior attore non protagonista.\nCome co-sceneggiatore Miller ha scritto il film \"Simon Sez\", con Dennis Rodman e Dane Cook e \"\" della Miramax Pictures con Freddie Prinze Jr, Claire Forlani, e Jason Biggs. Ha anche aiutato Vincenzo Natali a fare un lungometraggio indipendentemente (\"Nothing\") insieme al suo amico d'infanzia David Hewlett.\nDal 2008 al 2009 ha creato una serie sul web \"Imaginary Bitches\". Ha diretto e prodotto tutti gli episodi ma ha scritto solo gli episodi 5, 6, 7, 8, 10, 12 e 13.\nNel 2011 \u00e8 produttore esecutivo della serie televisiva \"The Secret Circle\" assieme a Kevin Williamson."}
{"id": "2032011", "revid": "767487", "url": "https://it.wikipedia.org/wiki?curid=2032011", "title": "Centro di colore", "text": "Un centro di colore \u00e8 un tipo di difetto cristallografico in cui una vacanza anionica di un cristallo \u00e8 riempita da uno o pi\u00f9 elettroni, a seconda della carica dello ione mancante nel cristallo. Gli elettroni di questa vacanza tendono ad eccitarsi nello spettro visibile, in modo tale che un materiale normalmente trasparente diventa colorato.\nI centri di colore sono spesso paramagnetici e si possono studiare con tecniche di risonanza paramagnetica elettronica."}
{"id": "2032015", "revid": "260676", "url": "https://it.wikipedia.org/wiki?curid=2032015", "title": "Chiesa di Sant'Ignazio all'Olivella", "text": "Sant'Ignazio all'Olivella \u00e8 una chiesa di Palermo.\nStoria.\nEpoca contemporanea.\nLo stile \u00e8 barocco, uno degli esempi pi\u00f9 sontuosi della citt\u00e0.\nLa chiesa riprende il classico schema della croce latina con tre navate separate da colonne, cappelle laterali ed il pavimento composto da marmi di varie tipologie e colori. La facciata \u00e8 contornata da due alti campanili ai quali in tempi recenti sono stati aggiunti due orologi, mentre all'interno vi sono pregevoli opere d'arte e decorazioni barocche.\nFacciata.\nLa facciata \u00e8 in stile barocco - romano risalente al 1690 con due campanili aggiunti nel 1752. In epoca successiva sono collocati gli orologi. Al secondo ordine sul cornicione aggettante, in prossimit\u00e0 delle paraste angolari dei campanili sono presenti: le statue di \"San Filippo Neri\" e \"Santa Rosalia\" collocate nel 1651, di \"Sant'Ignazio Martire\" e \"San Francesco di Sales\" poste nel 1751. All'interno del timpano \u00e8 presente il medaglione con la riproduzione di una \"Madonna con Bambino\" del XVII secolo.\nI leoni scolpiti sui battenti simboleggiano il martirio di Sant'Ignazio mentre il cuore fiammeggiante \u00e8 il simbolo della Congregazione dell'Oratorio di San Filippo Neri.\nInterno.\nPresbiterio.\nL'altare sopraelevato rispetto al piano di calpestio \u00e8 costituito da colonne con capitelli corinzi sormontati da spesso cornicione e timpano. Sul timpano \u00e8 presente un grandioso manufatto in stucco di Gaspare e Giuseppe Firriolo del XVIII secolo raffigurante \"La Gloria\". Adagiate sulle sime le allegorie della \"Pace\" e dell\"'Unit\u00e0\". In un nugolo di nimbi e raggi dorati, al centro in rosso, la scritta in ebraico \"Jahv\u00e8\". Campeggia come pala d'altare il \"Trionfo della Santissima Trinit\u00e0\", opera di Sebastiano Conca del 1740c.\nAi lati dell'altare le statue marmoree scolpite da Ignazio Marabitti di \"San Pietro\" a sinistra e di \"San Paolo\" a destra. Nelle nicchie laterali le statue in stucco degli evangelisti con i rispettivi simboli iconografici: \"Luca\" con il bue, \"Giovanni\" con l'aquila, \"Marco\" con il leone, \"Matteo\" con l'angelo.\nLa volta a riquadri raffigura episodi biblici dipinti nel 1790 da Antonio Manno.\nCasa.\nProspetto progettato da Pietro Novelli.\nDopo l'emanazione delle leggi eversive librarie e scaffalature, elaborati manufatti di falegnameria, confluirono parzialmente nelle strutture della Biblioteca comunale di Casa Professa.\nBiblioteca Sclafani.\nNella Casa della Congregazione ha sede il Museo archeologico regionale Antonino Salinas.\n \nLe strutture adiacenti ospitavano:"}
{"id": "2032021", "revid": "729019", "url": "https://it.wikipedia.org/wiki?curid=2032021", "title": "Marco Nonio Macrino", "text": "Biografia.\nSecondo quanto riportato sulle iscrizioni presenti nel monumento funerario venuto alla luce nel 2008 sulla via Flaminia in localit\u00e0 Due Ponti a Roma, era originario di Brescia, appartenente alla facoltosa e potente famiglia dei Nonii, sposato ad Arria e gli \u00e8 pure attribuita la propriet\u00e0 di una grande villa a Toscolano Maderno, sulla sponda bresciana del lago di Garda. Durante la sua vita ha ricoperto non solo il ruolo di \"Comes\" dell'imperatore romano, Marco Aurelio, ma anche quello di proconsole delle province romane di Asia, Pannonia inferiore (attorno al 153-154) e Pannonia superiore (tra il 159 ed il 161).\nIl Mausoleo sulla via Flaminia.\nNell'ottobre 2008 a Roma, durante gli scavi preliminari per la costruzione di alcuni edifici sulla via Flaminia, \u00e8 stato rinvenuto un ampio complesso monumentale perfettamente conservato in cui gli archeologi hanno subito riconosciuto la sua tomba. Il rinvenimento del mausoleo funerario, a forma di tempietto, alto circa 15 metri e rivestito in marmo, fu edificato dal figlio di Macrino e ha suscitato l'attenzione dei media nazionali ed internazionali per via delle parole degli archeologi che hanno paragonato la vita del generale a quella del personaggio di fantasia \"Massimo Decimo Meridio\", protagonista del film di Ridley Scott \"Il gladiatore\", per via delle somiglianze tra le carriere politico-militare e della coincidenza con il periodo storico di appartenenza. La notizia che venne diffusa parl\u00f2 del rinvenimento della tomba del \"Gladiatore\" e che la vita dello stesso personaggio storico romano aveva ispirato il film americano. Nella realt\u00e0 non fu Marco Nonio Macrino ad ispirare il personaggio di fantasia Massimo Decimo Meridio, e inoltre, sebbene sia il generale romano che il personaggio interpretato da Russell Crowe avessero agito nello stesso periodo e avessero caratteristiche comuni come l'essere graditi e ben conosciuti dall'Imperatore Marco Aurelio, il primo ebbe una carriera di successo e mor\u00ec da benestante, il secondo invece perse la sua famiglia e venne ridotto in schiavit\u00f9."}
{"id": "2032028", "revid": "28592", "url": "https://it.wikipedia.org/wiki?curid=2032028", "title": "Crotonese", "text": ""}
{"id": "2032031", "revid": "6923", "url": "https://it.wikipedia.org/wiki?curid=2032031", "title": "Lockheed LC-130 Hercules", "text": ""}
{"id": "2032038", "revid": "6923", "url": "https://it.wikipedia.org/wiki?curid=2032038", "title": "Rodiggio UIC", "text": ""}
{"id": "2032041", "revid": "28592", "url": "https://it.wikipedia.org/wiki?curid=2032041", "title": "Moscheles", "text": ""}
{"id": "2032055", "revid": "339392", "url": "https://it.wikipedia.org/wiki?curid=2032055", "title": "Pieve dei Santi Pietro Apostolo e Marco Evangelista", "text": ""}
{"id": "2032066", "revid": "1904508", "url": "https://it.wikipedia.org/wiki?curid=2032066", "title": "Luigi di Hohenlohe-Langenburg", "text": "Biografia.\nDivenuto conte alla morte del padre nel 1715, il 7 gennaio 1764 venne elevato allo status di principe del Sacro Romano Impero dall'imperatore Francesco I.\nSotto il suo governo, vennero apportate numerose modifiche al castello di Langenburg, rivalutando l'antica fortezza in stile barocco. Allo stesso modo diede spazio alle proprie passioni, facendo costruire il castello di Weilers Lindenbronn come propria residenza estiva e di caccia, recuperando una pi\u00f9 antica struttura del 1588 e affidandone l'ammodernamento all'architetto Leopold Retty.\nMatrimonio e figli.\nIl 23 gennaio 1723 spos\u00f2 la contessa Eleonora di Nassau-Saarbr\u00fccken, figlia del conte Luigi Crato di Nassau-Saarbr\u00fccken (1663-1713) e di sua moglie, la contessa Filippina Enrichetta di Hohenlohe-Langenburg (1679-1771). La coppia ebbe i seguenti figli:"}
{"id": "2032071", "revid": "1568601", "url": "https://it.wikipedia.org/wiki?curid=2032071", "title": "Monte Yunaska", "text": "Il Monte Yunaska \u00e8 un antico stratovulcano estinto posto nella parte occidentale dell'omonima isola, nelle Aleutine.\nIl rilievo vulcanico si compone di diverse cime, profondamente erose, corrispondenti a vari punti eruttivi e uno di questi ultimi ospita un piccolo lago craterico.\nCollegamenti esterni.\nAlaska Volcano Observatory, USGS"}
{"id": "2032074", "revid": "123712437", "url": "https://it.wikipedia.org/wiki?curid=2032074", "title": "Callanthias ruber", "text": "Il canario rotondo (Callanthias ruber ()) \u00e8 un pesce marino appartenente alla famiglia Callanthidae, solo di recente scorporata dalla famiglia Serranidae.\nDistribuzione ed habitat.\nVive nell'Oceano Atlantico orientale dalla Manica (raro) a nord fino alla Mauritania a sud comprese le isole Azzorre, Madera e Canarie nonch\u00e9 l'intero mar Mediterraneo. \u00c8 una specie sporadica, non comune in nessun posto. \nVive a profondit\u00e0 considerevoli, tra i 200 ed i 500 metri, in genere su fondi duri ma anche su fondali fangosi.\nDescrizione.\nApparentemente simile alla Castagnola rossa dall quale si differenzia per la sagoma pi\u00f9 allungata, per l'occhio pi\u00f9 grande con riflessi multicolori, per la coda con le due punte (molto allungate) di uguale lunghezza. \nLa livrea \u00e8 rossastra, simile a quella di \"Anthias anthias\" ma ha le pinne dorsale e anale di colore giallo. Questa \u00e8 la colorazione che presentano gli esemplari morti catturati con reti, la colorazioni in vivo non \u00e8 nota dato che probabilmente non \u00e8 mai stato incontrato da sub. Le dimensioni non superano i 60 cm (abitualmente meno).\nBiologia.\nAlimentazione.\nSi nutre di crostacei e pesci pi\u00f9 piccoli.\nRiproduzione.\n\u00c8 oviparo, forse ermafrodita. La fecondazione \u00e8 esterna."}
{"id": "2032079", "revid": "767487", "url": "https://it.wikipedia.org/wiki?curid=2032079", "title": "Superstar (film 1999)", "text": "Superstar \u00e8 un film comico del 1999 con Molly Shannon e Will Ferrell.\nTrama.\nMary Catrine Gallagher \u00e8 una ragazzina che ha sempre avuto un sogno nel cassetto, quello di diventare una Superstar. Vive con la Nonna che sta su una carrozzina. Quando va al college, in una scuola di preti e di suore, essendo un po' stravagante, viene messa in una classe di \"persone speciali\". \u00c8 innamoratissima di Sky, il pi\u00f9 bello della scuola che naturalmente sta con Evian la pi\u00f9 bella. Un giorno le si pone la possibilit\u00e0 di diventare una Star perch\u00e9, nel suo istituto, viene indetto questo concorso dove ogni alunno pu\u00f2 presentare il proprio spettacolo e vincere una parte in un film a Hollywood. Comincia ad esercitarsi ma viene scoperta dalla nonna che le vieta di diventare famosa, affermando che lo spettacolo non paga ma per diventare veramente importante dovrebbe diventare un avvocato.\nUna sera, colpita dai sensi di colpa per avere ferito i sentimenti della nipote, decide di spiegarle come in realt\u00e0 sono morti i suoi genitori e decide di aiutarla a realizzare il suo sogno. Mary, insieme ai suoi compagni di classe compone questo ballettino grazie all'aiuto della nonna e si sente pronta per il grande giorno. Un altro sogno nel cassetto di Mary \u00e8 quello di ricevere un bacio, come quelli nei film e naturalmente, il suo sogno nel cassetto \u00e8 Sky Corrigan, ma un giorno conoscer\u00e0 meglio un suo compagno di classe, Slater, (che si credeva fosse muto) e scoprendo che da bambino lei gli aveva salvato la vita tra i due nasce qualcosa di speciale.\nLa notte prima del ballo a Mary compare Dio sotto le sembianze di Sky che gli dice cosa fare con Slater. L'indomani, al ballo le cose andranno nel modo migliore ma..."}
{"id": "2032082", "revid": "1568601", "url": "https://it.wikipedia.org/wiki?curid=2032082", "title": "Monte Chagulak", "text": "Il monte Chagulak \u00e8 un piccolo stratovulcano che costituisce interamente l'omonima isola, nelle Aleutine.\nIl vulcano dista circa 7 km dall'Isola di Amukta e i due complessi si uniscono nelle profondit\u00e0 marine. Il monte \u00e8 ancora scarsamente studiato e le informazioni note sono estremamente poche.\nCollegamenti esterni.\nAlaska Volcano Observatory, USGS"}
{"id": "2032089", "revid": "767487", "url": "https://it.wikipedia.org/wiki?curid=2032089", "title": "Risky Business - Fuori i vecchi... i figli ballano", "text": "Risky Business - Fuori i vecchi... i figli ballano (\"Risky Business\") \u00e8 un film del 1983 scritto e diretto da Paul Brickman.\nLa pellicola \u00e8 una pungente commedia dai risvolti satirici, ed \u00e8 considerata, in esame, quella che ha portato il suo protagonista maschile, Tom Cruise, al successo. Il film ha come interpreti principali anche Rebecca De Mornay nel ruolo di Lana e Joe Pantoliano in quello di Guido.\nTrama.\nJoe, diciottenne liceale, in procinto di intraprendere gli studi universitari, si trova nella felice condizione di disporre della casa vuota causa la partenza dei suoi genitori per una lunga vacanza. Intrattenendosi in casa con Lana, una giovane squillo, decide di intraprendere con lei e le sue colleghe una redditizia attivit\u00e0 di meretricio, senza fare i conti con Guido, loro beffardo protettore italo statunitense. Saldato il conto, Joe riesce ad entrare in un'universit\u00e0 e da una telefonata con una ravveduta Lana si immagina che il ragazzo abbia intrapreso lo stesso ramo affaristico.\nProduzione.\nIl primo attore ad essere preso in considerazione per il ruolo di Joel fu Timothy Hutton, ma egli rifiut\u00f2 la parte, forse perch\u00e9 interessato a comparire nel film \"Daniel\" dello stesso anno.\nTra gli attori che fecero audizioni per ottenere la parte c'erano anche Michael J. Fox, Tom Hanks e Nicolas Cage; la scelta cadde invece sull'allora ventenne Tom Cruise, reduce da una serie di film in cui aveva ottenuto ruoli secondari. Questo film segn\u00f2 quindi il suo primo ruolo da protagonista.\nPer renderlo somigliante il pi\u00f9 possibile al personaggio, i produttori del film consigliarono all'attore di praticare particolari esercizi fisici, in modo da fargli assumere l'aria di un prestante studente agli ultimi anni di \"high school\". Cruise s'impegn\u00f2 a perdere i fatidici chili, allenandosi sette giorni a settimana.\nRiprese.\nLe riprese ebbero inizio il 7 luglio 1982 e si protrassero fino al settembre dello stesso anno. Le riprese vennero effettuate interamente negli Stati Uniti, tra le citt\u00e0 di Chicago, Deerfield e Highland Park (Illinois). In quest'ultima sono stati filmati gli episodi pi\u00f9 importanti del film, tra i quali le vicende ambientate nella casa di Joel."}
{"id": "2032094", "revid": "1305772", "url": "https://it.wikipedia.org/wiki?curid=2032094", "title": "Siamo donne", "text": ""}
{"id": "2032106", "revid": "183694", "url": "https://it.wikipedia.org/wiki?curid=2032106", "title": "Mario Pei", "text": "Biografia.\nEmigr\u00f2 con la famiglia a New York nel 1908. Frequent\u00f2 poi diverse scuole di New York, tra cui la \"St Francis Xavier High School\" di Manhattan, condotta dai gesuiti. In seguito dichiar\u00f2 di essere molto grato ai gesuiti per l'educazione classica di alto livello ricevuta in questo istituto.\nFin da giovane era molto interessato allo studio delle lingue e quando prese il diploma di scuola media superiore conosceva, oltre alla sua lingua materna e all'inglese, il latino, il greco antico e il francese. In seguito impar\u00f2 molte altre lingue, tra cui molto bene lo spagnolo, il portoghese, il russo e il tedesco. Era in grado di parlare e capire sufficientemente circa 30 lingue, e conosceva la struttura grammaticale di almeno 100 lingue.\nDal 1923 fu insegnante di lingue nel City College di New York e nel 1928 pubblic\u00f2 il libro \"Mussolini: The Man of Destiny\", traduzione in inglese del libro di Vittoria Ermete da Fiori \"Mussolini: l'uomo del destino\".\nNel 1932 ricevette il dottorato in lingue alla Columbia University di New York, con una tesi sulla lingua usata nei testi dell'VIII secolo nel nord della Francia. Frequent\u00f2 poi il corso di laurea in lingue della Columbia University, studiando molte lingue antiche, tra le quali il sanscrito, lo slavo antico e il francese medievale. Consegu\u00ec la laurea presentando una tesi in filologia romanza comparata nel 1937. In seguito insegn\u00f2 filologia romanza nella stessa universit\u00e0 dal 1952 al 1970.\nNel 1941 pubblic\u00f2 il suo primo libro: \"The Italian Language\". La sua grande conoscenza delle lingue lo port\u00f2 a collaborare con il dipartimento della difesa del Governo degli Stati Uniti come consulente linguistico. Scrisse diversi testi di insegnamento linguistico di base per le truppe americane impegnate in vari teatri di guerra in tutto il mondo.\nNel 1943 pubblic\u00f2 \"Languages for War and Peace\", una guida alle sette maggiori lingue del mondo e altre 30 lingue minori.\nTra le opere pi\u00f9 importanti pubblicate nel periodo in cui era professore di filologia romanza alla Columbia University, da citare \"The Story of Language\" (1949) e \"The Story of English\" (1952, revisionata col titolo \"The Story of the English Language\" nel 1967), quest'ultima considerata una delle maggiori opere sulla storia della lingua inglese. Ha scritto l'articolo \"Language\" e altri articoli di linguistica per l'enciclopedia americana in 22 volumi \"World Book Encyclopedia\".\nMario Pei era un convinto sostenitore della diffusione dell'Esperanto, auspicando l'introduzione dello studio di questa lingua nei corsi scolastici per favorire lo sviluppo di migliori relazioni internazionali tra i popoli.\nCitazioni.\nNel libro \"The Story of Language\" Mario Pei fa notare come i neologismi siano di immenso valore nell'evoluzione di una lingua viva e come gran parte delle parole vengano coniate a partire dai neologismi:\nSull'uso dell'Esperanto:\nOpere.\nLinguistica\nTraduzioni\nDiscografia"}
{"id": "2032108", "revid": "287204", "url": "https://it.wikipedia.org/wiki?curid=2032108", "title": "Hanae Ichinose", "text": " \u00e8 un personaggio inventato nella serie manga e anime \"Maison Ikkoku - Cara dolce Kyoko\", della mangaka Rumiko Takahashi. Il suo personaggio \u00e8 doppiato in lingua giapponese da Kazuyo Aoki, mentre in italiano prima da Daniela Caroli ed in seguito da Ludovica Marineo.\nIl personaggio.\nHanae Ichinose \u00e8 l'inquilina che abita nella stanza numero uno della Maison Ikkoku, che condivide con il marito ed il figlio Kentaro Ichinose di dieci anni. Il signor Ichinose \u00e8 sempre via per lavoro, ma ci\u00f2 nonostante non \u00e8 in grado di permettersi una sistemazione migliore per la propria famiglia. Hanae \u00e8 una donna di mezza et\u00e0 bassa, sovrappeso e decisamente sgradevole, dedita al fumo ed all'alcol, oltre ad essere una incallita pettegola. Attraverso alcuni flashback si viene a conoscenza che Hanae riusc\u00ec a trovare un marito soltanto grazie ad una scommessa/raggiro. Salvo rarissime occasioni, Kentaro \u00e8 sempre molto imbarazzato dall'atteggiamento pubblico della madre. Hanae Ichinose \u00e8 anche l'organizzatrice dei celebri festini della Maison Ikkoku, che riesce ad organizzare praticamente in ogni luogo, compresi corridoi o stazioni. Normalmente \u00e8 anche quella che pi\u00f9 di tutti si lascia andare agli effetti dell'alcool, facendo culminare ogni festino con la celebre danza degli ubriachi (la danza \"maku maku\").\nQuando non \u00e8 ubriaca, la sua attivit\u00e0 preferita sembra essere quella di spettegolare con Akemi e Yotsuya, o con il resto del vicinato. A tale scopo si iscrive anche al circolo di tennis dove insegna Mitaka. Per soddisfare la propria insaziabile curiosit\u00e0 Ichinose arriva al punto di origliare le conversazioni altrui, o addirittura seguire le persone, come nell'occasione in cui fu organizzato un \"pattugliamento\" per seguire l'appuntamento fra Kyoko e Godai. Nonostante ci\u00f2, Ichinose riesce a stringere un rapporto di amicizia con Kyoko che \u00e8 caratterialmente il suo opposto. Questo perch\u00e9 nonostante tutto agli occhi della ragazza, Ichinose deve essere apparsa come la persona pi\u00f9 \"normale\" (o se non altro la \"meno peggio\"). Parallelamente la donna in pi\u00f9 di una occasione ha dimostrato una sincera affezione nei confronti di Kyoko, consigliandola per il suo bene: inoltre scoppier\u00e0 in un pianto dirotto quando si penser\u00e0 che Kyoko abbia abbandonato la Maison Ikkoku.\nIl nome.\nIl cognome \"Ichinose\" (\u4e00\u306e\u702c) pu\u00f2 assumere due significati: o \"ramo di fiori\" oppure \"fiume in piena\". In particolar modo questa seconda interpretazione pu\u00f2 essere considerata un riferimento all'attitudine di Ichinose al pettegolezzo. Inoltre la sillaba \"Ichi\" (\u4e00) indica anche il numero \"1\", che \u00e8 la stanza in cui vive la signora Ichinose con la famiglia."}
{"id": "2032111", "revid": "174925", "url": "https://it.wikipedia.org/wiki?curid=2032111", "title": "Battaglia di Rafia", "text": ""}
{"id": "2032114", "revid": "1568601", "url": "https://it.wikipedia.org/wiki?curid=2032114", "title": "Vulcano Amukta", "text": "Il Vulcano Amukta \u00e8 uno stratovulcano integro che costituisce quasi per intero l'omonima isola, nelle Aleutine.\nL'edificio vulcanico si presenta come un cono molto regolare, non eroso dai ghiacci e con un cratere sommitale di circa 400\u00a0m di diametro."}
{"id": "2032122", "revid": "219110", "url": "https://it.wikipedia.org/wiki?curid=2032122", "title": "Lettore di codice a barre", "text": "Il lettore di codice a barre \u00e8 uno strumento atto a leggere codici a barre linearo o bidimensionali.\nDescrizione.\nLa tecnologia prevalente in quanto pi\u00f9 affidabile ed economica impiega uno o pi\u00f9 raggi laser (nei lettori fissi abbinato ad una o pi\u00f9 testine oscillanti e in taluni casi ad un sistema di specchi) al fine di moltiplicare le angolazioni di lettura del codice stampato su un oggetto. Esistono anche dei lettori pi\u00f9 economici (di solito quelli portatili) che utilizzano una barra di LED per illuminare i codici a barre e un sensore CCD (Charged Coupled Device). Si ottengono cos\u00ec dispositivi pi\u00f9 leggeri e pi\u00f9 resistenti che per\u00f2 devono essere portati quasi a contatto con i codici a barre da leggere, a breve distanza e perpendicolarmente o quasi.\nLe tecnologie pi\u00f9 recenti permettono la lettura del codice a barre tramite l'acquisizione di un'immagine fornita da un sistema video. Questo, tramite l'apposito software, permette di \"fotografare\" l'oggetto, riconoscere nella fotografia il codice a barre da leggere e successivamente interpretarlo. Questa tecnologia \u00e8 molto diffusa nella maggior parte dei moderni smartphone per leggere codici a barre 2D indicanti link di siti web ed anche per sistemi di pagamento (spesso utilizzati nei karaoke).\nUn lettore di codici barre pi\u00f9 essere un tipo portatile, spesso utilizzato nella vendita al dettaglio, integrato in un palmare specialmente utilizzato nei magazzini di stoccaggio e come apparecchiatura industriale per leggere documenti con codice a barre ad alta velocit\u00e0 (50.000/ora).\nFunzionamento.\nTali lettori rilevano una serie di barre di solito fino a 13 barre, e prendono i dati all\u00b4interno e li trasformano in informazioni digitali per i programmi oppure per i sistemi di cassa (come per es. supermercati). I dati raccolti vengono trasmessi via Bluetooth, in maniera diretta, via USB, o via Wireless. Uno scanner Bluetooth pu\u00f2 leggere i codici a una distanza di 10 metri.\nCollegamento.\nUn lettore di codici a barre pu\u00f2 essere collegato a diversi dispositivi, dai registratori di cassa ad un normale computer.\nI metodi di collegamento possono essere:\nUtilizzo.\nSono molto utilizzati negli esercizi commerciali: ogni cassa \u00e8 dotata di un lettore fisso che, fatto scivolare sul codice a barre stampato direttamente sul prodotto o sulla sua confezione, determina la descrizione e il prezzo del prodotto stesso in base allo spessore delle barre e allo spazio tra di loro. Sono disponibili altri dispositivi simili, come le penne ottiche, che sono utili in casi in cui sia necessaria una maggiore mobilit\u00e0."}
{"id": "2032125", "revid": "6923", "url": "https://it.wikipedia.org/wiki?curid=2032125", "title": "Campana Sigismondo", "text": "La campana Sigismondo (\"Dzwon Zygmunt\" in lingua polacca) \u00e8 la campana da chiesa pi\u00f9 grande della Polonia, \u00e8 ubicata nella cella campanaria della Cattedrale del Wawel a Cracovia. Venne fusa nel 1520 da Johan Behem, e necessita di otto persone per essere suonata a distesa, occasione che capita solo nelle pi\u00f9 grandi solennit\u00e0.\nLa campana \u00e8 stata realizzata in onore di Sigismondo I di Polonia.\nCaratteristiche.\nLa campana \u00e8 fatta di bronzo e pesa . \u00c8 alta e larga alla base."}
{"id": "2032129", "revid": "287204", "url": "https://it.wikipedia.org/wiki?curid=2032129", "title": "Uloboridae", "text": "Uloboridae , 1869 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"ulob\u00f2ros\" cio\u00e8 \"dal morso funesto\", in quanto la loro presa \u00e8 tenace e non d\u00e0 scampo alla preda, e il suffisso \"-idae\", che designa l'appartenenza a una famiglia.\nCaratteristiche.\nRaramente superano i 12 millimetri di lunghezza e hanno il primo paio di zampe anteriori molto allungato. Una principale caratteristica dei ragni di questa famiglia \u00e8 di non possedere alcun tipo di ghiandola velenifera. Sono provvisti di cribellum con il quale \"pettinano\" la seta al momento di svolgerla, dando cos\u00ec l'aspetto lanuginoso alla tela. La tela, infatti, non \u00e8 adesiva e appiccicaticcia come quella di molti altri ragni, bens\u00ec lanuginosa e piena di fibre molto resistenti che tengono ferma inesorabilmente la preda. Le loro ragnatele sono caratteristiche anche per avere disegni a zig-zag verso il centro, a guisa di decorazioni.\nComportamento.\nGrazie alla geometria particolare della loro tela, questi ragni assumono pose ad arco con le loro zampe anteriori che consentono un mimetismo quasi perfetto: a un occhio poco attento il ragno, cos\u00ec immobile, sembra una foglia o un rametto impigliato nella stessa tela, mentre invece \u00e8 pronto a scattare sull'incauta preda. Anche quando depone le uova, la femmina forma dei sacchi allungati appesi l'uno all'altro in modo da confondersi e mimetizzarsi anche fra essi col duplice scopo di tener d'occhio le uova e appostarsi in attesa di prede.\nDistribuzione.\nLe specie conosciute sono alquanto distribuite nel mondo, al punto da considerare la famiglia cosmopolita. L'eccezione \u00e8 il continente europeo, che conta solamente 2 specie, per quanto abbastanza diffuse: \"Uloborus walckenaerius\" e \"Hyptiotes paradoxus\".\nTassonomia.\nAttualmente, a novembre 2020, si compone di 19 generi e 287 specie; la suddivisione in sottofamiglie segue quella dell'entomologo Joel Hallan:"}
{"id": "2032131", "revid": "217432", "url": "https://it.wikipedia.org/wiki?curid=2032131", "title": "Associazione Luca Coscioni per la libert\u00e0 di ricerca scientifica", "text": ""}
{"id": "2032132", "revid": "126257", "url": "https://it.wikipedia.org/wiki?curid=2032132", "title": "Julian Richings", "text": "\u00c8 diventato una figura familiare del cinema canadese e della televisione, figurando rispettivamente in oltre 50 film e 20 serie televisive.\nCarriera.\nDopo la formazione in dramma presso l'Universit\u00e0 di Exeter e l'aver girato il nord America con una compagnia teatrale britannica, Richings si trasfer\u00ec a Toronto, Canada nel 1984. Dopo cinque anni, era diventato un interprete fisso nella seconda stagione della guerra dei mondi. Seguirono altri ruoli e matur\u00f2 come critica. Interpret\u00f2 la leggenda del punk rock Bucky Haight nel film \"Hard Core Logo\" di Bruce McDonald, uscito nel 1996. Ha avuto una breve apparizione in \"Cube\" di Vincenzo Natali nel 1997. Nel 1999 ha interpretato un personaggio secondario nel film di fantascienza \"Thrill Seekers\", accanto a Casper Van Dien e Catherine Bell.\nNel 2000 \u00e8 apparso come Richings Bellanger in \"Le bianche tracce della vita\" (\"The Claim\") e ha guadagnato una nomination ai Genie Award per il miglior attore non protagonista. Richings \u00e8 stato anche un membro del cast di \"Nero Wolfe\" (\"A Nero Wolfe Mystery\" 2001-02).Richings \u00e8 familiare ai fan dei film horror per essere apparso come la guardia di sicurezza semi-cieca Otto nella miniserie di Stephen King \"Kingdom Hospital\", nel 1998 invece \u00e8 impegnato nel film \"Urban Legend\" come bidello della scuola (ottima performance da parte dell'attore canadese), nel 2004 e per la sua maniacale rappresentazione, pesantemente truccato, di \"The Finger\" in \"Wrong Turn - Il bosco ha fame\" (\"Wrong Turn\"). Tra i ruoli drammatici si include nel 2004 Mr Turnbull nel film \"Being Julia - La diva Julia\" (\"Being Julia\"), dove \u00e8 comparso per la seconda volta con Annette Bening (il suo ruolo \u00e8 stato in gran parte tagliato dalla versione finale di \"Terra di confine - Open Range\" del 2003).\nNel 2006 la sua attivit\u00e0 consiste nel piccolo ruolo di Mutant Theatre Organizer in \"X-Men - Conflitto finale\" (\"X-Men: The Last Stand\") e l'interpretazione di un letale vampiro killer accanto a David Carradine nel film \"The Last Sect\". Nel 2007 ha interpretato l'autista di Hertz (Paul Giamatti) nel film \"Shoot 'Em Up - Spara o muori!\" con Clive Owen, lo psicologo travestito \"Dr Heker\" in \"The Tracey Fragments\", e un numero di piccoli ruoli in altri film, come \"Skinwalkers - La notte della luna rossa\" e \"Saw IV\". Appare nell'ultimo episodio della serie tv \"\", nella parte di un agente corrotto del DCRI. \nNel 2009 entra a far parte del cast di \"Supernatural\" dove interpreta il ruolo del Cavaliere dell'Apocalisse Morte.\nEgli apparir\u00e0 nel film \"The Timekeeper\" di Louis Belanger, attualmente in fase di post-produzione."}
{"id": "2032136", "revid": "110157", "url": "https://it.wikipedia.org/wiki?curid=2032136", "title": "Basilica dell'Immacolata Concezione (Sassello)", "text": "La basilica dell'Immacolata Concezione \u00e8 un luogo di culto cattolico situato nel comune di Sassello, in piazza Concezione, in provincia di Savona.\nStoria.\nLa costruzione del primo impianto religioso, dedicato inizialmente alla Visitazione, fu voluto dalla comunit\u00e0 del Sassello che, nel 1582, incaric\u00f2 lo svizzero Antonio Martino Bertolle da Locarno di realizzarne il progetto e seguirne l'opera. Forse gi\u00e0 sul luogo della chiesa sorgeva una cappella intitolata a santa Maria, di cui se ne hanno notizie a partire dal 1512. L'edificazione di un nuovo luogo di culto fu pensato sostanzialmente da alcuni abitanti quale nuovo sito parrocchiale del borgo, titolo e scelta che fu per\u00f2 caldamente osteggiata da altri abitanti di Sassello, legati alla gi\u00e0 presente parrocchiale di San Giovanni Battista.\nNel 1613 si inizi\u00f2 l'edificazione dell'adiacente convento (ora caserma dei Carabinieri) ove i frati francescani rimasero sino al 1860, salvo un forzato abbandono tra il 1810 e il 1829 per le vigenti leggi napoleoniche contro gli ordini religiosi.\nIl giorno 8 maggio 1622 il vescovo di Acqui, monsignor Gregorio Pedrocca, mut\u00f2 il titolo da Visitazione a Immacolata Concezione e consacr\u00f2 la chiesa in basilica minore. Sia nel 1626 che nel 1672 la chiesa e il vicino convento furono interessati dalle rappresaglie compiute dai soldati del Ducato di Savoia.\nNel 1937 la propriet\u00e0 comunale del sito pass\u00f2 alla curia di Acqui, la quale la assoggett\u00f2 sotto la giurisdizione della chiesa parrocchiale della Santissima Trinit\u00e0; dal 1956 \u00e8 affidata alle locali confraternite sassellesi.\nDescrizione.\nL'edificio \u00e8 a tre navate, privo di affreschi, dotato di vetrate policrome, lungo 40 metri e largo 18, con campanile del 1643 di 30 metri. Nella facciata, tripartita da finte lesene, sono ubicate tre statue raffiguranti \"san Giovanni Battista\", \"sant'Antonio\" e la \"Madonna con Bambino e angeli\", quest'ultima, del 1641, sopra il portone principale.\nAll'interno, in stile tardo rinascimentale, si trovano diverse sculture in legno, un crocefisso del Brilla, tele di Orazio De Ferrari e di Agostino Ratti (\"San Francesco in adorazione di Ges\u00f9 e della Madonna\", opera del 1730) e altre opere di Paolo Gerolamo Piola, Giovanni Battista Tassara (\"Il sogno di Giacobbe\" e \"La guarigione del cieco\"), Gio Batta Rebagliati (statua di \"San Filippo Neri\"), Giovanni Raffaele Badaracco (tela di \"San Pasquale\"), Domenico Torrielli, Lorenzo De Ferrari (\"Vergine che porge il Bambino a sant'Antonio\"), Domenico Canepa e Pasquale Navone.\nL'organo risale al XVIII secolo."}
{"id": "2032139", "revid": "6923", "url": "https://it.wikipedia.org/wiki?curid=2032139", "title": "Jean Broc", "text": "Biografia.\nBroc studi\u00f2 pittura con il maestro Jacques-Louis David e fece parte della corrente neoclassica dei \"Primitivi\" o \"Barbus\" (Barbuti), che rivendicavano un pi\u00f9 rigoroso approccio alle tematiche neo-greche. Mor\u00ec in Polonia, dove aveva seguito la figlia Aline, sposata con il generale polacco J\u00f3zef Dwernicki.\nBroc \u00e8 autore di un quadro celebrato, \"La morte di Giacinto\", conservato nel museo Rupert de Chi\u00e8vres di Poitiers."}
{"id": "2032143", "revid": "116944", "url": "https://it.wikipedia.org/wiki?curid=2032143", "title": "Siculo-arabo", "text": ""}
{"id": "2032144", "revid": "116944", "url": "https://it.wikipedia.org/wiki?curid=2032144", "title": "Arabo siciliano", "text": ""}
{"id": "2032146", "revid": "869733", "url": "https://it.wikipedia.org/wiki?curid=2032146", "title": "Film televisivo", "text": ""}
{"id": "2032150", "revid": "324090", "url": "https://it.wikipedia.org/wiki?curid=2032150", "title": "Frank Debenham", "text": "Laureatosi all'Universit\u00e0 di Sydney, in qualit\u00e0 di geologo partecipa alla spedizione Terra Nova 1910-13 di Robert Falcon Scott in Antartide. Nel marzo 1911 insieme a Thomas Griffith Taylor, Charles Wright e Edgar Evans esplora la parte occidentale delle monti Transantartici nella terra della regina Victoria.\nAl ritorno dalla spedizione prende parte alla prima guerra mondiale dove combatte nell'area di Salonicco. Nel 1920 diventa il primo direttore dello Scott Polar Research Institute e dal 1931 insegna geografia all'Universit\u00e0 di Cambridge.\nProlifico autore, ha pubblicato tra gli altri:"}
{"id": "2032155", "revid": "146644", "url": "https://it.wikipedia.org/wiki?curid=2032155", "title": "Charles S. Wright", "text": ""}
{"id": "2032156", "revid": "123496514", "url": "https://it.wikipedia.org/wiki?curid=2032156", "title": "Everytime You Go Away", "text": "Everytime You Go Away \u00e8 una canzone scritta da Daryl Hall e resa celebre nel 1985 da una cover eseguita da Paul Young.\nLa versione originale apparve nell'album del 1980 \"Voices\" di Hall &amp; Oates, bench\u00e9 mai estratta come singolo. La versione di Young pubblicata cinque anni dopo invece riusc\u00ec ad arrivare in vetta alla \"Billboard Hot 100\" il 27 luglio 1985. La canzone inoltre arriv\u00f2 alla prima posizione della classifica \"Hot Adult Contemporary Tracks\" ed alla quarta della Official Singles Chart.\nLa canzone \u00e8 stata utilizzata nella colonna sonora film del 1987 \"Un biglietto in due\". Nel 2006 ne \u00e8 stata pubblicata una cover da Clay Aiken nell'album \"A Thousand Different Ways\" e da Joseph Williams in \"Tears\"."}
{"id": "2032160", "revid": "253269", "url": "https://it.wikipedia.org/wiki?curid=2032160", "title": "Wayne Robson", "text": "\u00c8 morto d'infarto nel 2011, all'et\u00e0 di 64 anni.\nFilmografia parziale.\n\u00c8 anche apparso in Heritage Minutes (1998), spot per commemorare la storia del Canada."}
{"id": "2032163", "revid": "187109", "url": "https://it.wikipedia.org/wiki?curid=2032163", "title": "Live &amp; Murderous In Chicago", "text": ""}
{"id": "2032171", "revid": "110157", "url": "https://it.wikipedia.org/wiki?curid=2032171", "title": "Banco di Brescia", "text": "Il Banco di Brescia SanPaolo CAB s.p.a. \u00e8 stata una banca italiana.\nStoria.\nEra stata fondata il 1\u00ba gennaio 1999 con il conferimento degli sportelli della Capogruppo Banca Lombarda, sorta dalla fusione della \"Banca San Paolo di Brescia\", fondata nel 1888, col \"CAB\" (\"Credito Agrario Bresciano\"), fondato nel 1883.\nDal 1\u00ba aprile 2007 la Banca entra a far parte del Gruppo UBI Banca, nato dalla fusione della Capogruppo con la BPU banca.\nA seguito della fusione per incorporazione delle banche territoriali a marchio Ubi Banca nella Capogruppo, l'istituto ha cessato la sua operativit\u00e0 il 19 febbraio 2017. Per il momento, tuttavia, le insegne mantengono il logo originario. \nCon circa 3000 dipendenti e 380 sportelli, localizzati nel nord Italia (esclusa la Valle d'Aosta) e nel Lazio, il Banco di Brescia \u00e8 stato una realt\u00e0 di primo piano nel mercato italiano del credito, leader nella provincia di Brescia.\nIl \"Banco di Brescia\" aveva sede nello storico palazzo Martinengo Villagana, in corso Martiri della Libert\u00e0 a Brescia. Oggi l'edificio ospita la sede della Macro Area Territoriale Brescia e Nord Est, divisione della rete commerciale di Ubi Banca a presidio dei territori di storico radicamento del Banco."}
{"id": "2032176", "revid": "767487", "url": "https://it.wikipedia.org/wiki?curid=2032176", "title": "Un biglietto in due", "text": "Un biglietto in due (\"Planes, Trains and Automobiles\") \u00e8 un film del 1987 scritto e diretto da John Hughes con protagonisti Steve Martin e John Candy.\nTrama.\nNeal Page \u00e8 un serio e schivo agente di marketing che lavora a New York e per il giorno del ringraziamento intende tornare dalla sua famiglia a Chicago. Neal cerca di prendere un taxi ma Del Griffith, un venditore di anelli per tendine da doccia, ha inconsapevolmente preso il taxi che Neal aveva appena prenotato. I due si incontrano di nuovo all'aeroporto LaGuardia dove prendono un aereo per andare a O'Hare. Il loro volo, per\u00f2, viene deviato a Wichita a causa di una bufera di neve a Chicago. Non riuscendo a raggiungere la citt\u00e0, i due condividono una stanza in un motel economico. Neal perde le staffe con Del poich\u00e9 \u00e8 troppo rumoroso. Del considera Neal come una persona cinica e fredda e dice che nonostante il suo aspetto, sua moglie e i suoi clienti lo amano. Neal allora si calma e i due tornano a dormire. Durante la notte, tuttavia, il loro denaro viene rubato da un ladro.\nNel mattino i due cercano di raggiungere Chicago in treno, ma a causa di un guasto, sono costretti a lasciare i passeggeri in mezzo a un campo. Dopo aver raggiunto Jefferson City e avere scoperto che non hanno pi\u00f9 denaro, Del vende degli anelli per acquistare i biglietti per l'autobus. I due pranzano insieme ma capiscono che si danneggiano a vicenda, cos\u00ec si separano. Neal noleggia un'auto, ma raggiunto il parcheggio non vi trova nessuna automobile. Nella disperazione, cerca di prendere un taxi per Chicago, ma insulta lo spedizioniere e viene quindi picchiato. Del salva Neal in tempo con la sua auto noleggiata e insieme scappano. I due amici si riconciliano nuovamente ma distrattamente Del guida contromano in autostrada, rischiando un incidente a causa di due camion. Del, sbadato, butta una sigaretta dentro l'auto, provocando un incendio al suo interno e distruggendo le carte di credito di Neal.\nPer racimolare denaro, Neal vende il suo orologio al commesso di un motel per poter pagare una stanza per s\u00e9. Del, arrabbiato, cerca di dormire nell'auto bruciata in una notte nevosa. Neal ha compassione dell'uomo e lo invita nella sua camera. Il duo consuma del liquore e ride sugli avvenimenti degli ultimi due giorni. Il giorno dopo la coppia, utilizzando la loro auto quasi distrutta, cerca di raggiungere Chicago ma vengono fermati dalla polizia stradale. L'auto viene sequestrata ma grazie a un camionista raggiungono Chicago, permanendo per\u00f2 nella parte posteriore del camion frigorifero poich\u00e9 esso \u00e8 geloso del suo mezzo.\nRaggiunta una stazione del treno, i due si dividono nuovamente. Nel tragitto, Neal pensa a tutte le avventure passate con Del e a un certo punto capisce che qualcosa non andava in lui, cos\u00ec ritorna alla stazione. Del \u00e8 seduto da solo e rivela che non ha una casa poich\u00e9 sua moglie \u00e8 morta otto anni prima. Neal allora decide di portarlo con s\u00e9 a casa sua, presentando Del alla sua famiglia e passando insieme \"il Ringraziamento\".\nColonna sonora.\nNel film venne utilizzata la versione strumentale del brano \"Power to Believe\", eseguito dal gruppo britannico The Dream Academy, la cui versione cantata \u00e8 stata inclusa nel disco della colonna sonora originale e nel loro album \"Remembrance Days\"."}
{"id": "2032178", "revid": "767487", "url": "https://it.wikipedia.org/wiki?curid=2032178", "title": "En k\u00e4rlekshistoria", "text": "En k\u00e4rlekshistoria \u00e8 un film svedese del 1970 diretto da Roy Andersson.\nTrama.\nStoria d'amore tra Annika, ragazza tredicenne di una famiglia borghese, e P\u00e4r, un ragazzo quindicenne di campagna.\nProduzione.\nIl cantante svedese Magnus Uggla fa una breve apparizione nel film. Inoltre il suo ciclomotore \u00e8 quello usato dal protagonista P\u00e4r.\nIl film fu girato nell'estate del 1969, dal 16 giugno al 26 agosto con virtualmente nessun giorno di pioggia per due mesi.\nLa musica fu scritta e registrata due mesi prima dell'inizio delle riprese.\nBj\u00f6rn Andr\u00e9sen, che qui interpreta un amico di P\u00e4r, diventer\u00e0 celebre l'anno seguente interpretando l'adolescente Tadzio nel film \"Morte a Venezia\" di Luchino Visconti.\nPremi.\nFu tra i film in concorso al 20\u00ba Festival internazionale del cinema di Berlino.\nIl film venne selezionato per rappresentare la Svezia come miglior film straniero ai Premi Oscar 1971, ma non fu accettato come nomination.\nAgli Guldbagge Awards 1969/70 il film vinse il premio per il miglior film."}
{"id": "2032179", "revid": "188116", "url": "https://it.wikipedia.org/wiki?curid=2032179", "title": "Qafiz", "text": " \nQafiz (arabo:\u0642\u0641\u064a\u0632) o Cafiz \u00e8 una misura tradizionale araba di volume. \u00c8 ancora usata in almeno una nazione - la Libia - per misurare la quantit\u00e0 di olio di oliva. In Libia misura all'incirca 7 litri. Una misura da essa derivata (il \"cafisu\", \"cafiso\" o \"caffiso\") \u00e8 ancora in uso a Malta, Calabria e Sicilia e viene anch'essa usata per l'olio di oliva. In particolare, nella zona etnea della Sicilia orientale, il cafiso di olio equivale a 16 kg ovvero 17 litri, giacch\u00e9 in questo territorio tradizionalmente l'olio viene misurato in unit\u00e0 di peso piuttosto che in unit\u00e0 di volume. Invece nel trapanese equivale a 8 kg, circa 8,5 litri. \nAnticamente un'unit\u00e0 di misura omonima (detta anche \"cafesse\") veniva usata per misurare il grano."}
{"id": "2032181", "revid": "114650062", "url": "https://it.wikipedia.org/wiki?curid=2032181", "title": "Rifugio Giuseppe Volpi di Misurata al Mulaz", "text": "Il rifugio Giuseppe Volpi di Misurata al Mulaz \u00e8 un rifugio della sezione di Venezia del CAI, situato nel comune di Falcade (BL), nelle immediate vicinanze del passo Mulaz, in testata della val Focobon, nel gruppo montuoso delle Pale di San Martino, a 2.571\u00a0m s.l.m.\nCaratteristiche e informazioni.\nIl rifugio si trova sull'Alta via n. 2, che prevede qui il pernottamento tra l'ottava e la nona giornata.\nAdiacente al rifugio, vi \u00e8 un locale invernale (capienza 12 posti) con un apparecchio di emergenza."}
{"id": "2032184", "revid": "648716", "url": "https://it.wikipedia.org/wiki?curid=2032184", "title": "Raymond Priestley", "text": "Sotto il comando di Ernest Shackleton prende parte alla spedizione Nimrod del 1907-1909 in Antartide. Nel 1910 si unisce alla spedizione Terra Nova di Robert Falcon Scott sempre in Antartide dove prende parte al \"Northern Party\" sotto il comando di Victor Campbell.\nInsignito della Military Cross per il suo servizio della prima guerra mondiale, insieme a Frank Debenham cofonda lo Scott Polar Research Institute.\nDopo aver ricoperto importanti incarichi alle universit\u00e0 di Melbourne e Birmingham diventa presidente della Royal Geographical Society dal 1961 al 1963."}
{"id": "2032185", "revid": "116944", "url": "https://it.wikipedia.org/wiki?curid=2032185", "title": "Caffiso", "text": ""}
{"id": "2032186", "revid": "116944", "url": "https://it.wikipedia.org/wiki?curid=2032186", "title": "Cafisu", "text": ""}
{"id": "2032187", "revid": "116944", "url": "https://it.wikipedia.org/wiki?curid=2032187", "title": "Cafiso", "text": ""}
{"id": "2032189", "revid": "116944", "url": "https://it.wikipedia.org/wiki?curid=2032189", "title": "Caf\u00ecsu", "text": ""}
{"id": "2032192", "revid": "146644", "url": "https://it.wikipedia.org/wiki?curid=2032192", "title": "Raymond Edward Priestley", "text": ""}
{"id": "2032193", "revid": "663330", "url": "https://it.wikipedia.org/wiki?curid=2032193", "title": "Maurice Dean Wint", "text": "Wint si trasfer\u00ec in Canada nel 1967 con la sua famiglia. Si \u00e8 laureato alla York University con un Bachelor of Fine Arts in Drama. Le sue credenziali includono \"Where is Kabuki\", \"Serpent Kills\" e \"Titus Andronicus\" per il quale ha ricevuto un Premio Dora."}
{"id": "2032197", "revid": "1522738", "url": "https://it.wikipedia.org/wiki?curid=2032197", "title": "Berelain", "text": ""}
{"id": "2032198", "revid": "1522738", "url": "https://it.wikipedia.org/wiki?curid=2032198", "title": "Mayene", "text": ""}
{"id": "2032199", "revid": "1522738", "url": "https://it.wikipedia.org/wiki?curid=2032199", "title": "Suroth", "text": ""}
{"id": "2032200", "revid": "49022", "url": "https://it.wikipedia.org/wiki?curid=2032200", "title": "Rex Sacrorum", "text": ""}
{"id": "2032207", "revid": "339392", "url": "https://it.wikipedia.org/wiki?curid=2032207", "title": "Biblioteca Lenin", "text": ""}
{"id": "2032208", "revid": "339392", "url": "https://it.wikipedia.org/wiki?curid=2032208", "title": "Manto Bianco", "text": ""}
{"id": "2032209", "revid": "767487", "url": "https://it.wikipedia.org/wiki?curid=2032209", "title": "Specie di Uloboridae", "text": "Di seguito vengono descritte tutte le 271 specie della famiglia di ragni Uloboridae note a giugno 2014.\nAriston.\n\"Ariston\" \nAstavakra.\n\"Astavakra\" \nConifaber.\n\"Conifaber\" \nDaramulunia.\n\"Daramulunia\" \nHyptiotes.\n\"Hyptiotes\" \nLubinella.\n\"Lubinella\" \nMiagrammopes.\n\"Miagrammopes\" \nOctonoba.\n\"Octonoba\" \nOrinomana.\n\"Orinomana\" \nPhiloponella.\n\"Philoponella\" \nPolenecia.\n\"Polenecia\" \nPurumitra.\n\"Purumitra\" \nSiratoba.\n\"Siratoba\" \nSybota.\n\"Sybota\" \nTangaroa.\n\"Tangaroa\" \nUloborus.\n\"Uloborus\" \nWaitkera.\n\"Waitkera\" \nZosis.\n\"Zosis\" "}
{"id": "2032210", "revid": "120807335", "url": "https://it.wikipedia.org/wiki?curid=2032210", "title": "Antonio Correr", "text": "Membro della nobile famiglia veneziana dei Correr, era figlio di Filippo Correr e di Chiara Venier.\nEra inoltre nipote del cardinale Angelo Correr, che divenne papa con il nome di Gregorio XII, e cugino del cardinale Gabriele Condulmer, C.R.S.G.A., futuro papa con il nome di Eugenio IV, e del cardinale Angelo Barbarigo.\nBiografia.\nCon suo cugino Gabriele Condulmer e suo zio Angelo Correr era tra i fondatori della congregazione dei Canonici regolari di San Giorgio in Alga, a Venezia. Nel 1405 venne eletto vescovo di Modone e consacrato dallo zio pontefice. Nel 1407 venne inviato a Marsiglia presso l'antipapa Benedetto XIII per negoziare un suo incontro con il papa che avrebbe dovuto aver luogo a Savona. Nel 1408 fu nominato amministratore di Asolo, carica che tenne fino al 1410. Trasferito alla sede vescovile di Bologna, gli fu impedito di prendere possesso della carica dal cardinal legato Baldassarre Cossa, il futuro antipapa Giovanni XXIII, che considerava Gregorio XII illegittimo (avrebbe rinunciato al posto al momento della sua promozione al cardinalato). Lo zio papa lo nomin\u00f2 nel 1408 e fino al 1409 suo vicario patriarcale a Costantinopoli.\nVenne nominato dallo zio cardinale prete col titolo di San Pietro in Vincoli nel concistoro del 9 maggio 1408: un anno dopo, su richiesta del papa, opt\u00f2 per la sede suburbicaria di Porto-Santa Rufina.\nCollezion\u00f2 quindi numerosi incarichi nella Curia pontificia: camerlengo di Santa Romana Chiesa (1412), legato pontificio in Germania e nelle Fiandre (1408), arciprete della Basilica di San Pietro in Vaticano (1420 - 1434), legato pontificio a Perugia, abate commendatario di svariate abbazie, tra cui quella di San Zeno di Verona, Decano del collegio cardinalizio, inviato papale nelle trattative per la pace tra Firenze e Siena nel 1431.\nNel maggio del 1438 fu nominato Penitenziere maggiore, carica che tenne per circa un mese.\nScrisse anche una storia degli avvenimenti a lui contemporanei, rimasta inedita.\nMor\u00ec a San Giovanni di Verdara a Padova, e la salma venne trasferita a Venezia, nella chiesa di San Giorgio in Alga.\nConclavi.\nDurante il suo cardinalato vi furono quattro conclavi, ma egli partecip\u00f2 solo a due di essi:\nmentre non partecip\u00f2 a quelli del:\nGenealogia episcopale.\nLa genealogia episcopale \u00e8:"}
{"id": "2032211", "revid": "116944", "url": "https://it.wikipedia.org/wiki?curid=2032211", "title": "Cafesse", "text": ""}
{"id": "2032212", "revid": "88740", "url": "https://it.wikipedia.org/wiki?curid=2032212", "title": "Vasco", "text": ""}
{"id": "2032214", "revid": "174925", "url": "https://it.wikipedia.org/wiki?curid=2032214", "title": "Zum Zum Zum", "text": ""}
{"id": "2032215", "revid": "228587", "url": "https://it.wikipedia.org/wiki?curid=2032215", "title": "Lenin (disambigua)", "text": ""}
{"id": "2032219", "revid": "28592", "url": "https://it.wikipedia.org/wiki?curid=2032219", "title": "Rompighiaccio atomico", "text": ""}
{"id": "2032223", "revid": "766932", "url": "https://it.wikipedia.org/wiki?curid=2032223", "title": "Uppaluri Gopala Krishnamurti", "text": "Spesso definito \"anti-guru\" o come \"l'uomo che rifiut\u00f2 di essere un guru\". Non va confuso con Jiddu Krishnamurti, anch'egli filosofo.\nBibliografia.\nU.G. Krishnamurti non ha scritto alcun testo. Tutti i libri in circolazione (in inglese, francese, tedesco, olandese, spagnolo, polacco, serbo, coreano, hindi, tamil, telugu e kannada, oltre che in italiano) sono trascrizioni di conversazioni. Lo stesso U.G. non mostrer\u00e0 particolare interesse a questi volumi, tanto che troviamo come \"ex ergo\" a ogni suo libro la seguente frase: \u201cIl mio insegnamento, se vi piace chiamarlo cos\u00ec, non ha copyright. Siete liberi di riprodurlo, diffonderlo, interpretarlo, fraintenderlo, distorcerlo, alterarlo, potete farne quel che vi pare, potete anche pretendere di esserne voi gli autori, senza bisogno di chiedere n\u00e9 il mio consenso, n\u00e9 il permesso di chiunque altro.\u201d\nUn'antologia di testi ben rappresentativa del suo pensiero \u00e8:\nUna raccolta - pi\u00f9 sintetica - di detti e commenti di U.G. tradotta in italiano \u00e8:\nL'unica biografia al momento disponibile su U.G. \u00e8 stata scritta dal regista e produttore indiano Mahesh Bhatt, che fu suo amico, di lunga data e fino al momento della morte: \nPer una prima riflessione critica sul pensiero e l'opera di U.G.:"}
{"id": "2032224", "revid": "484362", "url": "https://it.wikipedia.org/wiki?curid=2032224", "title": "Lianella Carell", "text": "Biografia.\nLa Carell, giovane giornalista e scrittrice, lavora, tra l'altro, alla Radio Rai di Roma, scrivendo brevi copioni per trasmissioni di carattere culturale, frequenta gli artisti e il mondo dello spettacolo della capitale. Nel 1948 incontra Vittorio De Sica per un'intervista, proprio nel momento in cui il regista \u00e8 alla ricerca della protagonista di \"Ladri di biciclette\". Immediatamente dopo aver effettuato un provino di fronte alla cinepresa, viene scritturata per la parte di Maria: sar\u00e0 questa partecipazione, del tutto convincente, a renderla famosa in breve tempo.\nPartecipa successivamente a 16 pellicole, ma in nessuna di queste trover\u00e0 il successo del primo film, finch\u00e9, nel 1958, abbandona definitivamente il cinema come attrice, continuando per\u00f2 la sua professione di scrittrice e sceneggiatrice. Nel 1956 pubblica il romanzo \"La pellicana\". Alla Rai continua a lavorare sino agli anni '90, curando programmi di vario genere, sia come autrice che come presentatrice, \u00e8 coautrice dei testi della maggior parte degli spettacoli televisivi di Raffaella Carr\u00e0. Muore a Roma nel 2000."}
{"id": "2032235", "revid": "287204", "url": "https://it.wikipedia.org/wiki?curid=2032235", "title": "Alexandre-Fran\u00e7ois Caminade", "text": "Biografia.\nAllievo di Jacques Louis David, fu ritrattista, paesaggista e pittore di soggetti religiosi."}
{"id": "2032236", "revid": "122484300", "url": "https://it.wikipedia.org/wiki?curid=2032236", "title": "Giovanni Antonucci", "text": "Biografia.\n\u00c8 stato allievo di Giovanni Macchia e Giacomo Debenedetti, con i quali si \u00e8 laureato all'Universit\u00e0 La Sapienza di Roma nel 1965 con il massimo dei voti con la tesi: \"Il teatro futurista di Filippo Tommaso Marinetti\".\nGi\u00e0 docente di Storia del Teatro e dello Spettacolo alla Facolt\u00e0 di Magistero di Roma, \u00e8 stato anche docente di Storia del Teatro alla Link Academy dell'Universit\u00e0 di Malta in Roma. Relatore in decine di convegni scientifici in Italia e all'estero (Francia, Belgio, Portogallo, Norvegia, ecc.), ha svolto seminari in varie universit\u00e0 italiane.\nLa sua produzione scientifica \u00e8 vasta e si estende dal teatro greco e latino alla drammaturgia e alla scena del XX e XXI secolo.\nHa scritto l'introduzione a Tutto il teatro di Honor\u00e9 de Balzac. Per la sua attivit\u00e0 di storico del teatro ha vinto i due principali premi dell'Italia: il \"Silvio D'Amico\" nel 1975 e il \"Lucio Ridenti\" nel 1996.Il Premio Ridenti gli \u00e8 stato assegnato nella stessa occasione in cui sono stati premiati Vanessa Redgrave e Dario Fo, con la seguente motivazione: \"La vastit\u00e0 degli interessi si accompagna,nel suo lavoro critico e saggistico, alla completezza scientifica della documentazione e alla passione per la ricerca; e tutta la sua opera poggia su una scrittura viva, moderna, di una grande efficacia comunicativa.\" Attivo da trent'anni all'Enciclopedia Italiana, ha scritto voci teatrali e televisive (ma anche cinematografiche) per l'Enciclopedia Treccani, il Dizionario Enciclopedico, l'Enciclopedia Dantesca, l'Enciclopedia Virgiliana.\n\u00c8 stato responsabile della sezione teatrale della Piccola Treccani. Ha diretto la collana di saggistica \"L'evento teatrale\" e ora dirige la collana \"Paralleli\". Critico e saggista militante ha collaborato a molti periodici culturali (Il Settimanale, \"Studium\", \"Il Veltro\", \"Cultura e Scuola\", \"Il Dramma\", \"Sipario\", \"Hystrio\", \"Primafila,\" \"Teatro contemporaneo e cinema\").\nDal 1989 al 1994 \u00e8 stato critico teatrale de Il Tempo.\nDal 1995 al 2010 \u00e8 stato critico teatrale e d'arte figurativa de \" Il Giornale\".\n\u00c8 membro delle giurie di alcuni premi teatrali: Premio Flaiano, Vallecorsi, Premio Diego Fabbri, Calendoli, Teatro Totale, Lago Gerundo, Ugo Betti (Presidente), Premio Ombra della Sera di Volterra\u00a0 (Presidente).\n\u00c8 autore di una dozzina di testi originali, rappresentati con successo sui palcoscenici italiani, oltre che traduttore e adattatore di testi classici e moderni (Euripide, Aristofane, Terenzio, Shakespeare, Goldoni, Manzoni, George Bernard Shaw, Sauvajon, Roussin etc.). La finzione della vita ha vinto nel 1996 il prestigioso Premio Vallecorsi.i\n\u00c8 stato regista di Pigmalione, della Serata Betti, di numerose edizioni della sua Serata futurista, oltre che di novit\u00e0 della pi\u00f9 recente drammaturgia italiana.\nProducer RAI di oltre un centinaio di programmi televisivi nel campo del teatro di prosa, oltre che della fiction. \u00c8 stato curatore su RaiUno nel 1988-1989 di \" Il libro, un amico\", il programma di libri pi\u00f9 visto della storia della TV (media di oltre tre milioni, punte di 4 milioni di telespettatori). \u00c8 stato direttore artistico del Teatro Stabile Privato al Massimo di Palermo.\n\u00c8 stato membro della Commissione Consultiva per il Teatro del Ministero dei Beni e delle Attivit\u00e0 Culturali.\nOpere.\nSaggi in volumi collettanei"}
{"id": "2032240", "revid": "6923", "url": "https://it.wikipedia.org/wiki?curid=2032240", "title": "Elis (1966)", "text": "Elis \u00e8 un album della cantante brasiliana Elis Regina, pubblicato nel 1966 dalla Philips Records (LP P 765.001 L)."}
{"id": "2032247", "revid": "1305772", "url": "https://it.wikipedia.org/wiki?curid=2032247", "title": "Frammenti", "text": ""}
{"id": "2032259", "revid": "1305772", "url": "https://it.wikipedia.org/wiki?curid=2032259", "title": "Fratelli dell'istruzione cristiana", "text": "Nome di diverse congregazioni insegnanti cattoliche:"}
{"id": "2032261", "revid": "281901", "url": "https://it.wikipedia.org/wiki?curid=2032261", "title": "Canario rotondo", "text": ""}
{"id": "2032264", "revid": "28592", "url": "https://it.wikipedia.org/wiki?curid=2032264", "title": "Generale Garibaldi", "text": ""}
{"id": "2032266", "revid": "339392", "url": "https://it.wikipedia.org/wiki?curid=2032266", "title": "Rifugio Volpi al Mulaz", "text": ""}
{"id": "2032279", "revid": "692635", "url": "https://it.wikipedia.org/wiki?curid=2032279", "title": "Genoa Cricket and Football Club 2008-2009", "text": "Questa pagina raccoglie i dati riguardanti il Genoa Cricket and Football Club nelle competizioni ufficiali della stagione 2008-2009.\nStagione.\nPer la stagione 2008-09, il Genoa aggiunse al proprio organico il rientrante Diego Milito. L'argentino contribu\u00ec, in termini di gol, al buon comportamento del \"Grifone\" in campionato: dal capoluogo ligure uscirono sconfitte, tra le altre, il Milan e la Roma. Pur perdendo a Firenze, contro una formazione che sarebbe divenuta la pi\u00f9 agguerrita concorrente al quarto posto, i rossoblu conseguirono importanti risultati tra cui le affermazioni sul Napoli e nel derby nonch\u00e9 il pareggio esterno con l'Inter; concluso il girone di andata in quarta piazza, nella fase di ritorno la squadra pareggi\u00f2 contro i viola l'incontro decisivo per la Champions League.\nNelle giornate successive, la compagine genoana continu\u00f2 a ben figurare mandando in archivio \u2014 tra l'altro \u2014 i successi contro la Juventus e nella stracittadina; il pareggio contro il Chievo a due giornate dal termine assicur\u00f2 la qualificazione europea, mentre il campionato venne chiuso in quinta posizione per via degli scontri diretti con la Fiorentina (che aveva totalizzato gli stessi punti).Fatali per il quarto posto furono le sconfitte contro Lazio e Bologna nelle giornate conclusive.\nIl \"Grifone\" ritrov\u00f2 cos\u00ec il palco internazionale dopo 18 anni, ovvero dai tempi di Bagnoli.\nMaglie e sponsor.\nLo sponsor tecnico per la stagione 2008-2009 \u00e8 Asics, mentre lo sponsor ufficiale \u00e8 Eurobet. Lo sponsor ufficiale \u00e8 al centro della maglia, mentre lo sponsor tecnico e il logo della squadra si trovano al di sopra, rispettivamente sulla destra e sulla sinistra. Sui calzoncini lo stemma \u00e8 sulla coscia destra, lo sponsor tecnico su quella sinistra. Sui calzettoni lo sponsor tecnico \u00e8 in posizione centrale.\nLa divisa casalinga presenta come colori predominanti il rosso e il blu: la maglia sia anteriormente che posteriormente presenta la met\u00e0 destra di colore rosso e quella sinistra di colore blu, e anche le maniche rispettano ciascuna tale divisione. I calzoncini sono blu con due bande rosse laterali che proseguono sul bordo posteriore inferiore di ciascuna gamba. I calzettoni sono blu anch'essi con due bande verticale rosse che si riuniscono in sommit\u00e0 in una banda orizzontale dello stesso colore. Il numero e il nome sulla maglia sono bianchi cos\u00ec come il numero sui calzoncini posto sulla gamba sinistra.\nLa divisa da trasferta presenta maglia, pantaloncini e calzettoni di colore bianco. La maglia presenta il girocollo diviso a met\u00e0 tra rosso e blu, richiamando la divisione della prima maglia, inoltre una doppia banda orizzontale rosso-blu \u00e8 presente al centro della maglia stessa. I calzettoni presentano le canoniche bande verticali ma stavolta di colore blu, mentre quella orizzontale rimane rossa. Il numero e il nome sulla maglia sono di colore blu mentre il numero sui calzoncini sempre posto sulla gamba sinistra \u00e8 di color grigio.\nLa terza divisa presenta maglia a bande verticali bianche e blu, pantaloncini blu con due bande verticali rosse e calzettoni uguali a quelli della divisa da trasferta.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Aggiornato al 3 giugno 2009.\"\nStatistiche.\nStatistiche di squadra.\n\"Statistiche aggiornate al 31 maggio 2009\".\nGiovanili.\nOrganigramma societario.\nArea direttivo - sanitaria\nArea tecnica - Primavera\nArea tecnica - Berretti\nArea tecnica - Allievi Nazionali\nArea tecnica - Allievi Regionali\nArea tecnica - Giovanissimi Nazionali\nArea tecnica - Giovanissimi Regionali\nArea tecnica - Esordienti 1996\nArea tecnica - Esordienti 1997\nArea tecnica - Pulcini A 1998\nArea tecnica - Pulcini B 1999-2000"}
{"id": "2032281", "revid": "599013", "url": "https://it.wikipedia.org/wiki?curid=2032281", "title": "Assegnista di ricerca", "text": "Un assegnista di ricerca, in Italia, \u00e8 una figura professionale che opera nel campo della ricerca scientifica. \nStoria.\nLa possibilit\u00e0 per le universit\u00e0 in Italia di erogare assegni di ricerca venne introdotta dalla legge 27 dicembre 1997, n. 449, da ultimo la disciplina \u00e8 stata modificata dalla riforma Gelmini, e pi\u00f9 precisamente nell'articolo 22 della legge 240/2010. Secondo la legge 240/2010 un \"assegnista\" di ricerca \u00e8 un dottore di ricerca o un laureato in possesso di curriculum vitae scientifico professionale idoneo per lo svolgimento di attivit\u00e0 di ricerca, che viene remunerato per mezzo di \"assegni di ricerca\".\nDescrizione.\nLa disciplina degli \"assegni di ricerca\" viene descritta nell'articolo 51 della stessa legge; essa modifica profondamente la legge 449/1997. L'assegno di ricerca viene attribuito mediante selezione pubblica, generalmente per titoli e colloquio, e la sua durata \u00e8 compresa tra 1 e 3 anni per il singolo \"assegno\". A ciascun soggetto si applica un limite massimo cumulativo stabilito dalla legge in 6 anni per le attivit\u00e0 svolte in qualit\u00e0 di \"assegnista\", escludendo dal conteggio gli emolumenti percepiti durante lo svolgimento di un Dottorato di ricerca.\nA decorrere dal 2011, agli assegnisti di ricerca si applicano le leggi fiscali relative all'articolo 4 della legge 13 agosto 1984, n. 476, nonch\u00e9, quelle previdenziali all'articolo 2, commi 26 e seguenti, della legge 8 agosto 1995, n. 335, quelle per la maternit\u00e0 il decreto del Ministro del lavoro e della previdenza sociale 12 luglio 2007, pubblicato nella Gazzetta Ufficiale n. 247 del 23 ottobre 2007, e per la malattia, l'articolo 1, comma 788, della legge 27 dicembre 2006, n. 296, e successive modificazioni. Ai sensi delle leggi sopra citate, gli assegnisti non sono considerati lavoratori dipendenti.\nNel mondo anglosassone la figura pi\u00f9 simile \u00e8 quella del \"Research Fellow\" ovvero del \"Postdoctoral Researcher\", nel caso in cui l'\"assegnista\" sia in possesso del titolo di dottore di ricerca. Nella legislazione italiana vigente, una figura equivalente, strettamente parlando, non esiste; la forma del ricercatore a tempo determinato, tipologia b (disciplinata dall'articolo 24 della legge 240/2010) somiglia un po' al cosiddetto \"Tenure Track.\" \nDa rilevazioni dell'anno 2012, effettuate dal Ministero dell'Istruzione, dell'Universit\u00e0 e della Ricerca, si stima in circa 14.000 il numero di \"assegnisti\" presso le Universit\u00e0 pubbliche italiane; ad essi si aggiungono quelli in forza presso gli enti pubblici di ricerca.\nNei bandi per assegni di ricerca ha maggior frequenza il regime orario full-time impostato sulle 1720 h/anno, tuttavia non esiste nel diritto positivo un espresso divieto a stipulare contratti con assegnisti in cui sia indicato un regime part-time. Per via interpretativa pare dunque ammissibile la prassi di bandire \"assegni di ricerca a tempo definito\" e di stipulare contratti con assegnisti di ricerca \"a tempo definito\"."}
{"id": "2032289", "revid": "235890", "url": "https://it.wikipedia.org/wiki?curid=2032289", "title": "Molecola biatomica omonucleare", "text": ""}
{"id": "2032302", "revid": "339392", "url": "https://it.wikipedia.org/wiki?curid=2032302", "title": "The Masters (tennis)", "text": ""}
{"id": "2032306", "revid": "767487", "url": "https://it.wikipedia.org/wiki?curid=2032306", "title": "Tina Arena", "text": "Biografia.\nCarriera musicale.\nNata da immigrati italiani (i suoi genitori, Franca Catalfamo e Giuseppe Arena, provenivano da Valguarnera Caropepe, un paesino siciliano in provincia di Enna), Tina Arena comincia la propria carriera giovanissima, partecipando all'et\u00e0 di sette anni al concorso canoro televisivo per bambini \"Young Talent Time\". Nel 1988, quando la cantante ha 21 anni viene pubblicato il suo primo singolo \"I Need Your Body\", di genere dance, che ottiene tre dischi di platino in Australia, e a cui nello stesso anno segue il suo album di debutto \"Strong as Steel\".\nNonostante il successo, la Arena scompare dalle scene per cinque anni, ricomparendo nel 1995 con un nuovo album per la Columbia Records \"Don't Ask\". Abbandonato il genere dance, il disco ottiene un enorme successo: dieci volte disco di platino ed oltre un milione di copie vendute in tutto il mondo. \"Don't Ask\" diventa il disco di un'artista donna pi\u00f9 venduto nella storia della discografia australiana. L'album successivo, \"In Deep\", ottiene un'ottima accoglienza.\nAlla fine degli anni novanta la Sony Records tenta di far debuttare Tina Arena nel mercato statunitense, promuovendo una serie di apparizioni e collaborazioni con artisti come Donna Summer, o compositrici come Diane Warren. Nel 2003 il singolo \"Never (Past Tense)\" riesce ad entrare nella top ten della classifica \"Billboard Dance\".\nLa collaborazione alla colonna sonora di \"La maschera di Zorro\" (in cui duetta con Marc Anthony nel brano \"I Want to Spend My Lifetime Loving You\") d\u00e0 popolarit\u00e0 alla cantante anche nel mercato europeo, infatti il singolo \"Aller plus haut\" cantato in francese riesce a raggiungere la seconda posizione della classifica dei singoli pi\u00f9 venduti in Francia. A questa esperienza seguiranno ben due album registrati interamente in francese. Inoltre nel 1999 ha duettato con il cantante italiano Luca Barbarossa nel brano \"Segnali di fumo\" e, nel 2002, con Olivia Newton-John in \"I'll come runnin'\" inserito nell'album \"Olivia 2 (duets)\".\nNel 2008 la cantante ha partecipato al concerto australiano di Andrea Bocelli, interpretando insieme al tenore italiano tre duetti: \"The Prayer\", \"Canto della Terra\" ed una cover di \"Can't Help Falling in Love\" di Elvis Presley.\nTeatro.\nTina Arena ha sempre alternato la propria carriera di cantante con quella di attrice teatrale. Nel 2000 ha fatto il suo debutto sulle scene londinesi per interpreterare Esmeralda nel musical di Riccardo Cocciante \"Notre-Dame de Paris\" ed \u00e8 rimasta nel cast dello show per sei mesi al Dominion Theatre. Nel 2002 invece ha fatto il suo esordio nel panorama teatrale australiano per interpretare Sally Bowles nel musical \"Cabaret\". \u00c8 tornata a calcare le scene del West End londinese sette anni pi\u00f9 tardi, quando \u00e8 entrata nel cast del musical \"Chicago\" al Cambridge Theatre per interpretare la protagonista Roxie Hart. Nel 2018 invece ha interpretato Evita Per\u00f3n nel musical di Andrew Lloyd Webber \"Evita\" in una lunga tourn\u00e9e australiana che si avvaleva della regia originale di Harold Prince; interpretando la protagonista Evita, Tina Arena ha cantato le canzoni pi\u00f9 celebri del musical, tra cui \"Don't Cry for Me Argentina\" e \"You Must Love Me\".\nVita privata.\nDa diversi anni, Tina Arena \u00e8 legata sentimentalmente a Vincent Hare (pseudonimo di Vincent Mancini), un artista francese, al quale ha dato un figlio nel 2005."}
{"id": "2032322", "revid": "1025188", "url": "https://it.wikipedia.org/wiki?curid=2032322", "title": "Francesco Lorenzi", "text": "Biografia.\nNato in provincia di Verona, da famiglia facoltosa, per parte di madre era imparentato con la famiglia Badile, di lunga e importante tradizione artistica, e che poteva annoverare figure come Antonio Badile, Bartolomeo Badile e Giovanni Badile legate alla produzione pittorica del Veronese. Di questa relazione di parentela \u00e8 testimonianza la propriet\u00e0 di Villa Cavarena, precedentemente posseduta da Antonio Badile e passata successivamente ai Lorenzi, e in particolare al celebre abate Bartolomeo Lorenzi, fratello di Francesco che ne fece la sua dimora.\nEducato sin dall'infanzia alle lettere, ed in particolare alla poesia, il giovane Francesco nutrir\u00e0 tuttavia una particolare propensione alla pittura, scegliendo come punto di riferimento Paolo Veronese, al quale \u00e8 lontanamente imparentato tramite la linea di sangue dei pittori Badile.\nDimostrandosi eccezionalmente dotato, viene probabilmente raccomandato da Scipione Maffei, che ha lasciato una lettera dove definisce il Lorenzi \"bravo pittore\", per entrare nel 1745 come allievo a Venezia presso lo studio del celebre pittore Giovambattista Tiepolo. Presso l'officina del Tiepolo il Lorenzi rimase circa cinque anni, cercando di affinare la tecnica della pittura ad olio, e facendo diversi schizzi dei disegni preparatori del maestro.\nAlla partenza del Tiepolo per W\u00fcrzburg nel 1750 il Lorenzi fece ritorno nella sua Verona dove non tard\u00f2 ad aprire una propria bottega, e diventando attivo nella produzione di pale d'altare e quadri istoriati. Fu attivo in gran parte nell'Italia settentrionale, ma ebbe occasione di avere alcune commesse anche all'estero, in particolare a Lipsia, Praga e Londra. Tra le sue opere sacre pi\u00f9 significative si ricordano la pala per S. Lorenzo a Brescia, il \"Trionfo della Religione\" nel Duomo di Lonato del Garda e \"La Vergine tra i Ss. Ambrogio e Carlo\", nel transetto destro della Cattedrale di Vigevano.\nIl Lorenzi continu\u00f2 a specializzarsi nella pittura ad olio, nella quale divenne un vero maestro, diventando nel contempo un abile incisore, collaborando, grazie a suo fratello Giandomenico, alla pubblicazione dei pi\u00f9 importanti trattati scientifici dell'epoca.\nNel 1761 il Tiepolo si reca a Verona per affrescare le pareti di Palazzo Canossa e incontra nuovamente il suo vecchio allievo, incoraggiandolo a dedicarsi alla tecnica dell'affresco, dando cos\u00ec vita ad un importante momento di svolta del pittore veronese. Nell'affresco il Lorenzi manifesta subito un particolare talento, al punto tale che il figlio di Tiepolo, Giandomenico, attribuir\u00e0 erroneamente alcune opere del Lorenzi a suo padre, che nel frattempo \u00e8 partito diretto in Spagna.\nDa quel momento il Lorenzi diventa uno dei depositari pi\u00f9 importanti dello stile del Tiepolo, iniziando a lavorare, in collaborazione con Antonio Galli da Bibbiena e Cesare Maccari, agli affreschi di Palazzo Ferrari a Verona nel 1764. Lavora inoltre agli affreschi di Villa Vecelli Cavriani a Mozzecane (VR) recentemente restaurati.\nMor\u00ec nel 1787 dopo essersi gravemente ammalato e costretto a ritirarsi in privato."}
{"id": "2032331", "revid": "6923", "url": "https://it.wikipedia.org/wiki?curid=2032331", "title": "Erigeron", "text": "Erigeron \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali o perenni i cui fiori sono molto simili alle margherite.\nEtimologia.\nIl nome del genere (\"erigeron\") deriva dalla combinazione di due parole: dal greco \"eri\" (= lana) e dal latino \"gerere\" (= portare) e fa riferimento alla vistosa pelosit\u00e0 della pianta. Ma altri testi fanno riferimento ad altri significati: \"eri\" (= inizio, sollecito, presto) e \"geron\" (= vecchio), richiamandosi forse al pappo di alcune specie che invecchiando diventa grigio oppure al breve periodo della sua fioritura.\nIl genere ha ricevuto la denominazione di \"Erigeron\" dal botanico e naturalista svedese Carl von Linn\u00e9 nel 1737, termine consolidato definitivamente in una pubblicazione del 1753.\nQueste piante sono chiamate \"Fleabanes\" dagli inglesi; mentre i tedeschi le chiamano \"Berufskrauten\", e i francesi \"Vergerettes\" (un nome che ricorda le margheritine). Il termine inglese \"fleabane\" deriva dalla convinzione che le piante essiccate respingano le pulci.\nMorfologia.\nGli \"Erigeron\" sono simili agli \"Aster\" ma di solito fiorisco pi\u00f9 precocemente e formano copiosi cespi. La loro superficie \u00e8 ricoperta da densi peli in alcune specie, mentre in altre sono appena pelose. La forma biologica prevalente (almeno per la flora spontanea italiana) per questo genere \u00e8 emicriptofita scaposa (H scap): ossia sono piante perennanti tramite gemme posizionate al livello del terreno con fusto allungato e poco foglioso.\nRadici.\nLe radici possono essere secondarie da rizoma (semplici o ramificate) o di tipo stolonifero o fibrose - fittonanti.\nFusto.\nI fusti sono generalmente eretti e ascendenti, ma a volte anche prostrati; la superficie pu\u00f2 essere glabra o pubescente ( a volte anche ghiandolosa).\nFoglie.\nLa forma delle foglie \u00e8 lineare \u2013 lanceolata o anche oblanceolata o spatolata; la lamina fogliare possiede da 1 a 3 nervature longitudinali e pu\u00f2 essere dentata; la superficie della lamina pu\u00f2 essere glabra o pubescente ( a volte anche ghiandolosa).\nInfiorescenza.\nL'infiorescenza \u00e8 composta da capolini terminali solitari o in formazione di corimbo. La struttura dell'infiorescenza \u00e8 quella tipica delle \"Asteraceae\" : un involucro formato da squame fa da protezione al ricettacolo sul quale s'inseriscono due tipi di fiori: quelli esterni ligulati e quelli interni tubulosi. Alcuni membri di questo genere possono essere privi dei fiori esterni, quelli raggianti. L'involucro \u00e8 campanulato o semisferico; mentre il ricettacolo \u00e8 a forma conica e piatto superiormente e normalmente \u00e8 nudo (senza pagliuzze). Il numero delle squame varia da 30 a 150 e sono di forma ellittico \u2013 lanceolate \u2013 lineari con margini a volte scariosi e disposte al massimo in due serie (gli \"Aster\" hanno le squame disposte in pi\u00f9 di due serie); possono inoltre essere glabre o pubescenti (a volte anche ghiandolose).\nDiametro dell'involucro 5 \u2013 35\u00a0mm.\nFiori.\nI fiori sono tetra-ciclici (calice \u2013 corolla \u2013 androceo \u2013 gineceo), pentameri e ermafroditi.\nI fiori del raggio sono di norma disposti in due o pi\u00f9 serie (a differenza degli \"Aster\") e si presentano con colori rosei, o violetti o purpurei o bluastri o bianchi; il loro numero pu\u00f2 andare da 12 a 350 (in alcune specie \u00e8 nullo). Possono essere filiformi o avere delle linguette (brevi oppure larghe) e sono femminili (con pistillo).\nI fiori del disco sono generalmente gialli o giallastri; il loro numero varia da 25 a 450, sono bisessuali e fertili. La forma \u00e8 tubolare (a volte con un rigonfiamento alla gola); terminano con 5 denti o lobi.\nIn generale i caratteri morfologici dei fiori di queste piante possono essere cos\u00ec riassunti:\nFrutti.\nI frutti sono degli acheni oblunghi \u2013 ovoidi con un pappo piumato (\u00e8 pi\u00f9 breve di quello degli \"Aster\") di colore bianco o rossiccio; sono appiattiti e sono percorsi da 2 \u2013 4 nervi (o costole) longitudinali (in alcune specie i nervi sono fino a 14); le setole del pappo sono disposte su un unico rango. I pappi sono persistenti o precocemente caduchi.\nDistribuzione e habitat.\nLe specie di questo genere sono proprie delle regioni montuose e quindi adatte a climi freddi. Sono particolarmente diffuse nel continente americano e si estendono dall'emisfero boreale (regioni artiche) a quello australe (i monti dello stretto di Magellano), ma anche nei territori delle zone temperate e subtropicali montuose (Messico, Guatemala e Venezuela). Al di fuori di questo continente oltre all'Europa abitano le zone temperate dell'Asia, dell'Africa (Abissinia e isole Maurizio) e dell'Australia.\nIn Italia questi fiori sono presenti in prevalenza sulle Alpi ad eccezione della specie \"Erigeron epiroticus\" che si trova solo negli Appennini centrali (Gran Sasso e Majella).\nRelativamente alle sole specie alpine risulta che le caratteristiche ecologiche delle comunit\u00e0 vegetali si accentrano sulle \"comunit\u00e0 delle praterie rase dei piani subalpino e alpino con dominanza di emicriptofite\" per oltre il 60 % delle specie (vedi tabella sottostante), mentre il substrato preferito dal genere \u00e8 fondamentalmente calcareo a basso livello trofico (tenore nutrizionale del terreno) e basso grado di umidit\u00e0 del suolo (secco) con pH vicino a valori neutri. Possiamo aggiungere inoltre che nella maggioranza dei casi (70%) l'ambiente pi\u00f9 favorevole a queste specie alpine sono le praterie rase dei piani vegetazionali subalpini e alpini.\nLa seguente tabella mette in relazione alcuni dati caratteristici di 9 specie alpine del genere \"Erigeron\".\nSistematica.\nLa famiglia delle Asteraceae \u00e8 la famiglia vegetale pi\u00f9 numerosa, organizzata in quasi 1000 generi per un totale di circa 20.000 specie. \nNelle classificazioni pi\u00f9 vecchie la famiglia delle Asteraceae viene chiamata anche Compositae. \nLa \"Cespica annua\" appartiene al genere \"Erigeron\" comprendente diverse centinaia di specie una buona parte di origine americana, mentre le altre sono di origine europea (e asiatica) di cui una decina sono proprie della flora italiana. Alcuni testi americani elencano fino a 390 specie di cui 173 di origine americana.\nSecondo le classificazioni pi\u00f9 tradizionali le specie spontanee della nostra flora possono essere raggruppate in quattro sezioni: \"Eschenbachia\", \"Euerigeron\", \"Caenothus\" e \"Trimorpha\". Suddivisioni non sempre accettate dai vari botanici (ad esempio la sezione \"Caenothus\" comprende una specie, \"Erigeron canadensis\", ora passata al genere \"Conyza\"). Studi pi\u00f9 recenti degli anni '90' fatti soprattutto da botanici americani hanno cercato di capire meglio i vari rapporti tra le varie sezioni e anche i collegamenti con il genere simile \"Conyza\". Le analisi molecolari fatte ancora pi\u00f9 recentemente hanno evidenziato come i gruppi \"Erigeron\", \"Conyza\" e altri (come il genere \"Aphanostephus\" e il genere \"Leptostelma\", sempre della famiglia delle \"Asteraceae\") siano in realt\u00e0 parafiletici, cio\u00e8 discendenti da un comune progenitore.\nIn realt\u00e0 nelle ultime checklist della flora spontanea italiana le specie del genere \"Conyza\" sono incluse nel genere di questa voce.\nQui di seguito \u00e8 indicata una possibile classificazione di questo genere (classificazione APG):\nAltri testi propongono una diversa classificazione:\nForse meglio ancora \u00e8 organizzare il genere secondo la morfologia dei fiori ligulati (quelli del raggio esterno) come usualmente fanno i giardinieri:\nVariabilit\u00e0 e ibridi.\nIl genere di questa scheda si presenta con diverse specie poliploidi, caratteristica legata a diverse altre anomalie genetiche, ad esempio \"Erigeron annuus\" \u00e8 una specie apogamica (o autogamica \u2013 a sviluppo diretto senza processo gamico) quindi sono piante autofertili o anche a generazione per partenogenesi (generazione senza intervento sessuale).\nGli ibridi di questo genere, specialmente per le specie alpine, sono facilitati dalla coabitazione forzata in ambienti ristretti delle valli alpine. \u00c8 la specie \"Erigeron alpinus\" che pi\u00f9 facilmente si ibrida con altre specie (\"Erigeron atticus\" \"Erigeron polymorphus\" e \"Erigeron uniflorus\"). In effetti se si mettono in relazione i dati relativi alla fitosociologia, ai piani vegetazionali, al tipo di substrato e alle aree di distribuzione si noter\u00e0 senz'altro come queste specie abbiano dei parametri simili se non addirittura uguali facilitando cos\u00ec il processo di ibridazione (vedi tabella pi\u00f9 sotto).\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nSEZIONE 1 : i fiori del capolino sono di due tipi: (1) i fiori ligulati (quelli esterni) sono raggianti e di colore roseo o lillacino oppure bianco e sono tutti femminili; (2) i fiori del disco centrale (del tipo tubuloso) sono in prevalenza gialli con i lobi della corolla (denti corollini) a disposizione patente (compongono la figura di una stella) e sono ermafroditi.\nSEZIONE 2 : i fiori del capolino sono di tre tipi: (1) i fiori ligulati (quelli esterni) sono raggianti e di colore roseo o lillacino oppure bianco e sono tutti femminili; i fiori del disco centrale si dividono in due tipi: (2) nella zona periferica del disco sono disposti dei fiori filiformi di colore paglierino e la corolla \u00e8 priva di lobi (sono comunque femminili); (3) al centro i fiori sono propriamente tubulosi di colore giallo con i lobi (denti corollini) della corolla a disposizione patente (compongono la figura di una stella) e sono ermafroditi.\nA questo elenco vanno aggiunte due specie del genere \"Conyza\" (vedi sopra):\nUsi.\nFarmacia.\nAlcune propriet\u00e0 di queste piante sono interessanti per la medicina popolare. Ad esempio le radici di \"Erigeron affinis\" (una specie messicana non coltivata in Europa) \u00e8 adoperata come il dentifricio per la pulizia dei denti o addirittura in caso di mal di denti.\nGiardinaggio.\nVista la loro origine montana, queste piante sono quasi sempre sfruttate per il giardinaggio roccioso. \"Erigeron annuus\" insieme ad altre specie come \"Erigeron ramosus\" vennero introdotte in Europa (dall'America) verso il XVIII secolo a scopi ornamentali. Quindi si sono perfettamente naturalizzate ai nostri climi, simili assai a quelli di provenienza. In tempi successivi altre specie sono state introdotte, sempre dall'America, e sempre per scopi ornamentali. Alla fine ammontano ad una ventina le specie che si possono trovare nei nostri giardini e orti. I giardinieri hanno anche sfruttato la facilit\u00e0 di ibridazione di questa specie per creare diverse variet\u00e0 anche pregiate.\nTra le specie pi\u00f9 usate nel giardinaggio vi \u00e8 l\"'Erigeron speciosa\" la specie pi\u00f9 alta, con portamento vigoroso; si presenta con i fiori ligulati colorati di rosa-azzurro o porporino anche a fioritura doppia con notevoli effetti decorativi.\nAnche la specie \"Erigeron aurantiacus\" \u00e8 molto usata nel giardinaggio, sia per s\u00e9 stessa che per la possibilit\u00e0, insieme ad altre specie, di originare con essa ibridi dalle forme interessantissime dal punto di vista estetico. Molte sono le cultivar ricavate da questo genere ('Wayne Roderick', 'Carit\u00e0', 'Dunkelste Aller' e 'Foersters Liebling').\nPianta alimentare.\nGli \"Erigeron\" sono utilizzati come piante alimentari dalle larve di alcuni lepidotteri tra cui Bucculatrix angustata, Coleophora squamosella, \"Schinia intermontana\", \"Schinia obscurata\", \"Schinia sexata\" e \"Schinia villosa\" tutte del genere \"Schinia\", famiglia Noctuidae."}
{"id": "2032335", "revid": "2023463", "url": "https://it.wikipedia.org/wiki?curid=2032335", "title": "Coppa del Re 2004-2005", "text": "La Copa del Rey 2004-2005 fu la 101\u00aa edizione della competizione.\nInizi\u00f2 il 1\u00ba settembre 2004 e fin\u00ec il 1\u00ba giugno 2005, con la finale allo Stadio Vicente Calder\u00f3n, dove il Betis vinse 2-1 contro l'Osasuna, alzando per la prima volta la coppa dal 1977.\nFase preliminare.\nLe partite furono giocate dal 31 agosto al 9 settembre 2004.\nTrentaduesimi di finale.\nLe partite furono giocate dal 26 ottobre al 4 novembre 2004.\nSedicesimi di finale.\nI sedicesimi furono giocati dal 10 all'11 novembre 2004.\nOttavi di finale.\nLe partite furono giocate dall'11 al 20 gennaio 2005."}
{"id": "2032340", "revid": "30445", "url": "https://it.wikipedia.org/wiki?curid=2032340", "title": "Ahenobarbus", "text": ""}
{"id": "2032342", "revid": "109353845", "url": "https://it.wikipedia.org/wiki?curid=2032342", "title": "Ve\u010de", "text": "La ve\u010de (in antico russo \u0432\u0463\u0447\u0435; in russo moderno \u0432\u0435\u0447\u0435, ; in polacco \"wiec\", ; in ucraino \u0432\u0456\u0447\u0435, ) era un'assemblea popolare tipica dei Paesi slavi del medioevo, spesso ritenuta un embrione di parlamento.\nLa parola deriva da una radice protoslava *\"v\u0113t-\" che significa \"consiglio\" o \"discussione\" (rappresentata anche nella parola \"soviet\"). La derivazione semantica che rende il significato della parola \u00e8 simile a quella di \"parlamento\".\nRus' di Kiev.\nSi ritiene che la ve\u010de degli slavi orientale abbia avuto origine dalle assemblee tribali dell'Europa orientale, che in quel tempo depredavano periodicamente la Rus' di Kiev. Non \u00e8 altres\u00ec chiaro se fu uno sviluppo puramente slavo, o si bas\u00f2 sul modello del Thing variago. Pare che l'autorit\u00e0 della ve\u010de sia stata pi\u00f9 forte nelle citt\u00e0 settentrionali.\nLe prime recensioni di ve\u010de nelle cronache russe si riferiscono agli esempi di Belgorod nel 997, di Velikij Novgorod nel 1016 e di Kiev nel 1068. Queste assemblee discutevano questioni di pace e di guerra, adottavano leggi e chiamavano ed espellevano dei cosiddetti \"principi governatori\". A Kiev la ve\u010de veniva convocata di fronte alla cattedrale di Santa Sofia.\nLa Ve\u010de di Novgorod e la Repubblica di Pskov.\nSecondo gli studi tradizionali, la ve\u010de era la pi\u00f9 alta autorit\u00e0 legislativa e giudiziaria della Repubblica di Novgorod fino 1478, quando la citt\u00e0 venne conquistata dal principe Ivan III (1462-1505). Nella \"sorella minore\" Pskov, la ve\u010de rimase ebbe il potere fino al 1510, quando la citt\u00e0 venne sopraffatta dal principe Basilio III (1505-1533).\nGli studi tradizionali affermano che una serie di riforme nel 1410 trasformarono la ve\u010de in qualcosa simile all'assemblea pubblica di Venezia; divenne come la camera dei deputati del parlamento. Venne creato inoltre un consiglio dei signori (\"sovet gospod\") su modello di un senato, a cui accedevano tutti gli ex-magistrati della citt\u00e0 (\"posadnik\" e \"tysjackij\"). Alcune fonti indicano che l'appartenenza al ve\u010de probabilmente divenne a vita, e che i membri venissero chiamati quindi \"ve\u010dnik\". Alcuni studiosi hanno preso in considerazione questa ipotesi.\nL'assemblea di Novgorod poteva presumibilmente essere chiamata a raccolta da chiunque suonasse la campana della ve\u010de, anche se, molto probabilmente, la procedura era molto pi\u00f9 complessa. L'intera popolazione maschile della citt\u00e0, boiari, mercanti e comuni cittadini, riuniti alla corte di Jaroslavl' o davanti alla Cattedrale di Santa Sofia (quest'ultima chiamata \"Vlady\u010dnoe ve\u010de\", \"ve\u010de dell'Arcivescovo\"). La campana della ve\u010de era un simbolo della sovranit\u00e0 repubblicana e dell'indipendenza e perci\u00f2 Ivan III la fece trasportare a Mosca quando prese il controllo della citt\u00e0, per dimostrare il cambiamento di politica.\nSi potevano inoltre tenere assemblee separate nei quartieri periferici (\"koncy\") di Novgorod. A Pskov la ve\u010de si riuniva nella piazza della Cattedrale della Trinit\u00e0 o nel refettorio del rappresentante dell'Arcivescovo di Novgorod.\nJugoslavia.\nIn Jugoslavia questa parola veniva usata per indicare le camere del parlamento jugoslavo, ve\u0107e/\u0432\u0435\u045b\u0435 (pr. )."}
{"id": "2032344", "revid": "287204", "url": "https://it.wikipedia.org/wiki?curid=2032344", "title": "Breezin'", "text": "Breezin \u00e8 un album del chitarrista-cantante statunitense George Benson, pubblicato nel 1976. \nPrima di questo album, George Benson era gi\u00e0 ampiamente conosciuto per la sua ispirazione a Wes Montgomery, Charlie Christian e per le sue collaborazioni con Jack McDuff e Miles Davis. Con il passaggio alla casa discografica Warner Bros., Benson segna la sua svolta. Ha registrato l'album Breezin' che ha raggiunto la 1\u00aa posizione negli Stati Uniti per due settimane e la 9^ in Nuova Zelanda e ben presto ha vinto 2 Grammy Awards come Best Pop Instrumental Performance per Breezin' e Record of the Year per il singolo This Masquerade.\nLe ragioni di tale successo sono state diverse quali la produzione di Tommy LiPuma, gli arrangiamenti orchestrali e conduzione di Claus Ogerman, Benson per la sua voce soulful, Leon Russell per la canzone \"This Masquerade\". \nSostenuto da egregi musicisti quali il batterista Harvey Mason, il percussionista Ralph MacDonald, il bassista Stanley Banks, Phil Upchurch al basso e chitarra e i tastieristi Ronnie Foster e Jorge Dalto.\nFormazione.\nArrangiamenti, direzione d'orchestra: Claus Ogerman"}
{"id": "2032348", "revid": "124623158", "url": "https://it.wikipedia.org/wiki?curid=2032348", "title": "Repubblica di Novgorod", "text": "La Repubblica di Novgorod, nota anche come Terra di Novgorod () fu uno Stato medievale russo che, tra il XII e il XV secolo, si estendeva dal Mar Baltico agli Urali, avendo come proprio centro la citt\u00e0 di Velikij Novgorod.\nStoria.\nLa Repubblica di Novgorod \u00e8 stata tradizionalmente considerata come un'entit\u00e0 indipendente dalla Rus' di Kiev (alcuni studiosi, come Sergej B. Okhotnikov, Oleg Viktorovich Tvorogov, o Vladimir Viktorovich Kolesov, tendono addirittura a parlare di una \"Rus' di Novgorod\" distinta dalla \"Rus' di Kiev\"); ma nonostante Novgorod avesse una forma di governo differente da tutte le altre citt\u00e0 della Rus' e scegliesse localmente i propri comandanti, era comunque parte integrante del panorama politico e culturale russo.\nLa citt\u00e0 di Velikij Novgorod sorge sulle rive del fiume Volchov, vicino al lago Il'men'. I dintorni sono coperti di fitti boschi e paludi. Nel Medioevo, la popolazione era un misto di elementi slavi, scandinavi, baltici e finnici.\nSulla riva sinistra del fiume Volchov sorge il rione di Santa Sofia, con la cattedrale omonima. Intorno alla cattedrale risiedevano i \"krilo\u0161\u00e0ny\" (membri del \"krilos\", 'clero'), assistenti dell'arcivescovo, che godevano di grande potere politico. A sud della cattedrale c'\u00e8 il cremlino della citt\u00e0 (\u041a\u0440\u0435\u043c\u043b\u044c, \"kreml\"', \u00e8 il termine russo corrispondente all'italiano fortezza), dove risiedeva l'arcivescovo stesso: a Novgorod il principe risiedeva addirittura fuori dalle mura della citt\u00e0. Sempre sulla riva sinistra del fiume sorgevano i quartieri dei carpentieri e dei vasai, mentre sulla riva destra sorgeva il quartiere dei mercanti, con il mercato cittadino. I rioni pi\u00f9 ricchi, quelli sulla destra del fiume, erano tradizionalmente filo-polacchi, sebbene non cattolici, e appoggiarono sempre la Polonia nelle scelte politiche; i rioni sulla riva sinistra erano pi\u00f9 poveri, rigidamente ortodossi e sempre vicini alle politiche dei principi russi. A Novgorod erano frequentissimi gli scontri tra questi due \"partiti\" in nome della religione e dello schieramento politico.\nA met\u00e0 del XII secolo i boiari della citt\u00e0 iniziarono a rivestire autonomamente le cariche di \"posadnik\" (amministratore cittadino) e \"tysjackij\" (comandante militare), mentre fino ad allora i titolari di queste cariche erano stati nominati dal Gran principe di Kiev. Nel 1136, gli abitanti di Novgorod espulsero il principe Vsevolod Mstislavi\u010d, e nel successivo secolo e mezzo furono abili nell'invitare e cacciare un gran numero di principi; le motivazioni di questi inviti ed espulsioni, tuttavia, sono rinvenibili in motivi politici legati alla forza del Gran principe regnante al momento, piuttosto che a una rivendicazione di indipendenza da parte di Novgorod.\nCitt\u00e0 come Staraja Russa, Staraja Ladoga, Tor\u017eok e Ore\u0161ek, erano parte integrante della Repubblica di Novgorod. Secondo alcune fonti, nel XIII secolo era presente in Staraja Ladoga un vicario proprio dell'arcivescovo di Novgorod. La citt\u00e0 di Pskov, invece, faceva parte della Terra di Novgorod, ma cerc\u00f2 spesso di rendersi autonoma, peraltro non riuscendovi quasi mai. Solo alla fine del XIII secolo Pskov divent\u00f2 \"de facto\" indipendente. Alcuni principi come Dovmont e Vsevolod Mstislavi\u010d regnarono a Pskov senza ottenere nessun beneplacito n\u00e9 dover rendere conto a Novgorod. L'indipendenza della \"Repubblica di Pskov\" fu sancita dal trattato di Bolotovo nel 1348. Persino dopo tale trattato, comunque, l'arcivescovo di Novgorod fu a capo anche dell'eparchia di Pskov e mantenne il titolo di \"Arcivescovo di Novgorod la Grande e Pskov\" fino al 1589.\nTra il XII e il XV secolo la Repubblica di Novgorod si espanse continuamente verso est. Suoi abitanti esplorarono l'area intorno al Lago Onega e alla Dvina Settentrionale, e le coste del Mar Bianco. All'inizio del XIV secolo furono invece solcate le acque dell'Oceano Artico, del Mare di Barents, del Mare di Kara, e del fiume siberiano Ob'. Alla fine il territorio di Novgord giunse fino all'Ob', alla Carelia, al mar Bianco e al fiume Pe\u010dora: erano terre vastissime, ma troppo fredde per essere sfruttate (se non per l'allevamento delle renne). Inoltre, Novgorod possedeva delle terre non contigue all'interno del principato di Vladimir-Suzdal'.\nLe trib\u00f9 ugriche che abitavano gli Urali settentrionali erano vassalle di Novgorod e dovevano versare periodicamente un tributo alla stessa citt\u00e0. Le terre a nord, ricche di animali da pelliccia, di fauna e di sale, furono di grande importanza per la Repubblica, che combatt\u00e9 per il loro controllo lunghe guerre con il Granducato di Mosca nel XIV secolo. La loro perdita a favore proprio di Mosca comport\u00f2 il declino economico e culturale per la citt\u00e0 e per i suoi abitanti, e cagion\u00f2 la fine della Repubblica.\nPolitica estera.\nNovgorod combatt\u00e9 per secoli contro Svedesi, Danesi e Crociati tedeschi.\nDurante la spedizione svedese contro Russi e Finni (Crociate del Nord), gli Svedesi invasero prima la Finlandia e quindi la Carelia, terre le cui popolazioni pagavano tributi a Novgorod; i Tedeschi, da parte loro, avevano cercato fin dal XII secolo di conquistare la Regione baltica. Novgorod dovette scontrarsi ventisei volte contro gli Svedesi e undici volte contro i Cavalieri portaspada. I cavalieri tedeschi, insieme ai signori feudali danesi e svedesi, lanciarono una serie di attacchi non coordinati tra il 1240 e il 1242; tuttavia le loro campagne fallirono dopo la battaglia della Neva (1240) e quella del lago ghiacciato (1242). Il 12 agosto 1323 fu siglato il trattato di N\u00f6teborg, che regol\u00f2 i confini tra Novgorod e la Svezia, mentre tre anni pi\u00f9 tardi venne firmato un analogo trattato a Novgorod con la Norvegia per definire i rispettivi confini. L'esercito della Repubblica respinse anche successivi attacchi.\nNovgorod riusc\u00ec a salvarsi dagli orrori comportati dall'invasione tataro-mongola non grazie a vittorie militari, ma perch\u00e9 i comandanti tataro-mongoli temevano di impantanarsi nelle paludi che circondavano la citt\u00e0: essi si ritirarono a 100 km da quest'ultima. Nonostante non fosse stata formalmente conquistata, la Repubblica inizi\u00f2 a pagare tributi ai khan dell'Orda d'Oro; d'altra parte, Novgorod era ben contenta di non dovere aprire un nuovo fronte a sud, visto che era gi\u00e0 impegnata contro i Cavalieri teutonici a ovest e contro gli Svedesi a nord.\nI Tataro-mongoli non si intromisero mai nella vita politica, commerciale e sociale di Novgorod. Il principe di Novgorod non aveva bisogno di uno \"jarlyk\" (lettera patente) del \"khan\" per governare: questo perch\u00e9 la citt\u00e0 non apparteneva all'Orda d'Oro. Anche le pene particolarmente crudeli e i costumi giuridici tipici dei Tataro-mongoli non entrarono mai in Novgorod.\nAleksandr Nevskij.\nIl 15 luglio 1240, pochi mesi dopo la distruzione di Kiev ad opera dei Tataro-mongoli, Aleksandr, principe di Novgorod, riport\u00f2 una importante vittoria nella battaglia contro gli Svedesi sul fiume Neva. Gli Svedesi erano appoggiati dal papa Gregorio IX.\nIl 5 aprile 1242 Aleksandr sconfisse i Cavalieri teutonici nella battaglia del lago, sui ghiacci del lago Peipus.\nNel 1245 Aleksandr sconfisse i Lituani in un'altra battaglia per la citt\u00e0 di Pskov.\nAleksandr vedeva queste battaglie nel contesto di uno scontro tra la Chiesa ortodossa e la Chiesa latina: proprio per questo motivo, andando contro il diritto canonico bizantino (che riservava la canonizzazione dei santi al patriarca), le metropolie di Kiev e di Vladimir-Suzdal' dopo la sua morte lo proclamarono santo. Proprio in quegli anni, d'altronde, la Chiesa ortodossa russa stava cercando in tutti i modi di emanciparsi dalla tutela del patriarca di Costantinopoli e trovava in Aleksandr il proprio campione, difensore dell'ortodossia contro i cattolici latini.\nAleksandr aveva dunque sconfitto i nemici storici di Novgorod. Egli sapeva di essere amato dalla sua dru\u017eina e dall'esercito di Novgorod, ma l'amministratore della citt\u00e0 e il comandante militare temevano che questa simpatia dell'esercito divenisse un rischio per la citt\u00e0. Per questo egli venne sempre tenuto ai margini della vita cittadina.\nNei confronti del Khanato dell'Orda d'Oro Aleksandr si comport\u00f2 sempre come un vassallo perfetto. Sappiamo che tra il 1255 e il 1257 si rec\u00f2 ben due volte a Saraj, e una terza volta nel 1263. Poco prima di quell'anno, una rivolta contro gli esattori dell'Orda d'Oro lo aveva costretto a punire i funzionari della citt\u00e0 (fece tagliare loro il naso): i cittadini di Novgorod forse avevano addirittura ucciso l'esattore tataro. Sapendo a che cosa andava incontro la citt\u00e0 per un delitto di lesa maest\u00e0 contro i Tataro-mongoli, Aleksandr si rec\u00f2 a Saraj con ricchissimi doni, e il \"khan\" Berke plac\u00f2 la propria ira.\nSulla via del ritorno, il 14 novembre 1263, nella zona di Gorodec, Aleksandr mor\u00ec. Venne seppellito nella cattedrale di Santa Sofia (Novgorod).\nLa caduta della Repubblica.\nNel XIV secolo le incursioni dei pirati di Novgorod (\"u\u0161kuiniki\"), si spinsero fino a Kazan' e Astrachan' e sostennero la Repubblica nelle sue guerre contro la Moscovia.\nIl Principato di Tver', il Granducato di Mosca e il Granducato di Lituania si scontrarono per il controllo delle terre di Novgorod (e delle sue enormi ricchezze) fin dal XIV secolo. Prima di diventare Gran Principe di Vladimir, Michail Jaroslavi\u010d di Tver' invi\u00f2 governatori da lui nominati a Novgorod. Una serie di contrasti con questi ultimi fece s\u00ec che la citt\u00e0 stringesse stretti rapporti con Mosca durante il regno di Jurij di Mosca. La vicinanza con Tver' spaventava gli abitanti di Novgorod, che temevano fosse intenzione di quel Principato annettere l'ormai debole Repubblica. Mosca, invece, inizialmente non tenne un atteggiamento espansionistico verso Novgorod e generalmente i Principi di Moscovia furono accettati dalla popolazione anche come Principi di Novgorod. D'altronde, oltre a prestare aiuto in caso di bisogno, erano troppo lontani per ingerirsi negli affari interni della Repubblica.\nQuando per\u00f2 la Moscovia inizi\u00f2 a consolidare la propria posizione nell'area, i principi moscoviti iniziarono a rappresentare una seria minaccia per Novgorod. Ivan Kalit\u00e0, Simeone Gordyj e altri monarchi moscoviti cercarono di limitare l'indipendenza della Repubblica. Nel 1397 scoppi\u00f2 un aspro conflitto tra Novgorod e Mosca, quando la seconda annesse i territori lungo il corso della Dvina Settentrionale: queste terre erano cruciali per l'economia della Repubblica, perch\u00e9 da l\u00ec provenivano la maggior parte delle pelli che esportava. Questi territori tornarono comunque in possesso di Novgorod l'anno successivo.\nNel XV secolo la situazione di Novgorod cominci\u00f2 seriamente a degenerare: da una parte essa subiva le pressioni da Mosca, dall'altra era aggredita dall'Unione polacco-lituana.\nA Novgorod esistevano due partiti: un partito filo-moscovita, costituito dal popolo minuto e dagli artigiani, che vedevano nella potente autocrazia moscovita un freno contro il potere dei boiari, che ormai controllavano con i mercanti l'operato della \"ve\u010de\" (a Mosca la \"ve\u010de\" ormai non esisteva pi\u00f9), e un partito filo-polacco, costituito da boiari, latifondisti e mercanti, filocattolici (pur non essendo di confessione cattolica!), che ambivano ai privilegi di cui godevano i nobili polacchi e lituani (la Szlachta). Le adunanze della \"ve\u010de\" degeneravano spesso in violenti tumulti che vedevano anche gli assassinii dei principali esponenti dei due partiti.\nLa lotta assumeva anche una valenza religiosa: ognuna delle due parti voleva imporre la propria forma di vita ecclesiale: i filo-polacchi volevano dipendere, tramite una unione, dall'arcivescovo di Gniezno o da quello di Cracovia.\nAl fine di resistere all'espansionismo moscovita, il governo di Novgorod strinse un'alleanza con l'Unione Polacco-Lituana. Secondo la tradizione, la leader della fazione boiara (il \"partito lituano) favorevole a un'alleanza con l'Unione fu Marfa Boreckaja, moglie del \"posadnik\" Isak Boretskii. Si racconta che la Boretcaja invit\u00f2 nella citt\u00e0 il principe lituano Michail Olelkovi\u010d, chiedendogli di sposarla e di divenire signore di Novgorod. Il partito lituano concluse un'alleanza anche con Casimiro, Granduca di Lituania, che si impegnava addirittura a dichiarare guerra a Mosca se questa avesse osato attaccare Novgorod. La prospettiva di concludere un accordo con il Regno di Polonia e il Granducato di Lituania comport\u00f2 insurrezioni nello Stato: Janet Martin e Gail Lenhoff hanno sostenuto che la Boreckaja fu sgozzata, probabilmente per ordine dell'arcivescovo Feofil, che voleva allontanare da s\u00e9 i sospetti di tradimento per l'inadempimento dei termini del Trattato di Ja\u017eelbitsij, che negava a Novgorod la possibilit\u00e0 di condurre delle trattative con l'estero senza previa autorizzazione del Gran Principe.\nPoich\u00e9 vi furono ulteriori tentativi di accordo tra la Repubblica e il Regno di Polonia, Ivan III di Mosca attacc\u00f2 Novgorod.\nNella campagna contro Novgorod, Ivan III si dimostr\u00f2 davvero abilissimo politico: nascose le ovvie ambizioni di conquista sotto il pretesto di una motivazione religiosa. Scrisse nelle sue lettere ai cittadini di Novgorod: \u00abRimanete fedeli alla Chiesa dei Santi Padri\u00bb (cio\u00e8 all'Ortodossia fondata sui primi sette concili ecumenici). La \"ve\u010de\" di Novgorod, pilotata dal partito filo-polacco, respinse le esortazioni di Ivan. Ivan III mand\u00f2 un suo ambasciatore a Novgorod, pregando la Repubblica di ritirare l'alleanza con il re di Polonia (evidentemente stava cercando un \"casus belli\").\nNello stesso anno 1471 l'esercito di Mosca mosse contro Novgorod, ne devast\u00f2 il contado, e attacc\u00f2 battaglia contro gli eserciti di Novgorod e dell'Unione polacco-lituana, sconfiggendoli. La decisiva vittoria conseguita dall'esercito di Mosca nella battaglia del fiume \u0160elon nel luglio del 1471 limit\u00f2 seriamente la libert\u00e0 d'azione della Repubblica, che mantenne tuttavia l'indipendenza formale: Ivan nascose le sue mire espansionistiche, e pur essendo vincitore si limit\u00f2 ad annullare il trattato di alleanza con la Polonia, a chiedere un'elevata indennit\u00e0 di guerra e a far valere i propri diritti fiscali e giuridici, ma non annesse alla Moscovia nessun territorio.\nDopo il 1471, il partito filo-moscovita di Novgorod si rafforz\u00f2, sebbene la controparte filo-polacca continuasse a fomentare disordini nella \"ve\u010de\"; anzi, dal partito filo-polacco furono anche organizzati degli omicidi su commissione ai danni dei capi del partito filo-moscovita. Nel 1475 alcuni personaggi influenti del partito filo-moscovita si recarono da Ivan III, chiedendogli un intervento in loro aiuto. Nell'estate del 1475 Ivan marci\u00f2 contro Novgorod, ma non ebbe luogo nessuna battaglia: Ivan prese la citt\u00e0 ma non la occup\u00f2 militarmente: si limit\u00f2 a deportare in catene i maggiori rappresentanti del partito filo-polacco, mandanti degli omicidi degli anni precedenti.\nNell'aprile-maggio 1477 si tenne un'udienza al Cremlino: durante un'ambasceria formale per pacificare i rapporti tra Mosca e Novgorod, due ambasciatori della Repubblica di Novgorod si rivolsero a Ivan III dandogli il titolo di \"gosnd\u00e0r\" invece di quello abituale di \"g\u00f3spodin\" (entrambe le parole possono essere tradotte con \"signore\", ma la prima implica qualcosa di pi\u00f9, si riferisce ad una signoria anche dal punto di vista politico). Ivan cap\u00ec subito che l'intento di quei ambasciatori, anche se erano stati eletti da rappresentanti dei due partiti, era quello di consegnargli Novgorod, e consider\u00f2 che gli ambasciatori di Novgorod gli avessero formalmente donato la loro citt\u00e0. \u00c8 molto probabile che l'iniziativa dei due ambasciatori non fosse improvvisata, ma studiata a tavolino dal partito filo-moscovita, che voleva anticipare ogni tentativo dei filo-polacchi di stringere nuovi accordi con la \"Szlachta\". Tornati in citt\u00e0, i due ambasciatori vennero accusati di alto tradimento e condannati a morte; ma questo si rivel\u00f2 un grande errore dei filo-polacchi: dopo la donazione, questi due non erano pi\u00f9 ambasciatori di Novgorod, ma ambasciatori di Mosca, di Ivan III. Si era arrivati al \"casus belli\". Nel settembre dello stesso anno Ivan marci\u00f2 contro Novgorod con un forte esercito. Dal settembre al marzo successivo ci furono diverse battaglie, ma il 14 marzo 1478 l'esercito di Ivan III entr\u00f2 nella citt\u00e0 di Novgorod. Novgorod perse cos\u00ec anche di fatto la propria indipendenza.\nLa Repubblica di Novgorod cessava cos\u00ec di esistere.\nLe sei condizioni che Ivan III impose a Novgorod furono durissime (le cronache di Novgorod, di Mosca e di Cracovia sono abbastanza concordi):\nIl partito filo-polacco venne decapitato a favore dei boiari provenienti da Mosca. I filo-moscoviti di Novgorod ottennero invece alcune terre dei boiari filo-polacchi, tra le pi\u00f9 periferiche, ma anche delle cariche alla corte di Ivan III.\nIstituzioni politiche.\nDibattito storiografico sulla forma istituzionale.\nDurante il periodo sovietico \u00e8 stato usata dagli studiosi l'espressione \"repubblica feudale\" nell'intento di inserire l'entit\u00e0 statale di Novgorod all'interno della periodizzazione storiografica marxista (schiavit\u00f9-feudalismo-capitalismo-dittatura del proletariato-comunismo).\nAlcuni storici odierni, tuttavia, dubitano che in Russia sia mai esistito un processo feudale analogo a quello verificatasi in Europa occidentale.\nIl termine \"repubblica feudale\", comunque, non fu mai utilizzato dagli abitanti di Novgorod (anche perch\u00e9 il termine feudalesimo \u00e8 stato coniato nel XVII secolo): questi si riferivano alla propria citt\u00e0-stato come \"Sua Maest\u00e0 Novgorod la Grande\" (\u0413\u043e\u0441\u0443\u0434\u0430\u0440\u044c \u0413\u043e\u0441\u043f\u043e\u0434\u0438\u043d \u0412\u0435\u043b\u0438\u043a\u0438\u0439 \u041d\u043e\u0432\u0433\u043e\u0440\u043e\u0434), o pi\u00f9 spesso \"Novgorod la Grande\" (\u0412\u0435\u043b\u0438\u043a\u0438\u0439 \u041d\u043e\u0432\u0433\u043e\u0440\u043e\u0434); l'intera regione - la citt\u00e0 i suoi grandi possedimenti - era conosciuta come la \"Terra di Novgorod\".\nOrdinamento politico.\nLa Prima Cronaca di Novgorod (redatta tra il XIII e il XIV secolo) ci informa che i cittadini di Novgorod godevano di una grande \"libert\u00e0\" (\"svob\u00f3da\").\nIl preciso ordinamento della Repubblica di Novgorod \u00e8 incerto, anche se i resoconti storici antichi mostrano un insieme complesso e altamente istituzionalizzato di organismi quali le \"ve\u010de\" (assemblee pubbliche), i \"posadnik\" (amministratori cittadini), i \"tysjackij\" (\"chiliarchi\", comandanti militari ma in seguito anche funzionari giudiziali e commerciali), i membri delle famiglie aristocratiche e l'arcivescovo di Novgorod.\n ritengono che l'arcivescovo fosse a capo del potere esecutivo, anche se \u00e8 pressoch\u00e9 impossibile determinare le competenze dei vari uffici. Altri studiosi ritengono che un \"Consiglio dei Signori\" () fosse retto dall'arcivescovo e si riunisse nel palazzo arcivescovile, ma recentemente lo storico Jonas Granberg si \u00e8 detto dubbioso che tale organo sia realmente esistito: egli sostiene, infatti, che non sia altro che un'invenzione degli studiosi tratti in inganno dall'estrema eterogeneit\u00e0 delle fonti a cui si devono riferire.\nIn base ai resoconti storiografici, il potere esecutivo (almeno nominalmente) era sempre in capo ai principi di Novgorod, persino quando il loro potere declin\u00f2 tra il XIII e il XIV secolo. Tuttavia, anche qualora si ritenesse che l'arcivescovo non rivestisse tale poteri, egli rimane comunque uno degli organi cittadini preminenti: oltre a dirigere l'eparchia di Novgorod, era ambasciatore della Repubblica e ricopriva incarichi secolari, anche se, la maggior parte delle volte, agiva di concerto con i boiari e mai da solo.\nLa volont\u00e0 della popolazione era espressa nella \"ve\u010de\", il cui ruolo preciso \u00e8 per\u00f2 in parte incerto. L'assemblea di tutti gli uomini era composta sia da membri della popolazione cittadina sia da contadini, ma \u00e8 ancora oggi oggetto di dibattito storiografico se fosse un'istituzione democratica o sotto stretto controllo dei boiari.\nLa \"ve\u010de\" poteva essere convocata dal principe, dall'amministratore della citt\u00e0 (\"posadnik\") o dal comandante militare (\"tysjackij\"). A partire dalla met\u00e0 del XIV secolo, l'assemblea poteva essere convocata da qualsiasi libero cittadino, che poteva salire sulla torre della cattedrale di Santa Sofia e suonare le campane. Erano presenti anche le donne.\nI \"posadnik\" e i \"tysjackij\" potevano essere eletti e deposti soltanto dalla \"ve\u010de\". Il principe non poteva essere eletto dalla \"ve\u010de\", ma da essa veniva confermato e poteva essere deposto. Gli arcivescovi di Novgorod non potevano nella maniera pi\u00f9 assoluta essere n\u00e9 eletti n\u00e9 deposti dalla \"ve\u010de\", in quanto dipendevano direttamente dal metropolita di Kiev; a partire dal 1165, tuttavia, anch'essi venivano acclamati dalla \"ve\u010de\".\nOccorre tener presente che questa assemblea non pu\u00f2 essere intesa o compresa secondo i moderni modi di vedere in cui si discute e si formano maggioranze e minoranze e si \u00e8 d'accordo che il progetto della maggioranza sia quello che poi sar\u00e0 realizzato; come nelle altre assemblee medievali si cercava l'unanimit\u00e0 su qualsiasi argomento, ma molto spesso si finiva in risse e tafferugli. Nella \"ve\u010de\" non avveniva un dibattito ordinato, n\u00e9 una votazione: la volont\u00e0 popolare era espressa con urla di approvazione o disapprovazione. Chi non si sottometteva alla volont\u00e0 popolare veniva gettato nel fiume. La \"ve\u010de\" non poteva proporre leggi: le leggi erano proposte alla \"ve\u010de\" dal principe, dall'amministratore cittadino o dal comandante militare. Questi tre erano assistiti anche da un consiglio di cinquanta membri, composto per lo pi\u00f9 da boiari e mercanti, ma senza rappresentanza dei ceti inferiori. La \"ve\u010de\" svolgeva anche la funzione di tribunale per giudicare sia i boiari, sia i lavoratori dipendenti (ma non gli schiavi, che non avevano diritto ad un processo davanti all'assemblea).\nI mercanti e gli artigiani partecipavano attivamente alla vita politica della Repubblica. La storiografia sostiene che la citt\u00e0 fosse organizzata in cinque \"koncy\" (\"quartieri, cantoni\"), a loro volta suddivisi in ulteriori distretti, legati alle diverse chiese. Le strade e i quartieri solitamente indicavano nel loro nome la tipologia dei commerci che vi si svolgevano (ad esempio il \"quartiere dei carpentieri\" o quello \"dei vasai\"). I gruppi di commercio e di artigianato libero si dividevano in \"sotni\" ('corporazioni') o \"br\u00e0tciny\" ('confraternite'), con un anziano a capo, ma non \u00e8 provato che esistessero delle vere gilde analoghe alle organizzazioni occidentali. In ogni strada esistevano organi assembleari che organizzavano gli uomini abili in un'organizzazione militare che facevano capo poi - nei momenti di guerra o come polizia - al \"tysjackij\". Queste organizzazioni erano conosciute per la costruzione di chiese e per l'organizzazione del seppellimento dei cadaveri durante i periodi di peste, come \"guardia nazionale\", etc., ma ogni altra attivit\u00e0 \u00e8 incerta.\nStrade e quartieri prendevano parte attiva nelle decisioni politiche, supportando le fazioni di boiari che sostenevano il loro interesse. I nomi dei mercanti anziani sono infatti inseriti nel testo di trattati e di altri accordi politici. Tuttavia solo un centinaio di tali documenti sono oggi disponibili: una mezza dozzina sono datati anteriormente al 1262, ma la maggioranza \u00e8 posteriore a questa data.\nI principi di Novgorod.\nAl tempo della Rus' tutte le lotte di potere dei Rjurikidi si svolgevano a Kiev: anche i fratelli minori o i figli del gran principe che secondo la \"Russkaja Pravda\" avevano diritto al principato su Novgorod, spesso non volevano andare nella citt\u00e0. Cos\u00ec a Novgorod si recarono spesso membri di rami collaterali della famiglia.\nLa \"ve\u010de\" riusc\u00ec a restringere sempre pi\u00f9 il potere del principe, giungendo persino ad un sistema di \"do ut des\" e imponendo al principe stesso una forte tassazione. All'incirca cento principi si susseguirono al potere: di questi, circa met\u00e0 fu chiamata o ripudiata dagli abitanti di Novgorod, e almeno quattro tra loro furono costretti a siglare un contratto di ingaggio chiamato \"rjad\" (\u0440\u044f\u0434) che ne definiva i diritti di fronte ai boiari della citt\u00e0 e riconosceva \"de facto\" la parziale indipendenza della stessa.\nIl principe di Novgorod aveva soprattutto due compiti:\nLa sovranit\u00e0 non apparteneva assolutamente al principe, bens\u00ec alla \"ve\u010de\", cui il principe era sottoposto.\nLe entrate monetarie del principe erano meticolosamente controllate, affinch\u00e9 egli non potesse rendersi indipendente per potersi pagare un proprio esercito personale (la \"dru\u017eina\" del principe di Novgorod era estremamente limitata). Il principe non poteva convocare in modo autonomo l'esercito. Combattendo i nemici e proteggendo l'esercito, il principe si guadagnava uno stipendio dalla citt\u00e0. Poteva possedere soltanto quantit\u00e0 ridottissime di terre e di schiavi. Non poteva neanche commerciare autonomamente, ma solo tramite intermediari di Novgorod. Era sottoposto a pesanti dazi doganali, imposti dai commercianti stessi, e doveva addirittura pagare una tassa per pescare e cacciare.\nEconomia.\nScambi commerciali.\nNovgorod era una tipica citt\u00e0 commerciale. La sua economia includeva un'agricoltura poverissima (a causa del clima) e l'allevamento di pochi animali (gli arcivescovi di Novgorod compravano cavalli importati dalla steppa soprattutto per la loro guardia d'onore e poi per l'esercito). Un'attivit\u00e0 largamente praticata era la caccia degli animali da pelliccia e la pesca, che per\u00f2 non era fatta dai novgorodesi, ma dai popoli ugro-finnici che abitavano le regioni periferiche controllate dalla Repubblica (i cosiddetti \"Quinti\"). In molte di queste regioni altre attivit\u00e0 si combinavano alle suddette: il ferro era estratto sulla costa del Golfo di Finlandia, nei pressi di Staraja Russa furono sfruttate le saline. I prodotti della taiga, cera, miele, colla di pesce, lardo e pece, come pure il grasso di foca erano venduti soprattutto nei mercati esteri, dai quali si importavano tessuti, manufatti, oggetti preziosi, suppellettili, metalli. Questi prodotti che entravano a Novgorod in buona parte prendevano la via del sud, verso Kiev e Vladimir-Suzdal', e addirittura in alcuni casi con Costantinopoli (per esempio al tempo di Costantino VII Porfirogenito, imperatore dal 913 al 939). Novgorod comprava anche derrate alimentari, pagandole con oro.\nLa vera fonte di ricchezza di Novgorod, tuttavia, era il commercio delle pellicce pregiate. Nelle regioni nord-orientali della Repubblica, tra il lago Onega, gli Urali e il Mar Bianco, si poteva ricavare un numero impressionante di pelli: \u00abGli animali da pelliccia piovevano dal cielo\u00bb.\nLa citt\u00e0 era uno snodo tra la Rus' e l'Europa settentrionale; rappresentava inoltre l'estremo pi\u00f9 occidentale della via della seta e quello pi\u00f9 orientale dei commerci della Lega Anseatica. I mercanti di Novgorod intrattenevano rapporti commerciali con le citt\u00e0 commerciali svedesi, danesi e tedesco-anseatiche. Anche se inizialmente avevano aperto rotte commerciali per il Baltico, la Lega Anseatica, che considerava il \"kontor\" (\"base logistica della Lega all'estero\") di Novgorod il proprio maggior centro logistico, costrinse i novgorodesi a desistere dalla navigazione lungo il Baltico, e Novgorod volentieri si affid\u00f2 alle navi anseatiche per il trasporto delle proprie merci. Solo verso gli ultimi anni del XV secolo la Lega Anseatica pose un blocco, scontrandosi con i novgorodesi e chiudendo loro i porti per breve tempo. Novgorod commerciava anche con Olanda e Inghilterra: in citt\u00e0 erano funzionanti diverse filiali di societ\u00e0 commerciali, per regolare i trattati di scambio, per giudicare vertenze finanziarie e per imporre dazi.\nNella citt\u00e0 di Novgorod si erano create cos\u00ec diverse logge che si autogovernavano, con propri ispettori, propri magazzini e proprie chiese, frequentate anche dai mercanti filo-polacchi. Tutto ci\u00f2 port\u00f2 a Novgorod enormi ricchezze. La citt\u00e0 tratteneva una buona parte dei guadagni del commercio, fino anche a tre quarti. La popolazione, inoltre, si recava nei mercati dei Tedeschi, degli Svedesi, etc., dove comprava beni che non trovava in citt\u00e0, pagando per\u00f2 una tassa all'erario cittadino che cos\u00ec si arricchiva ulteriormente.\nA Novgorod inizialmente non circolava denaro metallico, ma una moneta fatta in mazzi di pelli e parti di pelliccia pregiata. Soltanto dalla seconda met\u00e0 del XV secolo assunse una significativa importanza il pagamento in denaro metallico.\nClassi sociali.\nAl vertice della piramide sociale c'erano i boiari, proprietari terrieri ma anche commercianti (a differenza di Kiev, dove la nobilt\u00e0 viveva solo della rendita della terra). Tra il XV e il XV secolo pi\u00f9 della met\u00e0 dei possedimenti terrieri nella Repubblica era nelle mani di 30\u201340 famiglie boiare. Il diritto di sfruttamento (solo in epoca molto tarda trasformatosi in vera propriet\u00e0 terriera) di vasti latifondi forestati, con le risorse ivi contenute, assicurava la supremazia economica ai nobili.\nLe terre non erano sfruttate per la coltivazione, ma per la caccia, il legname, il miele e la cera.\nLa Chiesa ortodossa giunse ad essere il maggior detentore di propriet\u00e0 terriere della Repubblica di Novgorod: la terra posseduta (vot\u010dina) dalla Cattedrale di Santa Sofia comprendeva le regioni economicamente pi\u00f9 sviluppate dello Stato novgorodese. Il Monastero di San Giorgio (\"Yuriev\"), quello di Sant'Arcadio (\"Arka\u017esky\") e quello di Sant'Antonio (\"Antoniev\") possedevano enormi estensioni di terra.\nVi erano inoltre i cosiddetti \"\u017eitie ljudi\" (\u0436\u0438\u0442\u044c\u0438e \u043b\u044e\u0434\u0438), proprietari non nobili di latifondi meno vasti rispetto a quelli dei boiari, che costituivano una classe a s\u00e9 della citt\u00e0, e i piccoli possidenti chiamati \"svoezemcy\" (\u0441\u0432\u043e\u0435\u0437\u0435\u043c\u0446\u044b), che coltivavano terra propria ma non abitavano in citt\u00e0. Questi ultimi erano spesso costretti dalle proprie condizioni economiche a diventare mezzadri.\nAd un livello pi\u00f9 basso vi erano i \"bogatye\", ricchi mercanti. Non erano nobili, ma possedevano appezzamenti di terra, dalla quale ricavavano un certo reddito che consentiva loro di entrare nel commercio autonomamente. La possibilit\u00e0 di esercitare il commercio autonomamente era la caratteristica dei ceti dei boiari, dei latifondisti e dei ricchi mercanti.\nVi erano poi i mercanti, che non erano nobili e non possedevano terra. Per questo dovevano chiedere un prestito ai ceti superiori per potere avviare un'attivit\u00e0 di commercio; se non erano in grado di rifondere il prestito, avrebbero potuto comunque trovare un accordo, perch\u00e9 ci si trovava tra cittadini di livello \"pari\". Pur essendo di confessione ortodossa, cercavano di stabilire rapporti soprattutto con la Polonia e le citt\u00e0 dell'Europa Settentrionale.\nAd un livello sociale inferiore si trovavano i \"cholopy\", lavoratori precari che vendevano il proprio lavoro e le proprie abilit\u00e0 artigiane per un certo periodo o per tutta la vita ai boiari, vivendo e lavorando nelle loro fattorie urbane dette \"usad'by\".\nI servi (\"slugi\"), il cui numero durante l'esperienza repubblicana fu in costante decremento, eseguivano i lavori pi\u00f9 bassi. Gli schiavi (\"rab'\") non godevano di nessun diritto, neanche ad un processo.\nArtigiani e contadini potevano tentare di commerciare, ma non erano tutelati dall'essere venduti come schiavi nel caso che non avessero potuto rifondare il prestito iniziale.\nAlcuni studiosi ritengono che i signori feudali cercassero di legare i contadini alle proprie terre, ma ci\u00f2 non \u00e8 verosimile, dato che non esistevano terre coltivate fuori della cinta della citt\u00e0, ma solo l'attivit\u00e0 orticola nei monasteri. \u00c8 vero che alcune categorie di contadini, come i \"davnie ljudi\" (\u0434\u0430\u0432\u043d\u0438\u0435 \u043b\u044e\u0434\u0438), i \"polovniki\" (\u043f\u043e\u043b\u043e\u0432\u043d\u0438\u043a\u0438), i \"poru\u010dniki\" (\u043f\u043e\u0440\u0443\u0447\u043d\u0438\u043a\u0438) e i \"dol\u017eniki\" (\u0434\u043e\u043b\u0436\u043d\u0438\u043a\u0438), furono effettivamente private legalmente del diritto di lasciare i propri padroni (boiari o monasteri); tuttavia, secondo gli usi russi, ai lavoratori era concesso di affrancarsi da tale giogo pagando i propri debiti. Questa tradizione fu sospesa solo durante il regno di Ivan IV di Russia, un secolo dopo la conquista moscovita di Novgorod; la sospensione di questo diritto era \"temporanea\", ma poi non fu pi\u00f9 revocata, e i servi rimasero legati alle terre che coltivavano anche dall\"Ulo\u017eenie\" (codice legale) del 1649.\nLa distinzione tra i diversi gradi di questa scala sociale non \u00e8 molto precisa: a differenza del resto della Russia, la situazione sociale a Novgorod non era troppo rigida o cristallizzata. Gli studiosi marxisti (ad esempio Aleksandr Choro\u0161ev) parlarono spesso di \"lotta di classe\" a Novgorod. Vi furono infatti almeno ottanta sommosse, che spesso si trasformarono in ribellioni armate. Le pi\u00f9 importanti avvennero nel 1136, 1207, 1228\u201329, 1270, 1418, e 1446\u201347. Tuttavia \u00e8 improprio riferirsi ad esse come \"lotta di classe\": molte di esse, in effetti, non furono altro che scontri interni tra fazioni di boiari e, quando una rivolta coinvolgeva anche mercanti o contadini, non aveva comunque il fine di rovesciare l'ordine sociale esistente, ma solo di quello di imporre le proprie visioni politiche.\nCultura.\nAnche dal punto di vista culturale, Novgorod era completamente diversa da Kiev. A Kiev regnava il gran principe e le cronache cercavano di esaltare soprattutto le sue gesta. A Novgorod il principe non contava molto, e il ceto principale era quello di coloro che si dedicavano al commercio. A Novgorod nasceranno molte leggende, il cui eroe un mercante: con i racconti del furbo mercante Sadko la letteratura popolare si affianca alla cronachistica.\nAnche dal punto di vista artistico, a Novgorod troviamo una situazione particolare: troviamo tracce di romanico e di gotico. Era fiorente anche la produzione di icone."}
{"id": "2032350", "revid": "123144766", "url": "https://it.wikipedia.org/wiki?curid=2032350", "title": "Biathlon ai Giochi olimpici", "text": "Il biathlon ai Giochi olimpici invernali fece la sua prima apparizione a , con la 20\u00a0km individuale maschile. Da entr\u00f2 a far parte del programma olimpico la staffetta 4x7,5\u00a0km e da la 10\u00a0km sprint.\nSolo da furono incluse anche le competizioni femminili: la 15\u00a0km individuale, la staffetta e la 7,5\u00a0km sprint. Dall'edizione di furono introdotte la 12,5\u00a0km maschile e la 10\u00a0km femminile a inseguimento, cui partecipano i primi sessanta biatleti classificati nelle rispettive prove sprint. Da sono state introdotte anche la 15\u00a0km con partenza in linea maschile e la 12,5\u00a0km con partenza in linea femminile. Mentre da \u00e8 stato anche inserito un evento di staffetta mista.\nPrima dell'inserimento del biathlon, nel contesto dei Giochi olimpici ci furono quattro edizioni di pattuglia militare (1924-1948), solo la prima delle quali con assegnazione di medaglia. Questa disciplina \u00e8 considerata antenata del biathlon.\nMedagliere.\nAggiornato a , prende in considerazione le medaglie assegnate a partire dal 1960. In \"corsivo\" le nazioni (o squadre) non pi\u00f9 esistenti.\nAlbo d'oro.\nAtleti plurimedagliati.\nLa seguente classifica prende in considerazione gli atleti del biathlon (maschile e femminile) vincitori di quattro o pi\u00f9 medaglie, ordinati per quantit\u00e0:"}
{"id": "2032353", "revid": "1494169", "url": "https://it.wikipedia.org/wiki?curid=2032353", "title": "Geffen", "text": ""}
{"id": "2032355", "revid": "2168420", "url": "https://it.wikipedia.org/wiki?curid=2032355", "title": "Nazionalismo bianco", "text": "Il nazionalismo bianco \u00e8 un'ideologia radicale socio-politica di tipo etnocentrico, che si oppone all'impatto dell'immigrazione, del multiculturalismo e di legislazioni favorevoli alle minoranze come l\"'Affirmative action\", sostenendo l'esistenza di un'identit\u00e0 culturale e religiosa della popolazione bianca.\nIdeologia.\nCresciuto negli Stati Uniti nel corso degli anni novanta, il nazionalismo bianco si \u00e8 distinto da altri movimenti razzisti legati al misticismo nazista o al cosiddetto suprematismo bianco, focalizzando l'attenzione sull'autodeterminazione nazionale per affermare quello che i militanti considerano un vero e proprio diritto naturale a mantenere l'identit\u00e0 culturale, politica e genetica dei bianchi europei. Si differenzia inoltre da gruppi neonazisti e afferenti al potere bianco per la scelta di propagandare la propria ideologia con metodi nonviolenti.\nIl movimento \u00e8 prettamente separatista: non accetta una societ\u00e0 multietnica per la salvaguardia dell'identit\u00e0 razziale e culturale bianca, differenziandosi, cos\u00ec, dai \"suprematisti\", che, invece, nell'ottica di accettazione di una societ\u00e0 multietnica, vogliono la supremazia del popolo bianco sulle altre etnie. Caratteristica di ambedue le posizioni \u00e8 un'ideologia di superiorit\u00e0 e di dominio, secondo cui, una certa categoria di persone \u00e8 superiore alle altre e, per questo motivo, avrebbe il diritto di imporre su di esse il proprio potere: ci\u00f2 che cambia \u00e8 la visione che il gruppo dominante ha di se stesso, visto che i nazionalisti bianchi tendono ad evidenziare la \"profonda diversit\u00e0 tra individui, gruppi sociali e razze\", per addivenire ad una giustificazione di tipo etnocentrico del loro esclusivismo.\nSecondo l'analista politico Samuel P. Huntington, i nazionalisti bianchi non affermano una superiorit\u00e0 razziale dei bianchi, ma sostengono che la cultura sia un prodotto della razza ed enfatizzano il timore che i cambiamenti demografici in atto negli Stati Uniti (che porteranno i bianchi \"non ispanici\" a diventare minoranza nel paese entro il 2040) provocheranno la sostituzione della cultura bianca con altre culture, che ritengono inferiori dal punto di vista intellettuale e morale.\nLo stesso autore, avvicinandosi al pensiero dei nazionalisti bianchi, sottolinea come gli Stati Uniti non sarebbero gli stessi se fossero stati colonizzati da cattolici francesi, spagnoli o portoghesi anzich\u00e9 da protestanti britannici e che la cultura anglo-protestante dei padri fondatori, bench\u00e9 arricchita dagli apporti degli immigrati, sia rimasta, almeno fino agli ultimi decenni del XX secolo, alla base dell'identit\u00e0 statunitense.\nOrganizzazioni rilevanti.\nNel mondo del nazionalismo bianco statunitense operano molte organizzazioni di stampo sciovinista ed estremista, ma le pi\u00f9 influenti sono la rivista \"American Renaissance\", il partito di destra \"Council of Conservative Alliance\" e il gruppo neofascista \"National Alliance\". Si \u00e8 invece sciolta nel marzo 2007 la potente organizzazione estremista \"National Vanguard\"&lt;br&gt;.\nIn Europa il fenomeno \u00e8 ancora poco noto, ma esistono partiti di estrema destra o della destra identitaria come Front National (Francia), Partito Nazionaldemocratico di Germania (Germania) e Interesse Fiammingo (Belgio), che promuovono il \"nazionalismo europeo\" e ne difendono l'identit\u00e0 cristiana, pur solitamente rigettando le accuse di xenofobia e razzismo. Inoltre, in Russia \u00e8 presente l'organizzazione terrorista Spas, mentre nel nord-Europa (Svezia, Norvegia, Finlandia e Danimarca) \u00e8 presente il Movimento di resistenza nordica, partito neonazista e scandinavista noto per la sua opposizione all'immigrazione non-bianca."}
{"id": "2032361", "revid": "21880", "url": "https://it.wikipedia.org/wiki?curid=2032361", "title": "Specie di Erigeron", "text": "Elenco delle specie di \"Erigeron\":"}
{"id": "2032379", "revid": "287204", "url": "https://it.wikipedia.org/wiki?curid=2032379", "title": "Acquirente Unico", "text": "Acquirente Unico S.p.A. \u00e8 la societ\u00e0 per azioni del gruppo Gestore dei servizi energetici (GSE S.p.A.). \nFunzioni.\nAcquirente unico \u00e8 il garante (affidato per legge) della fornitura di energia elettrica per i clienti del \"mercato di salvaguardia\" e del \"mercato di maggior tutela\", cio\u00e8 per i clienti che ancora non hanno scelto un fornitore sul libero mercato: il compito di Acquirente Unico \u00e8 quello di acquistare energia elettrica alle condizioni pi\u00f9 favorevoli sul mercato e di cederla alle imprese di vendita al dettaglio per rifornire gli utenti domestici e le piccole imprese che non acquistano sul mercato libero. I prezzi di vendita del \"mercato tutelato\" sono infatti stabiliti dall'Autorit\u00e0 di Regolazione per Energia Reti e Ambiente. Ad AU sono state poi affidate altre competenze per meglio tutelare i consumatori e per favorire il processo di liberalizzazione del mercato elettrico e del gas.\nTra queste, la gestione dello sportello per il consumatore di energia per conto dell'Autorit\u00e0 per l'energia elettrica e il gas, per informare i consumatori sui propri diritti e supportarli nella risoluzione gratuita delle controversie con i propri fornitori; la realizzazione e gestione del SII-sistema informativo integrato, per la gestione dei flussi informativi dei mercati dell'energia elettrica e il gas; il servizio di conciliazione, che facilita la composizione delle controversie tra clienti finali e operatori di energia elettrica e gas, aiutandoli ad individuare la migliore soluzione tra le parti; la gestione dell'OCSIT, l'organismo di gestione delle scorte petrolifere; la gestione delle informazioni relative al canone Rai in bolletta.\nStoria.\n\u00c8 stata istituita il 12 novembre 1999 da Gestore della rete di trasmissione nazionale S.p.A. (oggi GSE spa) ai sensi dell'articolo 4, comma 1 del decreto legislativo 79/99 (\"Attuazione della direttiva 96/92/CE recante norme comuni per il mercato interno dell'energia elettrica\"), che prevedeva la costituzione di una societ\u00e0 che fosse garante della disponibilit\u00e0 e della fornitura di energia elettrica, e della previsione della domanda di energia elettrica.\nIl Gestore della rete era tenuto a mantenere la maggioranza del capitale.\nDal 1\u00ba gennaio 2004, l'Acquirente unico \u00e8 titolare della fornitura ai clienti del mercato vincolato, prevista dal D. Lgs. 79/99, art. 4."}
{"id": "2032380", "revid": "102416439", "url": "https://it.wikipedia.org/wiki?curid=2032380", "title": "Asta al ribasso", "text": "Con la locuzione asta a ribasso si intende una particolare forma di asta competitiva, detta anche asta olandese perch\u00e9 usata al mercato dei fiori di quel Paese. Si celebra partendo da una base elevata che il banditore via via abbassa fino a che non viene fatta un'offerta: era tradizionalmente usata in Italia nel mercato del pesce. Un metodo usato in finanza, dal risultato non molto differente prende il nome di asta marginale.\nRecentemente con la locuzione asta a ribasso (letteralmente scorretto, giusto dire asta a ribasso ) in Italia sono divenute note le \"unique bid auction\", aste nelle quali l'oggetto viene aggiudicato dalla persona che fa l'offerta \"unica\" pi\u00f9 bassa: se due o pi\u00f9 persone fanno la stessa offerta per un oggetto, tali offerte sono automaticamente eliminate. In effetti funzionano in maniera molto simile ad un gioco d'azzardo, pur non facendone ufficialmente parte.\nIn un'asta al ribasso, tutte le offerte sono necessariamente segrete: inoltre \u00e8 generalmente possibile per un concorrente fare pi\u00f9 di un'offerta. Il costo dei concorrenti per la partecipazione a un'asta al ribasso pu\u00f2 essere una cifra fissa per ogni offerta fatta, oppure il valore dell'offerta stessa, nel qual caso il meccanismo assomiglia pi\u00f9 a quello di una . Il ricavo per il gestore dell'asta deriva appunto dalle somme pagate dai concorrenti: obiettivo del gestore \u00e8 pertanto avere il maggior numero possibile di concorrenti, mentre i concorrenti tendono a usare varie strategie per ottimizzare le proprie aspettative di vincita.\nLe aste al ribasso di tale tipo sono iniziate ad apparire in Italia nel 2007; a fine 2008 esistono vari siti internet che gestiscono tali aste.\nAlcune associazioni dei consumatori hanno espresso opinioni riguardo al mancato rispetto delle norme sulla pubblicit\u00e0 ingannevole e sul rispetto delle normative dei giochi d'azzardo.\nUn esempio particolare di \"asta al ribasso\" istituzionalizzata si individua nel campo delle incentivazioni pubbliche sulle energie rinnovabili (che andranno a sostituire i certificati verdi) per gli impianti di produzione con potenza nominale in immissione superiore a 5000kWe. Il comma 4 dell'art. 24 del Decreto Legislativo 28 del 2011 statuisce infatti che la produzione di energia da tali impianti \"ha diritto ad un incentivo assegnato tramite aste al ribasso\". L'Italia \u00e8 l'unico Paese dell'UE che adotter\u00e0 questo meccanismo incentivante e la particolarit\u00e0 sta nel fatto che il bene oggetto del contratto d'asta \u00e8 l'incentivo, cio\u00e8 il denaro stesso."}
{"id": "2032381", "revid": "729019", "url": "https://it.wikipedia.org/wiki?curid=2032381", "title": "Mark Giacheri", "text": "Biografia.\nProveniente dal club australiano del e rappresentante il Nuovo Galles del Sud a livello provinciale, Giacheri fece le sue prime esperienze internazionali con la Nazionale australiana U-23; avendo doppia cittadinanza, australiano e italiano, era idoneo alla chiamata anche da parte della Federazione Italiana Rugby; l'allora C.T. degli Azzurri Bertrand Fourcade convoc\u00f2 Giacheri nel 1992 nonostante questi giocasse ancora in patria, e lo fece esordire contro la .\nAnche il nuovo tecnico Georges Coste si avvalse del contributo di Giacheri, e lo schier\u00f2 in pi\u00f9 occasioni, anche per la in Sudafrica; sempre nel 1995 Giacheri si trasfer\u00ec in Europa e fu ingaggiato dal Benetton, club nel quale, nel biennio di permanenza, si laure\u00f2 campione d'Italia.\nMilit\u00f2 successivamente in Francia al e, in Inghilterra al , al e al , club nel quale chiuse la carriera agonistica nel 2005; in Nazionale disput\u00f2 48 incontri fino al 2003, con la partecipazione anche alla in Galles e presenze varie nei Sei Nazioni e .\nDopo il ritiro dedic\u00f2 all'attivit\u00e0 tecnica in Australia divenendo vice-allenatore del , suo club d'origine, del quale dal 2010 al 2014 fu allenatore - capo; dopo una parentesi negli Stati Uniti alla guida del San Francisco Golden Gate \u00e8 tornato in Australia come allenatore in seconda ancora del Randwick."}
{"id": "2032382", "revid": "590", "url": "https://it.wikipedia.org/wiki?curid=2032382", "title": "Aste al ribasso", "text": ""}
{"id": "2032389", "revid": "767487", "url": "https://it.wikipedia.org/wiki?curid=2032389", "title": "Acque silenziose", "text": "Acque silenziose (\"Kkamosh pani\") \u00e8 una pellicola pakistana del 2003 diretta da Sabiha Sumar.\nIl film ha vinto il Pardo d'Oro al festival di Locarno, dove Kirron Kher ha ricevuto il premio di miglior attrice.\nTrama.\nLa pellicola narra le vicende della vedova quarantenne Aisha e di suo figlio diciottenne Salim in un piccolo villaggio pakistano del Punjab all'indomani del colpo di Stato del generale Muhammad Zia-ul-Haq nel 1974. La donna, dopo essere rimasta vedova, concentra tutte le sue energie all'educazione di suo figlio Salim, il quale tuttavia, dopo la istituzione delle leggi islamiche, diventa parte di un gruppo di attivisti integralisti islamici. A complicare le cose c'\u00e8 l'avvento di un gruppo di pellegrini indiani sikh che riportano alla luce alcuni ricordi orribili vissuti durante l'infanzia dalla povera donna ormai priva di punti di riferimento."}
{"id": "2032392", "revid": "119004759", "url": "https://it.wikipedia.org/wiki?curid=2032392", "title": "Arkham House", "text": "La Arkham House \u00e8 una casa editrice statunitense specializzata in letteratura fantastica e fondata a Sauk City (Wisconsin) nel 1939 da August Derleth e Donald Wandrei. Il suo nome deriva dalla citt\u00e0 immaginaria di Arkham, ideata dallo scrittore Howard Phillips Lovecraft.\nLa prima pubblicazione di questa casa editrice fu proprio una raccolta di racconti di Lovecraft, a cui in seguito si aggiungeranno anche le pubblicazioni della corrispondenza privata dello scrittore di Providence. Tra i destinatari delle lettere di Lovecraft c'erano anche gli stessi Derleth e Wandrei. La pubblicazione della corrispondenza privata era nei piani gi\u00e0 dalla fondazione della casa editrice, ma venne posticipato a causa dell'inaspettata mole del materiale raccolto e delle difficolt\u00e0 di redarlo per intero. Si stima che Lovecraft abbia scritto circa 100.000 lettere, ma solo 20.000 sono pervenute fino ai nostri giorni e, nonostante siano solo una parte, restano comunque una mole considerevole. Di queste, Arkham House ne raccolse circa mille in 5 volumi, ma decise di ridurne pesantemente la lunghezza omettendo le parti ritenute meno significative. Successivamente, la casa editrice Hippocampus Press le pubblic\u00f2 in versione integrale raccogliendole in 13 volumi.\nLa Arkham House pubblic\u00f2 anche i lavori di alcuni contemporanei di Lovecraft, tra cui Robert E. Howard, Frank Belknap Long, Clark Ashton Smith, Robert Bloch e Derleth stesso; la casa editrice di Sauk City si occup\u00f2 anche di fiction classica, pubblicando autori come William Hope Hodgson, Algernon Blackwood, H. Russell Wakefield, Seabury Quinn e J. Sheridan Le Fanu; in seguito, stamper\u00e0 anche i lavori di importanti scrittori come Ray Bradbury, Ramsey Campbell e Brian Lumley.\nNonostante pubblicasse autori di grande talento, la Arkham House non si rivel\u00f2 un successo finanziario. Derleth stesso, nel 1970, ammise che gli incassi annuali della casa editrice non coprivano mai le spese, cosicch\u00e9 interveniva lui stesso a ripianare i debiti della Arkham House. Quando Derleth mor\u00ec nel 1971, Donald Wandrei divenne direttore della societ\u00e0 per un breve periodo. Gli succedette James Turner, che incluse nella rosa di autori pubblicati dalla Arkham House importanti scrittori di fantascienza e fantasy come Michael Bishop, Lucius Shepard, Bruce Sterling, James Tiptree Jr., Michael Shea e J. G. Ballard."}
{"id": "2032398", "revid": "7", "url": "https://it.wikipedia.org/wiki?curid=2032398", "title": "\u00c7ig\u00e4", "text": ""}
{"id": "2032402", "revid": "834", "url": "https://it.wikipedia.org/wiki?curid=2032402", "title": "Assegno di ricerca", "text": ""}
{"id": "2032407", "revid": "1543377", "url": "https://it.wikipedia.org/wiki?curid=2032407", "title": "Frederick Foley", "text": "il Dr. Frederic Eugene Basil Foley, ha iniziato come insegnante di inglese, avendo conseguito la laurea a Yale nel 1914. Ha poi conseguito la laurea in medicina presso la Scuola Johns Hopkins nel 1918 e ha lavorato per i seguenti due anni con il Dr. William Halsted nei reparti di chirurgia generale. Ha quindi trascorso qualche tempo con il Dr. Harvey Cushing e nel 1920-1921 \u00e8 stato membro dello staff chirurgico di Pietro Brigham Hospital di Boston. Non vi \u00e8 alcuna traccia che egli abbia mai avuto una formazione in urologia, tuttavia, \u00e8 stato certificato dal Consiglio di Urologia americano il 29 luglio 1937. (1)\nDi origine tedesche e specializzato in urologia, \u00e8 considerato l'inventore del primo catetere vescicale a palloncino, comunemente chiamato \"catetere Foley\" e tuttora usato per le gestione del flusso urinario nel post-operatorio e nella incontinenza urinaria cronica o vescica neurogena.\nIl catetere Foley \u00e8 un tubo di gomma, di vari diametri, normalmente in lattice o in silicone, che viene inserito lungo l'uretra e si ancora alla vescica tramite un palloncino riempito di acqua fisiologica. \nNel 1934 il Dr. Hobart Belknap, un medico dello Stato dell'Oregon e cliente Bard, pubblic\u00f2 un articolo sulla rivista scientifica \"Urological Cutaneous Review\" (2) presentando la sua idea di un dispositivo medico di gomma a palloncino per controllare l'emorragia secondaria nei casi in cui non esisteva nessuna apertura sovrapubica. La societ\u00e0 Davol Rubber Co. di Providence, Rhode Island, svilupp\u00f2 un dispositivo basato su un'idea di Belknap. Durante questo tempo, una divisione di BF Goodrich di Akron, Ohio, svilupp\u00f2 lei stessa dei dispositivi similari, basati su un'idea di Belknap, per il Dr. Frederic EB Foley di St. Paul, Minnesota. Un ampio contenzioso segu\u00ec per la propriet\u00e0 del brevetto del dispositivo, fino a quando Davol e Goodrich decisero per un accordo di cross-license. Il nome generico \u00e8 ormai diventato il catetere di Foley e, poich\u00e9 C.R.Bard era gi\u00e0 distributore esclusivo di altri cateteri di Davol, inizi\u00f2 a distribuire i cateteri Foley. Le vendite di cateteri Foley sono poi decollate quando Harris Willits ha scoperto che un chirurgo a Flint, Michigan, stava usando il Foley di routine come un catetere di ritenzione per i pazienti in fase post-operatoria.\nNote.\n1. The William P. Didusch Center for Urological History; https://web.archive.org/web/20131203024432/http://urologichistory.museum/index.cfm\n2. History of C.R.Bard Inc. http://www.fundinguniverse.com/company-histories/c-r-bard-inc-history/"}
{"id": "2032410", "revid": "125385355", "url": "https://it.wikipedia.org/wiki?curid=2032410", "title": "Monte Ricordone", "text": "Il monte Ricordone \u00e8 una montagna delle Alpi Cozie alta 1764 . In lingua occitana \u00e8 detto Cordon o Mal\u00e0ura. (traslitterazione secondo la norma classica).\nCaratteristiche.\n\u00c8 una montagna poco elevata, la cui sommit\u00e0 ha una caratteristica forma tondeggiante, ricoperta da pascoli sui versanti est, nord ed ovest, mentre sul versante meridionale, che sovrasta l'abitato di Frassino, cresce una pineta.\nIl monte sorge su uno spartiacque secondario che separa la Valle Varaita principale dal Vallone di Gilba. Dalla vetta, interamente compresa nel comune di Frassino, la cresta scende verso nord-ovest fino al \"passo di Malaura\", da dove prosegue verso il \"colle del Prete\" e la Testa di Garitta Nuova. Verso valle, invece, la cresta si sviluppa in direzione est, per poi piegare a sud-est dopo il picco di \"roccia la Croce\".\nDal punto di vista geologico, la montagna \u00e8 costituita da micascisti e micascisti gneissici, sovrastanti degli gneiss minuti che affiorano sulla cresta est a partire da localit\u00e0 \"roccia la Croce\", e sul versante meridionale sotto i 1500\u00a0m.\nLa sua sommit\u00e0 \u00e8 facilmente raggiungibile con itinerari di tipo escursionistico; per la sua facile raggiungibilit\u00e0 e per la presenza di estesi pascoli, la vetta della montagna \u00e8 stata da sempre frequentata dai pastori del luogo.\nNonostante la bassa quota, il Ricordone si trova in una posizione molto favorevole, che permette di avere, dalla sua vetta, un'ottima vista sull'intera Valle Varaita, sul Monviso, e su gran parte della cerchia delle Alpi dall'Argentera al Monte Rosa.\nIl 19 gennaio 1885 dal versante meridionale della montagna si stacc\u00f2 una valanga che, scendendo a valle, distrusse tre delle borgate del comune di Frassino, causando 76 morti. L'evento \u00e8 ricordato da una croce metallica, posizionata a poca distanza dalla vetta, in corrispondenza del punto da dove si stacc\u00f2 la valanga. La pineta che cresce sul versante meridionale del monte fu impiantata a fine XIX secolo, in seguito alla valanga, a scopo preventivo.\nIl 31 gennaio 2016 un vasto incendio ha colpito il Ricordone sui versanti di Frassino e Sampeyre. Nella giornata del 1\u00ba febbraio l'incendio si \u00e8 spinto al vicino vallone di Gilba. Sul luogo hanno agito numerose squadre degli AIB(anti incendi boschivi), vigili del fuoco di Cuneo, Saluzzo e i volontari di Venasca, il corpo Forestale dello Stato con l'aiuto di un elicottero e di aerei Canadair.\nAccesso alla vetta.\nL'accesso alla vetta pu\u00f2 avvenire con diversi itinerari, tutti con difficolt\u00e0 di livello escursionistico.\nIl percorso pi\u00f9 agevole prevede di partire dalla frazione \"Puy\", in comune di Sampeyre, e risalire fino alla cresta occidentale, che si risale fino alla vetta.\nUn altro percorso prevede di partire dalla borgata \"Meyra Martin\", risalendo tra i faggi fino alla base del tratto terminale della cresta est, che si percorre fino in vetta.\nSi pu\u00f2 anche partire da Frassino, seguendo il sentiero U71 che, passando per le borgate \"Campo Soprano\", \"Meyra Cru\" e \"Meyra d'Amun\", indi per il \"bosco del Tuono\", porta alla cresta est, poco a valle di \"roccia la Croce\"; da qui si segue la cresta fino alla vetta.\nUn ulteriore itinerario prevede di partire dal Vallone di Gilba, salendo al \"passo di Malaura\" e da qui alla vetta.\nTutti gli itinerari di accesso sono percorribili anche con la neve, utilizzando gli sci o le ciaspole."}
{"id": "2032411", "revid": "1543377", "url": "https://it.wikipedia.org/wiki?curid=2032411", "title": "CoESPU", "text": "Il Centro di eccellenza per le Unit\u00e0 di polizia di stabilit\u00e0 (Center of Excellence for Stability Police Units, CoESPU) \u00e8 un centro di formazione dell'Arma dei Carabinieri per le unit\u00e0 di polizia impiegate in operazioni di pace (\"peacekeeping\").\nFondato il 1\u00ba marzo 2005 a Vicenza nella caserma intitolata al generale Antonio Edoardo Chinotto, dove ha attualmente sede, \u00e8 basato sul modello sperimentato dai carabinieri nel corso di missioni di pace effettuate all'estero, ed \u00e8 soprattutto indirizzato a formare prevalentemente, ma non esclusivamente, personale di paesi appartenenti al continente africano o con necessit\u00e0 di accrescere la propria capacit\u00e0 di sostegno internazionale al supporto di operazioni per la pace.\nAlla sua direzione \u00e8 preposto un generale dei carabinieri, e ha come vicedirettore un colonnello statunitense.\nIl progetto.\nNacque per iniziativa italiana, promossa dal Ministero degli Esteri e dal Ministero della Difesa, in collaborazione con il Dipartimento di Stato statunitense, nel quadro delle attivit\u00e0 del G8 a sostegno della pace e della sicurezza in Africa, argomento trattato nei Summit di:\nAl vertice di Sea Island l'allora presidente del Consiglio italiano, Silvio Berlusconi, present\u00f2 congiuntamente a George W. Bush un piano d'azione denominato \"\"Expanding Global Capability for Peace Support Operations\", nel quale la comunit\u00e0 internazionale si impegnava al rafforzamento delle forze di pace su scala mondiale, in primo luogo attraverso la formazione e l'addestramento di circa 75.000 peacekeepers entro il 2010.\nSulla base delle esperienze maturate nel corso delle recenti missioni di pace, sarebbe emersa - secondo gli estensori - la necessit\u00e0 di disporre sul campo non solo della componente militare, ma anche di una di polizia, pari a circa il 10% della forza, specificamente addestrata per fronteggiare turbative dell'ordine pubblico e terrorismo in contesti post-bellici o destabilizzati; le forze di polizia sarebbero perci\u00f2 da strutturare in unit\u00e0 organiche, le cosiddette \"Stability Police Units\"\". In questo ambito si inquadra la costituzione del CoESPU.\nObiettivi.\nIl centro di addestramento ha come lingua ufficiale l'inglese (ma vengono tenute lezioni anche in francese), \u00e8 ispirato al principio della \"formazione a cascata\", \u00e8 finalizzato alla formazione di \"peacekeepers\" che svolgeranno compiti di polizia a favore di popolazioni presenti in zone destabilizzate da recenti conflitti, in sostituzione o in affiancamento delle forze di polizia locali, di protezione delle altre componenti delle missioni di pace da minacce non militari, come il crimine organizzato o diffuso ed il terrorismo, sostenendo i ricostituiti governi nei loro sforzi di consolidamento della democrazia e di sostegno della pace e della sicurezza.\nFunzioni.\nIl CoESPU ha la funzione di:\nCorsi.\nOltre a corsi specifici definiti per particolari esigenze o impiego in determinate missioni, nell'ambito di attivit\u00e0 addestrative per l'Unione europea e la NATO, vengono tenute principalmente due tipologie di corsi:\nDal 2016, in collaborazione con l'OSCE, si sono tenuti nove esercizi di simulazione volti a favorire la cooperazione interdisciplinare e internazionale nell'ambito della prevenzione della tratta di esseri umani e del sostegno alle vittime. All'edizione del 2021 hanno preso parte oltre 40 partecipanti provenienti da sei paesi. Il progetto \u00e8 stato finanziato dal governo italiano.\nStati partecipanti.\nHanno aderito al progetto inviando loro personale da addestrare i governi di:\nStati contribuenti.\nOltre agli Stati Uniti d'America contribuiscono al progetto \"CoESPU\", inviando loro istruttori qualificati, i seguenti Paesi:\nCampo di collaborazione.\nIl CoESPU, per le sue attivit\u00e0, collabora, mantiene contatti ed organizza scambi dottrinali nell'ambito del Diritto Internazionale, Diritto Umanitario, Diritto Internazionale dei Conflitti Armati, Protezione dei rifugiati, Gestione dei prigionieri e Cooperazione civile/militare(CIMIC), con numerose istituzioni, enti, universit\u00e0 e centri di addestramento nazionali ed internazionali, tra cui:"}
{"id": "2032422", "revid": "767487", "url": "https://it.wikipedia.org/wiki?curid=2032422", "title": "Ricardo P\u00e1ez", "text": "Biografia.\n\u00c8 il figlio del tecnico venezuelano Richard P\u00e1ez.\nCarriera.\nClub.\nDebutta giovanissimo nell'Universidad de Los Andes, dove gioca per un solo anno, fino al 1997, quando si trasferisce in Belgio, allo ; rimane la sua unica esperienza europea fino al suo approdo in Romania, al Politehnica Timisoara, nel 2005; nella sua carriera ha giocato per 16 club.\nNazionale.\nCon la nazionale di calcio venezuelana ha giocato dal 2000 al 2007, disputando tre edizioni della Copa Am\u00e9rica."}
{"id": "2032425", "revid": "179980", "url": "https://it.wikipedia.org/wiki?curid=2032425", "title": "Ricardo David P\u00e1ez", "text": ""}
{"id": "2032433", "revid": "36426", "url": "https://it.wikipedia.org/wiki?curid=2032433", "title": "Mura di Pari", "text": "Le mura di Pari costituiscono il sistema difensivo dell'omonima frazione del comune di Civitella Paganico, originariamente sede dell'omonimo comune soppresso.\nStoria.\nLa cinta muraria fu costruita verso la met\u00e0 del XII secolo a protezione del centro di Pari, situato su una collina in posizione strategica rispetto alla sottostante valle dell'Ombrone. La costruzione del sistema difensivo fu voluta dagli Ardengheschi, che controll\u00f2 il borgo dalle origini fino alla met\u00e0 del Duecento.\nPassato poi ad altre famiglie ed entrato a far parte della Repubblica di Siena, il borgo continu\u00f2 ad essere protetto dalle originarie mura perimetrali, che non vennero per\u00f2 riqualificate con interventi per renderle ulteriormente fortificate, come invece stava avvenendo tra il tardo Medioevo ed il periodo rinascimentale in altri centri della zona.\nDescrizione.\nLe mura di Pari si sviluppano articolandosi lungo un perimetro di forma grossolanamente ellittica.\nOriginariamente rivestite in pietra, presentano alcuni tratti di cortina che hanno mantenuto intatto l'aspetto medievale; altri tratti nel corso dei secoli sono rimasti addossati o incorporati dalle pareti esterne di edifici del centro storico, che di fatto sono divenute parte integrante delle mura perimentrali.\nL'accesso al borgo era originariamente possibile attraverso due porte, porta Grossetana a sud-ovest e porta Senese a est, delle quali si conservano soltanto alcune tracce, tra cui il pregevole stipite di epoca medievale della porta Grossetana sul quale trovava appoggio l'arco e quello della porta Senese che si \u00e8 conservato in modo pi\u00f9 grossolano."}
{"id": "2032435", "revid": "1452073", "url": "https://it.wikipedia.org/wiki?curid=2032435", "title": "Home Alone (videogioco)", "text": "Home Alone \u00e8 un videogioco a piattaforme, pubblicato nel 1991 da Capstone Software per MS-DOS, da Accolade per Amiga, da THQ per Nintendo Entertainment System e Super Nintendo Entertainment System e da SEGA per Game Gear e Sega Mega Drive 32X. Il gioco \u00e8 ispirato all'omonima pellicola cinematografica diretta da Chris Columbus, in Italia nota come \"Mamma ho perso l'aereo\".\nTrama.\nIl gioco prende spunto dalle vicende del film e precisamente dalle pi\u00f9 dinamiche, ovverosia l'avventuroso e ingegnoso tentativo, da parte del piccolo Kevin, rimasto solo in casa durante le vacanze natalizie, di respingere l'avanzata di due topi d'appartamento, Harry e Marv, i quali si intrufolano nella villa. Per impedir loro di catturarlo e di svaligiargli la casa, Kevin predisporr\u00e0 un sistema di trappole distribuito per tutta l'estensione del fabbricato, cos\u00ec da malmenare e stordire i due delinquenti al punto da farli desistere dall'impresa.\nUna partita pu\u00f2 concludersi in due modi: il primo consiste nella vittoria di Kevin sui ladri, sconfitti ed espulsi dalla casa. In questo caso, apparir\u00e0 un'immagine nella quale Kevin viene abbracciato da sua madre, ormai di ritorno. Il secondo modo \u00e8 il contrario del primo, cio\u00e8 la sconfitta di Kevin e il trionfo dei cattivi, o per esaurimento delle trappole o perch\u00e9 da loro catturato. Apparir\u00e0 un'immagine che mostra Kevin in balia di Harry e Marv, intenzionati a fargliela pagare.\nModalit\u00e0 di gioco.\nIl videogioco si divide in due parti nette: nella prima il giocatore, che manovra Kevin, avr\u00e0 a disposizione un'ora (che in realt\u00e0 corrisponde a venti minuti reali circa) durante la quale dovr\u00e0 impossessarsi delle varie trappole sparse per casa, raccogliendone un massimo di tre per volta e piazzandole quindi nei luoghi che verranno prontamente indicati dal computer.\nNella seconda parte, che inizier\u00e0 automaticamente allo scoccare dell'ora fittizia di cui sopra, i due ladri faranno il loro ingresso in casa e si dirigeranno sempre in direzione di Kevin, accelerando il passo quando poco distanti da lui. Le loro posizioni saranno controllabili grazie a due piccole schermate quadrate sulla sommit\u00e0 dello schermo, nelle quali i due appariranno, con didascalie che precisano la loro locazione, quando non si trovano nella stessa stanza in cui si trova Kevin. Per cacciarli fuori di casa, Kevin dovr\u00e0 fare in modo che Harry e Marv incappino in 10 trappole ciascuno.\nLe trappole.\nLe trappole presenti nel gioco ammontano ad un totale di ventisei, quando quelle strettamente necessarie sono soltanto venti. Inoltre Kevin ha a disposizione un fucile ad aria compressa che pu\u00f2 portare con s\u00e9 spostandosi, il quale \u00e8 caricato con due colpi, uno per ogni ladro.\nLe trappole possono essere suddivise in base agli effetti di percussione e rallentamento che hanno sui malcapitati ladruncoli:\nVa inoltre precisato che alcune trappole si adattano sia a postazioni da pavimento che da porta, che esistono trappole da muro (come l'estintore e il lanciafiamme) ma i cui effetti sono gli stessi di una trappola da porta leggera, e che le trappole vengono conteggiate tutte allo stesso modo al di l\u00e0 del tipo di effetto che hanno. Come sopra riportato, il giocatore pu\u00f2 casualmente disattivare trappole ancora intonse passandovi sopra.\nNel caso in cui esse, per effettivo utilizzo o per distruzione, dovessero terminare, verr\u00e0 attivata, una sola volta per ogni ciclo di partite, una soluzione d'emergenza, proponendo al giocatore l'uso di un pacchetto di munizioni extra (BB Stash) per il fucile ad aria compressa (se lo si possiede), che comparir\u00e0 all'improvviso sul pavimento del seminterrato. Con questo sar\u00e0 possibile fermare l'avanzata dei ladri, che diventeranno in caso contrario del tutto incontrollabili, catturando Kevin. Le munizioni d'emergenza ammontano ad una quantit\u00e0 di 10. Se per cacciare i ladri o il ladro superstiste queste non vengono utilizzate tutte, iniziando una nuova partita dello stesso ciclo il fucile risulter\u00e0 carico pi\u00f9 del previsto, con tanti colpi quanti non ne erano stati esplosi nella fase finale della precedente partita. \nLa casa.\n\"Home Alone\" \u00e8 un platform bidimensionale a scorrimento orizzontale, distribuito su tre piani ideali di una villa, oltre a un seminterrato, un ingresso principale, uno laterale e una casa sull'albero. Il giocatore, manovrando Kevin, pu\u00f2 spostarsi da una stanza all'altra verso destra o sinistra, oppure accedere ai piani superiori o a porte sullo sfondo. Gli ambienti sono distribuiti in modo tale che al piano terra, dove il protagonista si ritrova ad ogni inizio di partita e dove i ladri giungono, proseguendo tanto verso destra o verso sinistra si ritorni sui propri passi, in quanto le stanze presentano due porte simmetriche e opposte, che le collegano come fossero costruite in forma di anello.\nIl primo piano presenta invece una costruzione a doppio vicolo cieco: verso destra si conclude nel pi\u00f9 piccolo dei due bagni della casa, verso sinistra giunge ai piedi della scala che porta al terzo piano, cio\u00e8 alla soffitta. Alla casa sull'albero si accede da quest'ultima mediante una finestra, ed \u00e8 l'unico luogo che i ladri non possono raggiungere. Il seminterrato e l'ingresso secondario si raggiungono da porte sullo sfondo della cucina, mentre l'ingresso principale si raggiunge dalla sala d'ingresso della casa. Esistono inoltre alcune scorciatoie accessibili al solo Kevin: due scarichi per la biancheria sporca, uno in cucina e uno nel bagno pi\u00f9 piccolo, che conducono automaticamente nel seminterrato, vicino alle lavatrici, utilizzabili in entrambi i sensi."}
{"id": "2032437", "revid": "1305772", "url": "https://it.wikipedia.org/wiki?curid=2032437", "title": "Arsia (disambigua)", "text": ""}
{"id": "2032443", "revid": "124411594", "url": "https://it.wikipedia.org/wiki?curid=2032443", "title": "Chiesa dello Spirito Santo (Ravenna)", "text": "La chiesa dello Spirito Santo, antica cattedrale del culto ariano fatta erigere ai primi del VI secolo da Teodorico, era originariamente dedicata alla \"Hag\u00eca Anastasis\" (in greco \u0391\u03b3\u03af\u03b1 \u0391\u03bd\u03ac\u03c3\u03c4\u03b1\u03c3\u03b9\u03c2) ovvero alla Santa risurrezione del Signore. Non stupisce questa dedica poich\u00e9 occorre ricordare che i legami tra la Grecia e Ravenna furono molto vivi per secoli durante l'Impero Bizantino. Come per l'annesso Battistero degli Ariani, poco dopo la morte di Teodorico nel 526, fu riconsacrata dal vescovo Agnello al culto cattolico e dedicata a san Teodoro, soldato e martire greco di Amasea nel Ponto."}
{"id": "2032451", "revid": "599013", "url": "https://it.wikipedia.org/wiki?curid=2032451", "title": "Jorge Rojas", "text": "Carriera.\nClub.\nHa giocato in varie squadre anche a livello giovanile prima di debuttare nel 1998 con l'Estudiantes de M\u00e9rida; nel 2000 passa al Caracas F\u00fatbol Club, dove gioca per due stagioni guadagnandosi la convocazione in nazionale. Dopo esperienze in Colombia e Ecuador, si \u00e8 trasferito nella Major League Soccer, al New York Red Bulls.\nNazionale.\nCon la nazionale di calcio venezuelana gioca dal 1999, e ha disputato quattro edizioni della Copa Am\u00e9rica."}
{"id": "2032452", "revid": "297745", "url": "https://it.wikipedia.org/wiki?curid=2032452", "title": "Tribunio Menio", "text": ""}
{"id": "2032453", "revid": "149485", "url": "https://it.wikipedia.org/wiki?curid=2032453", "title": "Lotta greco-romana ai Giochi della XXIX Olimpiade - 96 kg", "text": "La Categoria 96 kg \u00e8 stata la sesta categoria di peso alle Olimpiadi di Pechino 2008. Hanno partecipato 20 atleti.\nLe gare si sono svolte il 14 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2032454", "revid": "712828", "url": "https://it.wikipedia.org/wiki?curid=2032454", "title": "Mynock", "text": ""}
{"id": "2032455", "revid": "767487", "url": "https://it.wikipedia.org/wiki?curid=2032455", "title": "Sollevamento pesi ai Giochi della XXIX Olimpiade - 58 kg femminile", "text": ""}
{"id": "2032460", "revid": "212348", "url": "https://it.wikipedia.org/wiki?curid=2032460", "title": "Tiro ai Giochi della XXIX Olimpiade - Pistola 25 metri femminile", "text": "Qualificazioni.\nQ Qualificato per la finale"}
{"id": "2032462", "revid": "474175", "url": "https://it.wikipedia.org/wiki?curid=2032462", "title": "Parque San Mart\u00edn", "text": "Parque San Mart\u00edn \u00e8 una citt\u00e0 dell'Argentina, appartenente alla provincia di Buenos Aires, nel dipartimento di Merlo, 32 km a ovest della capitale. Fa parte del secondo cordone urbano della Grande Buenos Aires. Conta 89.073 abitanti.\nIl villaggio di Parque San Mart\u00edn fu dichiarato \"citt\u00e0\" con la legge provinciale 8558 del 17 novembre 1975. Deve il suo nome a Jos\u00e9 de San Mart\u00edn.\nLa citt\u00e0 confina con le citt\u00e0 di Merlo, Libertad, Mariano Acosta e Pontevedra."}
{"id": "2032464", "revid": "149485", "url": "https://it.wikipedia.org/wiki?curid=2032464", "title": "Triathlon ai Giochi della XXIX Olimpiade - Gara femminile", "text": "La gara femminile di triathlon dei Giochi della XXIX Olimpiade si \u00e8 svolta il 18 agosto 2008 pressi il Triathlon Venue di Pechino, in Cina. Hanno preso parte alla competzione 55 atleti provenienti da 30 distinte nazioni. La competizione \u00e8 stata vinta dall'australiana Emma Snowsill, che ha preceduto la portoghese Vanessa Fernandes e la coonazionale Emma Moffatt.\nFormato della competizione.\nLa gara si \u00e8 svolta sulla \"distanza internazionale\" (chiamata anche \"distanza olimpica\") e consisteva in 1.500 metri di nuoto, 40 chilometri di ciclismo su strada e 10 chilometri di corsa su strada."}
{"id": "2032471", "revid": "109893", "url": "https://it.wikipedia.org/wiki?curid=2032471", "title": "A Woman Called Golda", "text": ""}
{"id": "2032474", "revid": "1543377", "url": "https://it.wikipedia.org/wiki?curid=2032474", "title": "Cary Guffey", "text": "Biografia.\nNato a Douglasville, in Georgia, \u00e8 poi cresciuto presso Gadsden, in Alabama.\nHa debuttato al cinema a soli 4 anni, nel piccolo ruolo di Barry Guiler in \"Incontri ravvicinati del terzo tipo\" di Steven Spielberg, interpretazione che lo rende celebre in tutto il mondo. In seguito \u00e8 apparso nei panni del ragazzo extraterrestre H-7-25, nei film \"Uno sceriffo extraterrestre... poco extra e molto terrestre\" e nel suo sequel \"Chiss\u00e0 perch\u00e9... capitano tutte a me\", in entrambi i casi accanto a Bud Spencer.\nDopo altri piccoli ruoli, al cinema e alla televisione, ha abbandonato definitivamente la carriera attoriale nel 1985. Negli anni seguenti ha conseguito un master in materie economiche, ed \u00e8 diventato consulente finanziario a Birmigham, in Alabama.\nSposato dal 1997, ha due figli."}
{"id": "2032477", "revid": "599013", "url": "https://it.wikipedia.org/wiki?curid=2032477", "title": "Daniel Noriega", "text": "Carriera.\nClub.\nHa giocato per Rayo Vallecano in Spagna e Club Atl\u00e9tico Uni\u00f3n all'estero, oltre ad due brevi esperienze allo Sporting Cristal e all'Independiente Medell\u00edn; ha trascorso il resto della sua carriera giocando in Venezuela.\nNazionale.\nCon la Nazionale di calcio venezuelana ha giocato dal 1996 al 2005, disputando tre edizioni della Copa Am\u00e9rica."}
{"id": "2032478", "revid": "767487", "url": "https://it.wikipedia.org/wiki?curid=2032478", "title": "Vela ai Giochi della XXIX Olimpiade - Windsurf maschile", "text": "Le gare.\nLe gare di vela della Classe RS:X maschile valide per la XXIX Olimpiade si sono svolte dall'11 al 20 agosto 2008 a Qingdao nella Qingdao International Sailing Centre. Hanno partecipato alla competizione 35 atleti.\nI punti sono stati assegnati in base alle posizioni finali in ciascuna regata (1 al primo, 2 al secondo etc.). Sono stati considerati i migliori 9 punteggi delle dieci regate di qualificazione, e ciascun atleta ha potuto scartare il punteggio pi\u00f9 alto. I 10 atleti con il punteggio pi\u00f9 basso hanno gareggiato in un'ultima regata, chiamata \"Medal Race\" in cui il punteggio valeva doppio e andava a sommarsi a quello delle 9 regate di qualificazione.\nIn caso di squalifica, o di mancata partenza per una regata, all'atleta venivano assegnati 28 punti per quella regata (21 nell'ultima) ovvero uno in pi\u00f9 di quanti ne avrebbe avuto se si fosse classificata ultimo.\nRisultati.\nLegenda abbreviazioni"}
{"id": "2032483", "revid": "767487", "url": "https://it.wikipedia.org/wiki?curid=2032483", "title": "Sindrome di Sudeck", "text": "La sindrome di Sudeck, o atrofia di Sudeck, \u00e8 una sindrome algodistrofica oggi pi\u00f9 frequentemente considerata un tipo di sindrome dolorosa regionale complessa, visibile nella maggior parte dei casi dopo la rimozione di un gesso ortopedico; in altri casi invece sorge spontaneamente. Ancora non sono ben note le cause che determinano l'insorgenza spontanea di questo tipo di algia.\nPresentazione clinica.\nL'arto appare scuro, tumefatto, dolente alla minima mobilizzazione e pressione, il tutto accompagnato da un quadro radiologico di marcata rarefazione osteoporotica. Le regioni interessate maggiormente da questa patologia solo le articolazioni inferiori (caviglie e piedi, nello specifico il tallone).\nEpidemiologia.\nColpisce soprattutto i soggetti sotto i 50 anni, ed anche i bambini. Si riscontra anche un aumento della frequenza nel sesso femminile, con un rapporto 4:1.\nEsistono alcuni fattori particolarmente predisponenti, come il diabete, l\u2019ipertrigliceridemia, l\u2019ansiet\u00e0 e i disturbi neurodegenerativi, fattori legati all'et\u00e0 e al sesso o a pregresse alterazioni vasomotorie, come il fenomeno di Raynaud, infezioni (fratture infette, osteomieliti, osteoartriti), ustioni e congelamenti e lesioni secondarie da agenti chimici o fisici (raggi X, elettricit\u00e0).\nSolitamente, il fattore scatenante \u00e8 rappresentato da traumi (distorsioni o fratture), ai quali seguono manovre riduttive ripetute o violente o immobilizzazione prolungata.\nColpisce maggiormente le femmine e i soggetti sotto i 50 anni ma, in alcuni casi, pu\u00f2 interessare anche bambini.\nLe regioni interessate da questa patologia sono le articolazioni degli arti inferiori e degli arti superiori (soprattutto caviglie e piedi, nella fattispecie il tallone, polso, mano e ginocchio), che appaiono scuri, tumefatti e dolenti alla mobilizzazione e alla pressione, il tutto accompagnato da un quadro radiologico di osteoporosi.\nNella patologia, distinguiamo tre stadi, ciascuno caratterizzato da specifici sintomi: acuto, cronico e atrofico.\nNel primo stadio, abbiamo edema nella regione interessata, con cute arrossata e calda,eventuale iperidrosi, soprattutto se il trauma \u00e8 localizzato all'arto superiore, impotenza funzionale assoluta e dolore molto intenso, con peggioramento della sintomatologia ogni volta che si tenta di caricare sull'arto.\nIl secondo stadio, invece, \u00e8 caratterizzato da edema e dolore pi\u00f9 diffusi, la cute diventa pallida, sottile e secca, con ipotrofie e retrazioni muscolari, accompagnate da eventuale rigidit\u00e0 articolare. I peli del paziente, inoltre, possono crescere increspati, ruvidi e numerosi.\nL\u2019ultimo stadio, infine, \u00e8 caratterizzato da importante atrofia tissutale con perdita di massa muscolare, che pu\u00f2 diventare irreversibile. Pi\u00f9 la sindrome permane, pi\u00f9 sar\u00e0 irreversibile.\nTerapia.\nSi tratta con intensa fisioterapia, antinfiammatori e bifosfonati. In Italia vi \u00e8 l'approvazione dell'AIFA per la terapia con Neridronato in infusione. Nuovi approcci di trattamento con la magnetoterapia hanno dato dei buoni risultati ma non sovrapponibili ai bifosfonati, in certi casi la durata minima del trattamento si aggira sulle 4 ore."}
{"id": "2032495", "revid": "124123", "url": "https://it.wikipedia.org/wiki?curid=2032495", "title": "Vincenzo Carravieri", "text": "Fu un noto personaggio protagonista nella storia della carboneria in Polesine.\nBiografia.\nAttivo dal 1805, anno in cui prese parte all'organizzazione della ribellione dei Crespinesi contro la dominazione francese. La reazione di Napoleone fu allora immediata, tolse la cittadinanza ai Crespinesi ed impose tasse doppie finch\u00e9 non fossero trovati e puniti i capi della rivolta. I Crespinesi, colpiti dal provvedimento ritenuto ingiusto, su consiglio del parroco Pietro Colla, con una supplica chiesero che dodici dei loro pi\u00f9 rappresentativi cittadini, tra questi anche Vincenzo Carravieri, allora studente universitario di medicina a Bologna, che si offrivano come ostaggi, fossero ricevuti da Napoleone a Parigi. Giunti a Milano, il principe Eugenio di Beauharnais, vicer\u00e9 del Regno d'Italia, non li lasci\u00f2 proseguire nel viaggio, timoroso che la loro presenza rinfocolasse ancora delle tensioni. Una nuova delagazione di tre persone formata da Arciprete, Maggiore della Guardia Nazionale e Giureconsulto and\u00f2 a Parigi per la supplica a Giuseppina Beauharnais. Napoleone irremovibile pretese che prima venissero condannati i capi della rivolta. Alla fine per tutti pag\u00f2 un povero pescivendolo, tale Giovanni Albieri, soprannominato \"Veneri\" o \"Venerio\", arrestato, condannato a morte e ghigliottinato nella piazza del municipio di Crespino il 14 ottobre 1806: fu l'unico dei rivoltosi ad essere sacrificato come capro espiatorio dell'intera vicenda.\nSuccessivamente Carravieri, laureatosi in medicina, proseguendo nel suo impegno patriottico durante la dominazione austriaca come affiliato alla Carboneria, coinvolto dal pretore di Crespino Felice Foresti, capo e diffusore della setta segreta in Crespino, venne arrestato dalla polizia asburgica il 7 marzo 1819, imprigionato ai piombi di Venezia e condannato a morte con una sentenza del Supremo Tribunale di Giustizia di Venezia del Regno Lombardo-Veneto il 18/5/1821 per il reato di alto tradimento nei riguardi dell'imperatore Francesco I.Tale pena fu poi commutata in via di \"grazia clementissima\" il 29/10/1821 in sei anni di carcere duro che scont\u00f2, parzialmente, nella prigione di Lubiana in Slovenia.\nRientrato al paese di Crespino nel 1824 Vincenzo Carravieri, divenne fervente mazziniano, si affili\u00f2 alla Giovane Italia, esercit\u00f2 la professione di medico in Crespino, dove mor\u00ec nel 1876, quasi novantenne."}
{"id": "2032500", "revid": "179980", "url": "https://it.wikipedia.org/wiki?curid=2032500", "title": "Jorge Alberto Rojas", "text": ""}
{"id": "2032501", "revid": "33689", "url": "https://it.wikipedia.org/wiki?curid=2032501", "title": "Intelligenza artificiale nella fantascienza", "text": ""}
{"id": "2032504", "revid": "122960192", "url": "https://it.wikipedia.org/wiki?curid=2032504", "title": "Andrea Castelli", "text": "Biografia.\nAndrea Castelli ha iniziato la carriera di teatrante a Trento nel \"Club Armonia\", la compagnia di suo padre Silvio Castelli. Nel 1976 \u00e8 assunto, dopo un periodo di collaborazione, alla sede Rai di Trento come programmista-regista, ma nel 1989 si dimette per dedicarsi completamente al teatro. Intanto fonda la libera compagnia de \"I Spiazaroi\" la quale, con testi innovativi tesi a svecchiare la bolsa tradizione del teatro dialettale trentino, diventa subito popolarissima in Regione e attira tanti giovani.\nNel 1981 ha pubblicato il suo primo libro, \"Castellinaria\", tratto dalla rubrica che teneva sulla rivista Vita Trentina, e che gli aveva procurato notoriet\u00e0 in regione. Nel periodo dal 1992 al 1995 insegna Arti visuali e Spettacolo al Liceo Musicale \"Bonporti\" di Trento. Nel 1986 con \"Sol\" inizia la sua carriera da monologhista, che prosegue nell'anno successivo con \"Castellinaria\".\nTra il 2002 e il 2003 porta nei teatri di mezza Italia (Torino, Milano, Trento, Bolzano, Bergamo, Pordenone, Trieste, ecc.) il monologo \"Ci\u00f2 che non si pu\u00f2 dire - Il racconto del Cermis\" dello scrittore Pino Loperfido per il Teatro Stabile di Bolzano, regia di Paolo Bonaldi. Con la regia di Marco Bernardi invece ha recitato ne \"La vedova scaltra\" di Goldoni, \"La professione della signora Warren\" di Shaw e in un Ruzante: \"Bilora\" e il \"Ritorno de Campo\".\nNel 2005 ha recitato nel ruolo del padre di Alcide De Gasperi nel film \"De Gasperi, l'uomo della speranza\" per la regia di Liliana Cavani. Per gli audio-libri di \"La Repubblica\", nel 2006 ha letto il racconto di Edgar Allan Poe \"Il cuore rivelatore\". Recita attualmente con il Teatro Stabile di Bolzano. Per la stagione 2010-2011 ha portato in scena \"Avevo un bel pallone rosso\" di Angela Dematt\u00e9, con la stessa Angela Dematt\u00e9 e la regia di Carmelo Rifici, prodotto dal Teatro Stabile di Bolzano e che sar\u00e0 ripreso nella stagione 2011-2012. Per la stagione del teatro regionale 2011-12 allestisce un nuovo monologo satirico intitolato \"Trentini&amp;Trentoni\". Nella stagione teatrale 2012-2013 \u00e8 protagonista de \"La Rosa bianca\" di Lillian Groag, prima italiana, prodotto dal Teatro stabile di Bolzano per la regia di Carmelo Rifici, spettacolo che resta in cartellone, tra le altre date italiane, una settimana al Piccolo teatro Grassi di Milano. Per la stagione 2014-2015 scrive \"Sanguinare inchiostro\" in occasione del centenario della prima guerra mondiale. Lo produce il teatro stabile di Bolzano e ne cura la regia Carmelo Rifici. Nel 2016 \u00e8 nella compagnia Regionale che allestisce, per la regia di Bernardi, \"La cucina\" di Arnold Wesker. Nel 2018 \u00e8 nel cast de \"I cavalieri\" di Aristofane, assieme ad Antonello Fassari e Fulvio Falzarano (con Michele Nani, Giancarlo Ratti, Loris Fabiani e Mario Sala) per la regia di Roberto Cavosi e, nel settembre dello stesso anno, \u00e8 chiamato da Rifici a Lugano per reinterpretare la parte del padre in \"Avevo un bel pallone rosso\" della Dematt\u00e9 che il regista intende riproporre per il festival internazionale di teatro contemporaneo, questa volta vicino a Francesca Porrini. La successiva tourn\u00e9e tocca Torino, Milano, Napoli e molte altre citt\u00e0 italiane per terminare a Brescia nel febbraio del 2019. Per la stagione 2019-2020 allestisce \"La meraviglia\" con la musica dal vivo di Emanuele Dell'Aquila e la consulenza alla regia di Leo Muscato.\n\u00c8 stato diretto da Marco Bernardi, Paolo Bonaldi, Antonio Caldonazzi, Liliana Cavani, Gabriele Cipollitti, Luciano Emmer, Sandro Gastinelli, Piero Maccarinelli, Roberto Marafante, Leo Muscato, Neri Parenti, Carmelo Rifici, Vittorio Moroni, Roberto Cavosi."}
{"id": "2032505", "revid": "253958", "url": "https://it.wikipedia.org/wiki?curid=2032505", "title": "Carravieri", "text": ""}
{"id": "2032506", "revid": "6923", "url": "https://it.wikipedia.org/wiki?curid=2032506", "title": "Giunto Ferguson", "text": ""}
{"id": "2032511", "revid": "1498232", "url": "https://it.wikipedia.org/wiki?curid=2032511", "title": "Costellazione di EURione", "text": "La costellazione di EURione \u00e8 uno schema di simboli che si trova su diversi disegni di banconote all'incirca dal 1996. Il disegno \u00e8 stato aggiunto per aiutare il software a rilevare la presenza di una banconota in un'immagine digitale. Tale software pu\u00f2 quindi impedire la riproduzione delle banconote allo scopo di evitare le falsificazioni usando le fotocopiatrici a colori.\nDescrizione.\nIl nome \"costellazione di EURione\" (\"EURion constellation\") fu coniato da Markus Kuhn, che scopr\u00ec lo schema all'inizio del 2002, quando not\u00f2 che una fotocopiatrice a colori Xerox rifiutava di riprodurre banconote. La parola \u00e8 una sincrasi di EUR, la designazione dell'euro nell'ISO 4217, e Orione, una costellazione di forma similare.\nLa costellazione di EURione descritta la prima volta da Kuhn \u00e8 costituita da uno schema di cinque cerchietti gialli, verdi o arancione, schema ripetuto in aree delle banconote con diversi orientamenti. La sola presenza di cinque di questi cerchietti in un'immagine \u00e8 sufficiente perch\u00e9 alcune fotocopiatrici a colori si rifiutino di processare. Andrew Steer pi\u00f9 tardi not\u00f2 un semplice rapporto intero tra il quadrato delle distanze dei cerchietti vicini, che d\u00e0 ulteriori informazioni su come lo schema dovrebbe essere individuato efficientemente dal software di elaborazione delle immagini.\nLa costellazione di EURione \u00e8 pi\u00f9 evidente, e di conseguenza individuata per la prima volta, nella banconota da 10 euro.\nAlcune banche integrano strettamente la costellazione con il resto del disegno della banconota. Nelle banconote tedesche, i cerchietti di EURione formavano il cerchio pi\u00f9 interno in uno schema di cerchi concentrici. Al fronte della ex-banconota da 20 sterline della Bank of England (tipo \"Elgar\"), appaiono in verde come le teste di note musicali, mentre in quella successiva (tipo \"Smith\") del 2007 i cerchi semplicemente si raggruppano intorno al testo '\u00a320'. Su alcuni biglietti del dollaro statunitense formano il numero zero nei piccoli numeri gialli che mostrano il valore della banconota.\nI dettagli tecnici riguardanti la costellazione di EURione sono mantenuti segreti dagli inventori e dalle banche che li utilizzano. Un brevetto fa pensare che lo schema e l'algoritmo per l'identificazione siano stati progettati alla OMRON Corporation, una compagnia elettronica giapponese. Non \u00e8 neanche chiaro se questa caratteristica abbia o meno un nome ufficiale. Il termine \"Omron anti-photocopying feature\" \u00e8 apparso nell'agosto 2005 in una informazione alla stampa rilasciata dalla Reserve Bank of India.\nUso.\nLa tavola che segue elenca le banconote su cui \u00e8 stata apposta la costellazione di EURione:\nAltri meccanismi per l'identificazione delle banconote.\nSoftware Adobe.\nGli utenti di versioni recenti di programmi per l'elaborazione delle immagini, come Adobe Photoshop o Paint Shop Pro, hanno riscontrato che anche con questi software non \u00e8 possibile stampare banconote. Secondo un articolo di \"Wired\", il codice di individuazione delle banconote in queste applicazioni, denominato Counterfeit Deterrence System (CDS), sarebbe stato elaborato dal Central Bank Counterfeit Deterrence Group e fornito a compagnie come Adobe sotto forma di modulo binario. Tuttavia esperimenti di Steven J. Murdoch e di altri hanno mostrato che questo codice di individuazione delle banconote non si applica all'EURione. Il software individua invece la filigrana digitale inserita nelle banconote, sviluppata da Digimarc (cfr. Central Bank Counterfeit Deterrence Group)."}
{"id": "2032517", "revid": "767487", "url": "https://it.wikipedia.org/wiki?curid=2032517", "title": "Sabiha Sumar", "text": "Dopo aver studiato regia e scienze politiche al \"Sarah Lawrence College\" di New York dal 1980 al 1983, ha continuato studiando relazioni internazionali all'Universit\u00e0 di Cambridge.\nNel 1992 ha fondato la casa cinematografica Vidhi Films, in collaborazione con la televisione tedesca pubblica ZDF, per la quale ha diretto e realizzato numerosi documentari che trattano della vita e della cultura femminile nella societ\u00e0 islamica.\nSempre in questa ottica di critica sociale e femminista ha diretto la prima pellicola nel 1988, il documentario \"Who Will Cast The First Stone\" per conto della britannica Channel Four Television ha avuto per argomento il caso di tre donne pakistane imprigionate ha vinto il Premio Golden Gate al Premio internazionale del film di San Francisco del 1998. In seguito ha diretto \"Where Peacocks Dance\" nel 1992 e \"Of Mothers, Mice And Saints\" nel 1994.\nIl suo esordio cinematografico come regista indipendente risale al 2003 con la pellicola Acque silenziose che ha vinto il Pardo d'oro al Festival internazionale del film di Locarno sempre nel 2003 ed ha raccolto numerosi consensi a libello internazionale.\nNel 2008 ha vinto una nomination al Sundance Film Festival per il suo documentario \"Dinner with the President\"."}
{"id": "2032521", "revid": "76963", "url": "https://it.wikipedia.org/wiki?curid=2032521", "title": "Richard Blackwell", "text": "Biografia.\nDopo aver tentato la carriera di attore, dalla fine degli anni sessanta, Richard Blackwell era stato un influente stilista. Fu il primo nella storia a presentare la sua collezione durante una trasmissione televisiva, ed il primo a rendere la propria linea di abbigliamento disponibile anche per le taglie forti. Durante i quasi venti anni di attivit\u00e0 della casa di moda di Blackwell, lo stilista realizz\u00f2 abiti per Yvonne De Carlo, Jayne Mansfield, Dorothy Lamour, Jane Russell e la first lady Nancy Reagan. Tuttavia, durante gli anni ottanta, la deriva della moda verso lo stile casual segn\u00f2 la fine della casa di moda di Blackwell.\nLa prima lista delle \"\"lista delle dieci donne peggio vestite\" fu pubblicata nel 1960, ma soltanto con il crescere della popolarit\u00e0 della casa di moda Blackwell, anche la lista acquis\u00ec importanza. Nel giro di pochi anni la lista ebbe un grande rilievo mediatico che seppe poi mantenere nel tempo. Nella sua lista finirono diverse celebrit\u00e0: attrici come Anna Magnani, Zsa Zsa G\u00e1bor, Sharon Stone, cantanti come Christina Aguilera, Mariah Carey, Britney Spears, ma anche membri della casa reale inglese come Camilla Parker-Bowles e la stessa Elisabetta II. Le liste erano in realt\u00e0 due: la seconda, \"Fabulous Fashion Independents\" (dedicata alle donne meglio vestite), non ebbe mai il risalto della pi\u00f9 celebre \"Worst Dressed Woman List\".\nLa lista gener\u00f2 numerose imitazioni, da quella stilata dal sito TMZ \"In The Zone: Mr. Blackwell vs. TMZ\" a quella della rivista \"The Sun\" \"Sun Women Online: Celebrity Style Watch\", sino ad arrivare a quelle meno conosciute come \"The Catwalk Queen\".\nRichard Blackwell fu anche autore di due libri: \"Mr. Blackwell: 30 Years of Fashion Fiascos\" ed un'autobiografia, \"From Rags to Bitches\".\nAlla sua morte fu sepolto nello Hollywood Forever Cemetery."}
{"id": "2032523", "revid": "16758", "url": "https://it.wikipedia.org/wiki?curid=2032523", "title": "Mr. Blackwell", "text": ""}
{"id": "2032540", "revid": "290948", "url": "https://it.wikipedia.org/wiki?curid=2032540", "title": "Lepus insularis", "text": "Il jackrabbit nero o lepre nera o lepre di Espiritu Santo (\"Lepus insularis\" ) \u00e8 un mammifero lagomorfo della famiglia dei Leporidi endemico dell'isola Esp\u00edritu Santo, in Messico.\nLa specie \u00e8 stata per lungo tempo considerata una popolazione locale affetta da melanismo di \"Lepus californicus\", specie alla quale \u00e8 assai affine anche filogeneticamente: tale popolazione insulare, vivendo in ambienti privi di predatori (l'unico predatore terrestre presente sull'isola \u00e8 \"Bassariscus astutus\", che caccia prede di taglia assai inferiore) si \u00e8 potuta evolvere in isolamento, sviluppando caratteri che in un contesto continentale l'avrebbero fortemente penalizzata.\nGli studi morfologici, tuttavia, hanno evidenziato una differenza piuttosto netta nella conformazione cranica delle due popolazioni, cos\u00ec marcata da aver fatto ritenere sensato agli studiosi di poter parlare di due specie distinte piuttosto che di popolazioni.\nDistribuzione.\nLa specie \u00e8 endemica dell'isola di isola Esp\u00edritu Santo, nel golfo di California; \u00e8 stata introdotta anche sulla vicina isola di Pichilinque.\nColonizzando tutto il territorio insulare, si pu\u00f2 dire che la specie \u00e8 assai adattabile in termini di esigenze ambientali, tuttavia la si trova pi\u00f9 frequentemente nelle vallate e sui fianchi delle colline, in ambienti non eccessivamente rocciosi.\nDescrizione.\nDimensioni.\nMisura circa 55\u00a0cm di lunghezza, per un peso di tre chili e mezzo.\nAspetto.\nLa specie presenta un caratteristico mantello di colore nero lucido su dorso e testa, mentre la zona ventrale ha una colorazione tendente al bruno-cannella: sulla fronte possono essere presenti sparsi peli bianchi, mentre alla base delle orecchie ed attorno agli occhi il pelo si schiarisce notevolmente, assumendo sfumature grigie.\nBiologia.\nSi tratta di animali notturni e solitari, che durante il giorno riposano in buche profonde una decina di centimetri poste all'ombra di qualche cespuglio: in caso di giornate nuvolose, tuttavia, \u00e8 possibile vederli allo scoperto anche durante le ore pomeridiane.\nAlimentazione.\nSi tratta di animali erbivori: i loro cibi preferiti sono le piante erbacee, ma all'occorrenza si nutrono anche di foglie di cactus e qualsiasi altro tipo di materiale vegetale. Essendo l'isola di Espiritu Santo un posto virtualmente privo d'acqua, similmente a specie adattate alla vita in ambienti desertici l'animale non beve mai, ma ricava l'acqua di cui necessita dal cibo: questo adattamento risulta dannoso per le piante soprattutto durante la stagione secca, quando l'animale si nutre in larga parte di germogli.\nRiproduzione.\nLa stagione riproduttiva dura da gennaio ad agosto: durante questo periodo, la femmina pu\u00f2 allevare con successo fino a tre nidiate. I maschi, quando la femmina \u00e8 in estro, perdono la loro naturale cautela ed ingaggiano combattimenti anche violenti a suon di calci e pugni dati con le zampe anteriori: spesso la femmina, pi\u00f9 grossa del maschio a parit\u00e0 d'et\u00e0, \u00e8 costretta a difendersi dalle sue eccessive attenzioni.\nLa gestazione dura una quarantina di giorni, al termine dei quali vengono dati alla luce una media di tre cuccioli gi\u00e0 ben ricoperti di pelo ed in grado di vedere e muoversi: essi vengono svezzati gi\u00e0 poche settimane dopo il parto e dopo lo svezzamento la madre (che gi\u00e0 si prende assai poca cura di loro, limitandosi a nutrirli qualche volta al giorno) cessa di prendersi cura di loro."}
{"id": "2032550", "revid": "287204", "url": "https://it.wikipedia.org/wiki?curid=2032550", "title": "Dwarka", "text": " \nDwarka \u00e8 una suddivisione dell'India, classificata come \"municipality\", di 33.614 abitanti, situata nel distretto di Devbhoomi Dwarka, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 14' 45 N e 68\u00b0 58' 26 E.\nSociet\u00e0.\nEvoluzione demografica.\nAl censimento del 2001 la popolazione di Dwarka assommava a 33.614 persone, delle quali 17.701 maschi e 15.913 femmine. I bambini di et\u00e0 inferiore o uguale ai sei anni assommavano a 4.220, dei quali 2.233 maschi e 1.987 femmine. Infine, coloro che erano in grado di saper almeno leggere e scrivere erano 21.444, dei quali 12.664 maschi e 8.780 femmine."}
{"id": "2032555", "revid": "217830", "url": "https://it.wikipedia.org/wiki?curid=2032555", "title": "Gran Premio motociclistico della Malesia 2008", "text": "Il Gran Premio motociclistico della Malesia 2008 corso il 19 ottobre, \u00e8 stato il diciassettesimo Gran Premio della stagione 2008 e ha visto vincere la Yamaha di Valentino Rossi nella classe MotoGP, \u00c1lvaro Bautista nella 250 e G\u00e1bor Talm\u00e1csi nella 125.\nClasse 250.\nPer questa classe in questa occasione venne tagliato il traguardo della 700\u00aa prova (per quanto proprio in questa edizione del mondiale vi fu il caso del GP di Indianapolis dove non fu possibile prendere la partenza a causa delle cattive condizioni atmosferiche).\nLa 250 fa parte delle categorie presenti gi\u00e0 in occasione della prima prova assoluta del motomondiale inaugurato dal Tourist Trophy 1949."}
{"id": "2032564", "revid": "767487", "url": "https://it.wikipedia.org/wiki?curid=2032564", "title": "Trio Mocot\u00f3", "text": "I Trio Mocot\u00f3 sono un gruppo musicale brasiliano di samba e samba rock.\nStoria.\nFondato nel 1968 in un club di San Paolo; il gruppo prevedeva tre componenti: Jo\u00e3o Parahyba alle percussioni e alla batteria, Nereu Gargalo al pandeiro e Luis Carlos Fritz \"Escov\u00e3o\" alla chitarra e alla cu\u00edca; tutti e tre erano cantanti. Negli anni '60 furono celebri per aver accompagnato il celebre cantautore Jorge Ben. Nel 1971 pubblicano il primo album solista: \"Muita Zorra\".\nLo scioglimento.\nDopo il loro iniziale successo la band rimase separata per circa vent'anni. Di loro non si seppe pi\u00f9 nulla, tranne che per Jo\u00e3o che collabor\u00f2 all'album di Bebel Gilberto \"Tanto Tempo\".\nGli anni 2000.\nLa band si riforma ed un anno dopo pubblica il secondo disco Samba Rock. Alla fine del 2002 Fritz viene rimpiazzato da un nuovo chitarrista: Skowa. \"Beleza!Beleza!!Beleza!!!\" \u00e8 il loro ultimo lavoro discografico pubblicato nel 2003 collaborando con altri artisti della scena brasiliana.\nIl \"samba rock\".\nIl gruppo (durante il periodo Jorge Ben) coni\u00f2 questo termine per indicare i loro lavori i quali consistono in un miscuglio di samba con la rivoluzione musicale americana che avveniva nel loro periodo di fondazione. Essi presero esempio da interpreti brasiliani come: Gilberto Gil, Caetano Veloso e lo stesso Jorge Ben con cui avevano gi\u00e0 collaborato."}
{"id": "2032566", "revid": "339392", "url": "https://it.wikipedia.org/wiki?curid=2032566", "title": "Telelibera 63", "text": ""}
{"id": "2032569", "revid": "567822", "url": "https://it.wikipedia.org/wiki?curid=2032569", "title": "Encore", "text": ""}
{"id": "2032570", "revid": "287204", "url": "https://it.wikipedia.org/wiki?curid=2032570", "title": "Joshimath", "text": " \nJoshimath \u00e8 una suddivisione dell'India, classificata come \"municipal board\", di 13.202 abitanti, situata nel distretto di Chamoli, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 34' 0 N e 79\u00b0 34' 0 E e ha un'altitudine di 1.571 .\nSociet\u00e0.\nEvoluzione demografica.\nAl censimento del 2001 la popolazione di Joshimath assommava a 13.202 persone, delle quali 7.993 maschi e 5.209 femmine. I bambini di et\u00e0 inferiore o uguale ai sei anni assommavano a 1.610, dei quali 818 maschi e 792 femmine. Infine, coloro che erano in grado di saper almeno leggere e scrivere erano 10.152, dei quali 6.661 maschi e 3.491 femmine."}
{"id": "2032572", "revid": "76963", "url": "https://it.wikipedia.org/wiki?curid=2032572", "title": "Harper Carter", "text": "Inizi\u00f2 la sua carriera come attore cinematografico fin da bambino, girando piccoli ruoli in alcuni film, come:\nIn et\u00e0 adulta, gir\u00f2 altri tre film in Italia, come:\nDopo il suo ritiro dal cinema, Carter cambi\u00f2 completamente attivit\u00e0 ed attualmente \u00e8 vicepresidente esecutivo di societ\u00e0 di beni immobili."}
{"id": "2032573", "revid": "125407544", "url": "https://it.wikipedia.org/wiki?curid=2032573", "title": "Fronte tedesco del lavoro", "text": "Il Deutsche Arbeitsfront (dal tedesco: \"Fronte tedesco del lavoro\"), in sigla DAF, fu un ente parastatale della Germania nazista, il cui scopo era quello di \u00absuperare la lotta di classe e l'antagonismo tra datore di lavoro e operaio salariato\u00bb, come ebbe ad affermare lo stesso Hitler in un comizio del 1933. Si trattava di un'organizzazione corporativista, molto affine all'analoga formazione fascista italiana, in cui confluirono obbligatoriamente i sindacati che persero pertanto la loro influenza e la loro autonomia di fronte al partito nazista.\nGenesi e organizzazione.\nLa conquista del potere assoluto da parte dei nazionalsocialisti fu rapida e travolgente. Non poterono sopravvivere i sindacati della Repubblica di Weimar, liberi e altamente politicizzati, ispirati alle idee comuniste, socialiste e cristiano \u2013 sociali. Nel febbraio del 1933, dopo l'incendio del Reichstag (del quale Hitler accus\u00f2 i comunisti), il presidente della repubblica, l'ottuagenario eroe di guerra Paul von Hindenburg, su richiesta esplicita di Hitler sospese in parte le libert\u00e0 civili, il che era contemplato dalla costituzione, in caso di \u00abemergenza e pericolo nazionali\u00bb (l'articolo incriminato era stato inserito ad hoc al fine di stroncare sul nascere ogni velleit\u00e0 rivoluzionaria, sia di destra, sia di sinistra). Il 23 marzo Hitler ottenne i pieni poteri, governando, in pratica, per decreto legge: esautor\u00f2 del tutto il parlamento e abol\u00ec le superstiti libert\u00e0 costituzionali. Riconobbe come festivo il giorno del 1\u00ba maggio, ma il 2 maggio sciolse i sindacati e istitu\u00ec il \"Deutsche Arbeitsfront\", che fu istituito ufficialmente solo il 24 ottobre 1934, dopo che, nel periodo compreso tra le cos\u00ec categorizzate primavera e l'estate del 1933, tutti i sindacati tradizionali e i partiti politici furono dichiarati illegali. La radicalizzazione dell'epurazione politica procedette di pari passo con la creazione di uno stato corporativista in termini di forza lavoro: Il 22 giugno 1933 la socialdemocrazia venne messa fuori legge, assieme alle altre forze politiche, il centro cattolico e i nazionalisti. Mentre i comunisti furono estromessi dalla partecipazione attiva e legale alla politica dello stato con l'arresto dei loro 81 deputati a s\u00e8guito del loro presunto coinvolgimento nell'incendio del Reichstag, come partito si polverizz\u00f2 poich\u00e9 incapace di rappresentare una diga contro il nazismo. Il 14 luglio 1933 lo NSDAP divenne partito unico e unico referente sindacalmente, e altrettanto unico rappresentante del mondo produttivo, essendo stata sciolta pure l'equivalente germanico della Confindustria. In quest'occasione il partito nazista promosse diversi indirizzi di stampo corporativista: blocco dei salari, abolizione del diritto di sciopero per i lavoratori e di serrata per i datori di lavoro, ferie e altre indennit\u00e0 (maternit\u00e0, malattia) a carico del datore di lavoro, riduzione dell'orario lavorativo a 40 ore settimanali. L'organizzazione parastatale tedesca del DAF rimase vigente per tutto il periodo della Germania nazista, dal 1933 al maggio 1945, quando, a guerra conclusa, venne sciolta d'imperio dalle autorit\u00e0 militari alleate occupanti.\nLa trasformazione in senso corporativista della realt\u00e0 produttiva.\nLo stato nazista era da intendersi come monolitico: in esso il partito unico aveva il compito di mediare le controversie lavorative al fine d'eliminare ogni possibile turbamento della pace interna. L'organismo sindacale neocostituito fu controllato dal Partito nazionalsocialista, da cui provenne la gran parte dei funzionari del Fronte. Nessun'altra riunione o associazione poteva esser fondata, e \u2013 tanto meno \u2013 riconosciuta dai datori di lavoro. Agli aderenti (obbligati) era fatto divieto di avanzare rivendicazioni salariali o di classe. Ne fecero parte obbligatoriamente i lavoratori di tutte le branche (per il testo legislativo tedeschi che usano la mente o il braccio in attivit\u00e0 creative), inclusi datori di lavoro e liberi professionisti. Reati passibili di pena capitale erano lo sciopero, la serrata, l'evasione fiscale, l'associazione in altre entit\u00e0 sindacali o parasindacali. In tal modo Hitler (che gi\u00e0 con la legge 20 gennaio 1934, detta carta del lavoro, aveva tracciato le linee di una totale subordinazione della classe operaia) si propose di spezzare ogni germe di coscienza sindacale e politica. Questa \"involuzione in senso capitalistico\" fu avvertita come un tradimento dall'ala sinistra del partito, e dagli aderenti alle SA, che propugnavano di compiere un'ulteriore evoluzione in senso \"socialista\". Hitler, per\u00f2, avendo bisogno di appoggiarsi alla grande industria al fine d'intraprendere il programma di riarmo, non poteva tollerare una siffatta \"ribellione\" all'interno del partito, cos\u00ec come non poteva appoggiare la seconda richiesta delle SA, la sostituzione di essa alle Forze Armate. Con la purga passata alla storia col nome di Notte dei lunghi coltelli, Hitler si liber\u00f2 al contempo dell'ala sinistra del partito, delle velleit\u00e0 sindacaliste e rivoluzionarie interne e degli elementi pi\u00f9 riottosi e incontrollabili del suo entourage. Il Fronte, guidato da Robert Ley (incriminato a Norimberga dalle autorit\u00e0 alleate \u2013 alla fine del conflitto \u2013 in qualit\u00e0 di criminale di guerra), decise su ogni aspetto della vita lavorativa (retribuzioni, fisco, orari, assunzioni, trasferimenti) e predispose attivit\u00e0 ricreative (sul modello del dopolavoro fascista) e sportive attraverso l'organizzazione Kraft durch Freude (\"La forza tramite la gioia\"). Originariamente, il Fronte si occupava pure degli accantonamenti in busta paga dei lavoratori a fine pensionistico, ma \u2013 a partir dal 1940 \u2013 il fondo pensione dei lavoratori venne devoluto al sostegno dello sforzo bellico."}
{"id": "2032574", "revid": "287204", "url": "https://it.wikipedia.org/wiki?curid=2032574", "title": "Encore (live)", "text": ""}
{"id": "2032577", "revid": "6923", "url": "https://it.wikipedia.org/wiki?curid=2032577", "title": "Maserati MC 12", "text": ""}
{"id": "2032585", "revid": "599013", "url": "https://it.wikipedia.org/wiki?curid=2032585", "title": "Cristian C\u00e1sseres", "text": "Carriera.\nClub.\nHa giocato nel campionato messicano di calcio per anni, prima di tornare in Venezuela in varie occasioni.\nNazionale.\nCon la nazionale di calcio venezuelana gioca dal 1999, disputando tre edizioni della Copa Am\u00e9rica."}
{"id": "2032586", "revid": "767487", "url": "https://it.wikipedia.org/wiki?curid=2032586", "title": "Amazing Crowns", "text": "Gli Amazing Crowns (gi\u00e0 noti come Amazing Royal Crowns) sono stati una band rockabilly di Providence (Rhode Island), attiva dal 1994 al 2000."}
{"id": "2032590", "revid": "229244", "url": "https://it.wikipedia.org/wiki?curid=2032590", "title": "Scuola stoica", "text": ""}
{"id": "2032598", "revid": "222571", "url": "https://it.wikipedia.org/wiki?curid=2032598", "title": "Rifugio Mulaz", "text": ""}
{"id": "2032603", "revid": "7969", "url": "https://it.wikipedia.org/wiki?curid=2032603", "title": "Runningback", "text": ""}
{"id": "2032605", "revid": "729019", "url": "https://it.wikipedia.org/wiki?curid=2032605", "title": "Via Aquitania", "text": "La Via Aquitania era un'antica strada romana della Gallia, costruita intorno al 118 a.C. La via, lunga circa 400\u00a0km, congiungeva la colonia romana di \"Narbo Martius\" (Narbona) con l'oceano Atlantico passando per Tolosa e \"Burdigala\" (Bordeaux).\nLa strada fu realizzata intorno al 118 a.C., ma non se ne conosce chi ne commission\u00f2 la realizzazione. La sua costruzione avvenne all'indomani della vittoria ottenuta dal console romano Gneo Domizio Enobarbo insieme al generale Quinto Fabio Massimo Allobrogico contro le trib\u00f9 galle degli Allobrogi e Arverni nel 121 a.C. Questa vittoria di fatto spian\u00f2 la strada alla penetrazione romana nella Gallia meridionale non pi\u00f9 ostacolata dalle trib\u00f9 locali. Successivamente Enobarbo divenne proconsole della Gallia e nel 118 a.C. fond\u00f2 la citt\u00e0 di Narbo Marzio, la moderna Narbonne, e costru\u00ec la Via Domitia, cui la via Aqitania si collega proprio in Narbonne. \u00c8 pertanto ritenuto probabile che la via Aquitania fu voluta dallo stesso Enobarbo per rendere pi\u00f9 agevole la penetrazione nei territori abitati dalle trib\u00f9 recentemente sconfitte.\nLa costruzione successiva potrebbe datarsi a Gaio Giulio Cesare (dopo la conquista della Gallia \"Comata\") o a Marco Vipsanio Agrippa.\nPercorso.\nLa Via Aquitania era la pi\u00f9 importante strada della provincia romana della Gallia Aquitania, collegava questa con la provincia della Gallia Narbonense e quindi di fatto il Mare Mediterraneo con l'Oceano Atlantico.\nLa strada partiva da Narbonne, dove si collegava con la Via Domizia, e si dirigeva verso ovest tenendosi sulla destra del fiume Aude che oltrepassava poco prima di Carcassonne, poi si dirigeva verso nord-ovest e raggiungeva Bordeaux passando per Tolosa.\nLa via Aquitania \u00e8 menzionata nella Tavola Peutingeriana, ove sono indicate le seguenti \"stazioni\":\nLa moderna strada nazionale francese N113 (o D6113) ripercorre nel tratto Bordeaux - Narbonne gran parte dell'antico tracciato della Via Aquitania."}
{"id": "2032607", "revid": "767487", "url": "https://it.wikipedia.org/wiki?curid=2032607", "title": "Esteban Fuertes", "text": "Carriera.\nClub.\nClassico calciatore giramondo, ha giocato per 11 club diversi tra Argentina, Francia, Inghilterra, Spagna e Cile.\nCresciuto nelle giovanili dell'Independiente, esordisce in prima squadra nel 1992. Nello stesso anno viene ceduto al Club El Porvenir, in Primera B Nacional, quindi, nel 1993, al Los Andes.\nRitorna in prima divisione nel 1995, allorch\u00e9 firma per il Platense. Nel 1996 si trasferisce al Racing Avellaneda, gli acerrimi rivali dell'Independiente. Dopo una sola stagione si trasferisce a quella che diventer\u00e0 la squadra in cui si esprimer\u00e0 ai suoi massimi livelli, il Col\u00f3n. In due stagioni realizza 27 gol in 75 partite.\nNel 1999 approda in Europa, acquistato dal Derby County. Il suo passaporto si scopre non essere valido, e nel gennaio del 2000 ritorna al Col\u00f3n. Nel Clausura 2000 mette a segno 17 gol, che gli valgono il titolo di capocannoniere.\nL'ottima stagione riaccende l'interesse delle squadre europee. Nell'estate del 2000 passa ai francesi del , con cui mette a segno 7 gol in 26 partite, mentre l'anno successivo, nel 2001, si trasferisce in Spagna, al Tenerife, esperienza segnata da soli 5 gol in 28 presenze.\nNel 2002 torna in Argentina, al River Plate. Dopo una sola stagione, caratterizzata da 12 gol in 34 partite, torna di nuovo al Col\u00f3n. In tre anni mette a segno 37 gol in 71 partite, diventando il massimo cannoniere di sempre del sodalizio argentino.\nNell'agosto 2013 torna a giocare in Bolivia nello Sport Boys segnando 1 rete all'esordio.\nDopo un'esperienza tra le file dei cileni dell'Universidad Cat\u00f3lica, nel 2008 torna per la quarta volta ai rossoneri di Santa Fe.\nDopo aver collezionato 247 gol in carriera in 569 partite giocate in totale, Fuertes ha giocato la sua ultima partita da calciatore professionista il 24 giugno 2012 a quasi 41 anni nel match contro il Banfield, in cui ha anche segnato una doppietta.\nNazionale.\nEsordisce in nazionale il 20 maggio 2009, all'et\u00e0 di 36 anni, 4 mesi e 25 giorni, nell'amichevole contro Panama, diventando cos\u00ec il pi\u00f9 anziano debuttante nella storia della nazionale \"albiceleste\"."}
{"id": "2032613", "revid": "729019", "url": "https://it.wikipedia.org/wiki?curid=2032613", "title": "Massimo Giovanelli", "text": "Biografia.\nGiovanelli crebbe nelle giovanili del Noceto, club del centro in provincia di Parma nel quale \u00e8 nato; esord\u00ec in prima squadra nel 1984 in un \"match\" di campionato contro Roma.\nNel 1989 esord\u00ec in Nazionale in un \"test match\" contro lo , sotto la guida tecnica di Bertrand Fourcade, e poco dopo disput\u00f2 il suo primo \"match\" in una competizione ufficiale nel corso della Coppa FIRA 1989-90 a Mosca contro l'.\nDopo sette stagioni al Noceto, fu ingaggiato dal Milan, con il quale vinse tre titoli di campione d'Italia fino al 1997.\nNello stesso anno del suo trasferimento a Milano disput\u00f2 anche la in Inghilterra, durante la quale scese in campo da titolare in due incontri.\nPrese parte anche alla in Sudafrica e alla vittoria dell'edizione Coppa FIRA 1995/97, in cui l' si laure\u00f2 campione d'Europa battendo per la prima volta nella sua storia la nella finale di Grenoble.\nNel 1997 Giovanelli si trasfer\u00ec in Francia, dapprima al Paris Universit\u00e9 Club Rugby, il centro universitario sportivo parigino, e nel 1998 al Narbonne.\nNel 1999 partecip\u00f2 alla sua terza consecutiva, e ultima, Coppa del Mondo, in Galles; nel 2000 prese parte alla prima edizione del Sei Nazioni, del quale gioc\u00f2 l'incontro inaugurale, la vittoria per 34-22 sulla : quella fu anche l'ultima maglia azzurra di Giovanelli, la sessantesima.\nUn problema alla retina lo costrinse al ritiro internazionale e ne mise in forse anche il prosieguo di carriera.\nIl 17 febbraio 2001 fu iscritto, insieme all'inglese Rory Underwood, nel \"Twickenham Wall of Fame\", elenco di rugbisti celebri che figurano nel museo della Rugby Football Union presso il celebre stadio della capitale inglese.\nNel 2003 si laure\u00f2 in architettura nella stessa sessione d'esami del suo compagno di Nazionale Paolo Vaccari, e pi\u00f9 tardi torn\u00f2 a giocare nel Colorno, squadra del parmense.\nIl 2 maggio 2007, avendo raggiunto il limite di legge per l'attivit\u00e0 agonistica, fissato per il rugby a 40 anni, disput\u00f2 il suo ultimo incontro con la maglia del Colorno; al termine dell'incontro, nel quale rimase in campo per tutti gli 80', Giovanelli fu salutato da tutto lo stadio.\nIn seguito si propose per la carica di consigliere alle elezioni federali F.I.R. del settembre 2008, denunciando tuttavia irregolarit\u00e0 nella presentazione della documentazione di altri candidati, cosa che a suo dire l'avrebbe sfavorito risultando egli il primo dei non eletti.\n\u00c8 stato il direttore sportivo dell'Amatori Milano, alla cui ricostituzione nel 2002 partecip\u00f2 dopo la cessione del titolo sportivo della societ\u00e0, avvenuta nel 1998, al Calvisano.\nHa poi ricoperto il ruolo di direttore sportivo dei Crociati Parma fino all fine del campionato 2012-2013, quando la societ\u00e0 si \u00e8 sciolta per problemi finanziari."}
{"id": "2032614", "revid": "116944", "url": "https://it.wikipedia.org/wiki?curid=2032614", "title": "Siculo arabo", "text": ""}
{"id": "2032617", "revid": "767487", "url": "https://it.wikipedia.org/wiki?curid=2032617", "title": "Jacopo Battaglia", "text": "\u00c8 conosciuto soprattutto per essere il batterista degli Zu, con cui ha pubblicato 14 album con etichette Atavistic/Touch and Go (USA), Southern (EU), Heads (Giappone), Ipecac Recordings (USA).\nCarriera.\nFonda gli Zu nel 1997. Collabora inoltre in studio e/o dal vivo con musicisti di varie estrazioni: dal free jazz (Peter Br\u00f6tzmann, Han Bennink, Mats Gustafsson, Paal Nilsen Love, Ken Vendermark, Hamid Drake) al rock alternativo (No Means No, The Ex, Fugazi, Karate, Dalek, Lightning Bolt, Mike Patton, Melvins).\nFa parte anche degli Ardecore (band formata dai tre Zu pi\u00f9 altri musicisti italiani) con cui vince la Targa Tenco nel 2007 con l'album \"Chimera\" e dei Black Engine, band formata dai tre Zu con Eraldo Bernocchi e con ospiti occasionali come Mick Harris (Napalm Death, Scorn), F.M. Einheit (Einst\u00fcrzende Neubauten), collabora anche con i Gronge.\nL'11 febbraio 2011, con un comunicato ufficiale sul sito della band, annuncia di lasciare gli Zu per dedicarsi ad altri progetti. Saluta la band con un mini tour a marzo 2011.\nIl 2 marzo 2011 con un comunicato ufficiale, i The Bloody Beetroots annunciano che Jacopo Battaglia entra nella band, come batterista nei live, con lo pseudonimo di Battle.\nDal gennaio del 2013 passa a suonare synth e basso.\nAd aprile 2013 esce per l'etichetta belga Lektroluv Records il suo primo EP a nome Mooro\nA giugno 2018 torna in tour con gli Zu e Mats Gustafsson in occasione della ristampa di \"how to raise an ox\""}
{"id": "2032618", "revid": "71433", "url": "https://it.wikipedia.org/wiki?curid=2032618", "title": "Only", "text": "Only (\"solo\", \"soltanto\" in lingua inglese) pu\u00f2 riferirsi a:"}
{"id": "2032620", "revid": "287204", "url": "https://it.wikipedia.org/wiki?curid=2032620", "title": "Only (album)", "text": ""}
{"id": "2032624", "revid": "104485", "url": "https://it.wikipedia.org/wiki?curid=2032624", "title": "Convalescenza", "text": "La convalescenza \u00e8 il periodo intermedio che si trascorre nei giorni successivi a un intervento chirurgico, una malattia o un trauma fisico.\nIn questo periodo si \u00e8 relativamente pi\u00f9 deboli e particolarmente esposti a rischio di contagio di altri malanni."}
{"id": "2032629", "revid": "697352", "url": "https://it.wikipedia.org/wiki?curid=2032629", "title": "Umbria TV", "text": "Umbria TV \u00e8 una rete televisiva italiana regionale con sede a Perugia, in Umbria.\nStoria.\nLa televisione nasce nel 1979 con l'intento di raccontare l'informazione quotidiana della propria regione. Per lungo tempo ha gravitato nell'orbita del PCI, facendo parte del network Nuova Emittenza Televisiva. In questo periodo l'emittente Telegalileo \u00e8 de facto redazione ternana di Umbria TV col nome Umbria TV Galileo. Allo scioglimento di questo circuito, Umbria TV viene gestita da una cooperativa.\nNegli anni novanta, oltre a soffrire a livello di ascolti e raccolta pubblicitaria la concorrenza di emittenti come RTE 24h, Teleumbria, TeF e Reteumbria, Umbria TV rischia pi\u00f9 volte l'oscuramento per problemi di concessione, che si concretizza nella primavera del 1994. A seguito di questo episodio, le trasmissioni regolari sono interrotte con dirette non-stop fino all'accoglimento del ricorso e al successivo rilascio di una concessione semiregionale. Altri due tentativi di oscuramento si sono avuti nel 1992 e soprattutto nel 1998 (pochi mesi dopo le riprese del crollo della Basilica di Assisi), ma in entrambi i casi la mobilitazione politica regionale ha evitato l'interruzione delle trasmissioni dell'emittente. Nella seconda met\u00e0 degli anni novanta Umbria TV si affilia a Odeon TV (ancorch\u00e9 il network sia gi\u00e0 presente in regione con la pluriregionale RTV 38) e all'emittente satellitare \"all-news\" Team TV, in risposta all'affiliazione della rivale RTE 24H ai network Cinquestelle e Italia News Network.\nNei primi anni duemila Umbria TV entra a far parte del Gruppo Colaiacovo. Per alcuni anni ha trasmesso anche via satellite con il nome di Umbria Channel, ma le trasmissioni sono cessate nel settembre 2010 a causa dei costi di gestione troppo elevati e dell'impossibilit\u00e0 di trasmettere lo stesso palinsesto terrestre. In compenso, i programmi sono ora visibili in diretta e integralmente tramite il sito web. In vista del passaggio al digitale terrestre, sono stati svelati i nomi di alcuni canali d'appoggio: Umbria TV Tuttosport (partito il 18 dicembre 2011), Umbria TV Gold (partito il 3 gennaio 2012), Umbria TV Tuttoshop (partito il 23 febbraio 2012, rimosso dopo alcuni mesi) e Umbria TV Plus (ovvero la programmazione di Umbria TV in differita di un'ora, partito il 1\u00ba marzo 2012). In pi\u00f9 il canale ritrasmette alcuni contenuti delle reti nazionali tematiche SuperTennis, Play.me e Nuvolari.\nL'emittente televisiva umbra ripete i programmi sportivi della syndication \"7 Gold\". L'attuale direttore responsabile \u00e8 Riccardo Marioni, mentre direttore generale \u00e8 Emanuele Mapelli.\nProgrammazione.\nL'emittente, oltre ai telegiornali regionali, offre trasmissioni informative, sportive e di intrattenimento. Tra queste \"Fuori campo\" (dedicata alla squadra di calcio del Perugia) e \"A tutto campo\", dedicate allo sport, e i talk show \"Punti di vista\", \"A carte scoperte\", \"Question Time\" e \"Spazio economia\"."}
{"id": "2032630", "revid": "641453", "url": "https://it.wikipedia.org/wiki?curid=2032630", "title": "Stadio Torquato Bresciani", "text": "Lo stadio Torquato Bresciani, detto dei Pini, \u00e8 un impianto sportivo polivalente di Viareggio, ad uso prettamente calcistico.\nVi disputa le proprie partite interne il Viareggio calcio. Vi si allena la sezione atletica del CGC Viareggio.\n\u00c8 sede, nel periodo di carnevale, della finale del torneo di Viareggio.\nStoria.\nLa squadra del Viareggio disputa le sue partite casalinghe nello Stadio dei Pini, inaugurato nella versione moderna il 18 luglio 1959, ma gi\u00e0 usato dal 1945 al 1958. Lo stadio \u00e8 intitolato alla memoria di Torquato Bresciani, presidente e tra i fondatori del CGC Viareggio ed ha una capienza ridotta di posti, per norme di sicurezza.\nI campi in cui la squadra ha giocato le proprie gare interne sono:\nEra sede, nel periodo estivo, del meeting di atletica leggera. Lo Stadio dei Pini fu il primo in Italia ad essere dotato di una pista in tartan, inaugurata il 12 ottobre 1969. Sulla pista viareggina si sono registrati diversi record: ad esempio, Alessandro Andrei stabil\u00ec il 12 agosto 1987 il record del mondo del getto del peso, che attualmente resiste come record italiano.\nNel 1991 ospit\u00f2 sette partite del Campionato mondiale di calcio Under-17 1991, tra cui due gare della Nazionale italiana Under-17.\nIl 7 luglio 2009 ha ospitato la funzione commemorativa delle vittime dell'incidente ferroviario di Viareggio, alla quale hanno partecipato 30 000 persone.\nIl 25 luglio 2009 la pista di atletica \u00e8 stata intitolata alla memoria del viareggino Arturo Maffei, campione di salto in lungo.\nIncontri importanti.\nL'11 agosto 2010, alle ore 21:00, si svolse l'incontro amichevole di calcio tra le nazionali Under 21 dell'Italia e della Danimarca. Il risultato fu 2-2. Marcatori: 20\u2032 Lyng, 52\u2032 L. Nielsen, Paloschi 64\u2032, Ranocchia 81\u2032. Arbitro: Soares Dias (Portogallo)."}
{"id": "2032632", "revid": "287204", "url": "https://it.wikipedia.org/wiki?curid=2032632", "title": "Strage del pane", "text": "La strage del pane, o strage di Via Maqueda, fu un fatto di sangue accaduto a Palermo, in Via Maqueda, il 19 ottobre 1944, durante la seconda guerra mondiale.\nFu una delle prime stragi documentate durante la campagna d'Italia, un episodio che aument\u00f2 il consenso della popolazione nei confronti del separatismo siciliano e acceler\u00f2 la nascita dell'EVIS.\nStoria.\nI militari di un plotone del Regio Esercito, appartenenti al 139\u00ba Reggimento fanteria \"Bari\" (provenienti dalla 47\u00aa Divisione fanteria \"Bari\" e dal 30 settembre 1944 utilizzati per costituire la IV Brigata Sicurezza Interna) che si trovavano davanti a Palazzo Comitini (allora sede della prefettura e oggi della provincia), spararono ad altezza uomo e lanciarono due bombe a mano contro una folla di civili che protestavano per la mancanza di cibo e lavoro e la mancata ricostruzione dei palazzi distrutti.\nVittime.\nIl bilancio dell'eccidio fu di almeno 24 morti e ben 158 feriti, tra cui due donne e alcuni minori. Furono deferiti al tribunale militare un sottotenente, tre sottufficiali e 21 soldati, ma nel 1947 la sentenza derubric\u00f2 le accuse a \"eccesso colposo di legittima difesa\"."}
{"id": "2032633", "revid": "1456895", "url": "https://it.wikipedia.org/wiki?curid=2032633", "title": "Muhammad Nur al-Din Isma'il", "text": "Laureato in studi islamici presso il corso di teologia della moschea/universit\u00e0 islamica di al-Azhar del Cairo, \u00e8 stato il primo imam della Moschea di Roma. Il suo incarico \u00e8 durato dal 1983 al 1993."}
{"id": "2032639", "revid": "31269", "url": "https://it.wikipedia.org/wiki?curid=2032639", "title": "Delta Team", "text": "Delta Team \u00e8 una serie televisiva d'azione tedesca.\nIn Italia \u00e8 stata trasmessa in prima tv dall'emittente satellitare criptata Duel TV con il titolo Copernicus Code, e in chiaro da Rete 4 con il titolo \"Delta Team\". In seguito \u00e8 stata replicata sulle emittenti Steel e Iris sempre con il titolo \"Delta Team\"."}
{"id": "2032640", "revid": "767487", "url": "https://it.wikipedia.org/wiki?curid=2032640", "title": "Pennelli di Vermeer", "text": "I Pennelli di Vermeer sono una rock band napoletana.\nBiografia.\nDopo la loro fondazione, autoproducono nel 2004 il cd \"Mod. Barocco, Fragile, Maneggiare con cura, Grazie!\".\nIn seguito dal 2004 al 2006 partecipano a numerosi festival nazionali (cfr. sez. \"Premi, partecipazioni e riconoscimenti\") e la loro canzone \"La pipa Operaia\" \u00e8 inserita nella compilation \"Napoli Sound System Vol. 2\" (2006) in cui compaiono come ospiti anche 24 Grana, Almamegretta e 'o Zul\u00f9.\nNel 2005 suonano al MeiFest di Faenza distribuendo la loro seconda autoproduzione dal titolo \"Processo immaginario... ad un nevrotico dissociato ma non del tutto\", che contiene quattro brani inediti pi\u00f9 il videoclip della canzone \"La pipa operaia\" realizzato in collaborazione con il regista Mario Amura. Ricevono il Premio della Critica al Festival di musica d'autore \"Scrivendo Canzoni\" a cura del Club Tenco di Sermide (Mn).\nNel gennaio 2007 viene pubblicato dall'etichetta napoletana \"La Canzonetta/Sintesi3000\" link, l'EP \"Tramedannata\", contenente quattro brani della band, la cover di \"\"Princesa\" (di Fabrizio De Andr\u00e9) e il videoclip de \"La pipa operaia\".\nDopo varie partecipazioni ad altri importanti festival, la band realizza LP, \"La primavera dei sordi\"\", di nuovo edito \"La Canzonetta/Sintesi3000\", che, pubblicato a giugno 2008, vede la partecipazione di numerosi musicisti, tra cui spiccano i nomi di Lino Vairetti (Osanna) e di Sergio \"Serio\" Maglietta (Bisca).\nNell'estate del 2008 i Pennelli di Vermeer vincono il concorso \"Suona anche tu con Pino Daniele\" bandito dal quotidiano \"Il Mattino\", aggiudicandosi l'opening act al Vai Mo' Tour 2008 di Pino Daniele in Piazza del Plebiscito a Napoli..\nSempre nell'estate del 2008 la band apre il concerto della Premiata Forneria Marconi al Palinuro Coast Festival.\nNel 2009 la band presenta al pubblico il b-side project \"La Sacra Famiglia\", tragicommedia musicale in tre atti con 17 brani inediti, che vede la collaborazione al progetto delle cantanti-attrici Stefania Aprea [gi\u00e0 voce nei brani \"Nel Giardino di Belzeb\u00f9\" e \"Luce\" dell'album \"La Primavera dei Sordi\" (2008)] e Valentina Bruno..\nNello stesso anno il brano \"Capa 'e lupo\", tratto dallo spettacolo \"La Sacra Famiglia\", vince il premio speciale della giuria, presieduta da Enzo Avitabile alla Festa di Piedigrotta di Napoli.\nNell'ottobre del 2009 i Pennelli di Vermeer vincono il Premio Siae \"Sergio Endrigo al \"Biella Festival\".\nA fine 2010 viene pubblicato il DVD de \"La Sacra Famiglia\" (La Canzonetta/Sintesi3000), \nle cui riprese sono state effettuate dal vivo durante il debutto teatrale dello spettacolo al Nuovo Teatro Nuovo di Napoli nel febbraio dello stesso anno.\nIn questo periodo il bassista Giovanni Santoro e il chitarrista Pasquale Palomba lasciano la band e vengono sostituiti da due nuovi elementi: Giovanni Vicinanza alla chitarra elettrica e Fulvio Di Nocera al basso.\nDopo due anni di tourn\u00e9e in teatri e festival italiani con il b-side project \"La Sacra Famiglia\", la band comincia a lavorare al nuovo disco rock, un concept album musicalmente trasversale dal titolo \"NoiaNoir\", i cui testi denunciano in chiave ironica la speculazione attuata dal \"sistema dell'informazione\" intorno ai casi di cronaca nera. Il disco, che vede la produzione artistica della band e la partecipazione di validissimi musicisti e attori dell'area vesuviana, viene stampato grazie alla piattaforma di crowdfunding \"Produzioni dal basso\" e pubblicato a giugno 2014 dalla giovane casa editrice napoletana \"Marotta&amp;Cafiero Recorder\". Per il nuovo disco, cambia nuovamente la formazione: al ritorno del primo chitarrista Pasquale Palomba, si aggiunge la cantante/interprete Stefania Aprea, gi\u00e0 collaboratrice abituale della band L'album \"NoiaNoir\" viene presentato in anteprima al Meeting del Mare di Marina di Camerota il 2 giugno 2014, dove la band ha aperto nuovamente il concerto di Franco Battiato e al PompeiLab (Pompei,NA) il 6 giugno 2014. A settembre 2015, i PdV partecipano ad una compilation-tributo ad Ivan Cattaneo, prodotta dalla Soter Label, col brano \"Maria-Batman\". Da dicembre 2015 la band, in formazione acustica, si esibisce con nuovi brani inediti ed entra a far parte del movimento di artisti campani \"Be Quiet\" che, con il \"Be Quiet Show\", trova nel cuore di Napoli un appuntamento fisso a cadenza mensile al Teatro Piccolo Bellini a partire da novembre 2015 e per tutta la stagione teatrale 2016.\nNell'aprile del 2016 i Pennelli di Vermeer lanciano in radio e sugli stores digitali il singolo \"Ho perso il pelo\" (Soter) seguito dall'uscita del videoclip per la regia di Danilo Al\u00ec Marraffino.\nNel maggio del 2017 la band riceve il riconoscimento Disco Mia Martini per il nuovo singolo e video nel decennale di attivit\u00e0.\nNell'ottobre 2017, a dieci anni dall'esordio discografico, viene presentato in anteprima al DiscoDays, Fiera del Disco e della Musica XIX edizione (Napoli), il nuovo disco dei Pennelli di Vermeer dal titolo \"Misantropi felici\" (Soter, 2017), in uscita ufficiale il 3 novembre 2017.\nNel luglio del 2018 la band pubblica il videoclip del brano \"Misantropi Felici\" (Soter, 2017) tratto dal disco omonimo, per la regia di Enzo Usiello."}
{"id": "2032645", "revid": "207432", "url": "https://it.wikipedia.org/wiki?curid=2032645", "title": "Delta Team - Auftrag geheim!", "text": ""}
{"id": "2032649", "revid": "207432", "url": "https://it.wikipedia.org/wiki?curid=2032649", "title": "Copernicus Code", "text": ""}
{"id": "2032654", "revid": "320578", "url": "https://it.wikipedia.org/wiki?curid=2032654", "title": "Hyper text transfer protocol", "text": ""}
{"id": "2032656", "revid": "45927", "url": "https://it.wikipedia.org/wiki?curid=2032656", "title": "Dynamic host configuration protocol", "text": ""}
{"id": "2032658", "revid": "45927", "url": "https://it.wikipedia.org/wiki?curid=2032658", "title": "Protocollo di configurazione dinamica degli indirizzi", "text": ""}
{"id": "2032659", "revid": "45927", "url": "https://it.wikipedia.org/wiki?curid=2032659", "title": "Simple mail transfer protocol", "text": ""}
{"id": "2032661", "revid": "45927", "url": "https://it.wikipedia.org/wiki?curid=2032661", "title": "Post office protocol", "text": ""}
{"id": "2032662", "revid": "111499563", "url": "https://it.wikipedia.org/wiki?curid=2032662", "title": "Gregorio Mattei", "text": "Biografia.\nGregorio Mattei nacque a Montepaone il 3 giugno 1761 da Saverio Mattei, musicista e critico musicale (amico e biografo del Metastasio) nonch\u00e9 letterato, giureconsulto e poeta di corte. Avviato alla carriera di avvocato, successivamente Mattei divenne magistrato.\nNel 1799 era a Napoli, dove partecip\u00f2 all'attivit\u00e0 politica, entrando a far parte dell'alta Commissione Militare in sostituzione di Giorgio Pigliacelli. Fu tra i redattori e i promotori del \"Veditore Repubblicano\", uno dei molti giornali fioriti nel semestre rivoluzionario a Napoli, scagliandosi contro i facili estremismi e il radicalismo giacobino di Vincenzo Russo.\nDopo la caduta della Repubblica Napoletana, fu processato ed impiccato il 28 novembre 1799, in piazza del Mercato a Napoli."}
{"id": "2032663", "revid": "156618", "url": "https://it.wikipedia.org/wiki?curid=2032663", "title": "Linlithgow Palace", "text": ""}
{"id": "2032665", "revid": "45927", "url": "https://it.wikipedia.org/wiki?curid=2032665", "title": "Internet message access protocol", "text": ""}
{"id": "2032667", "revid": "45927", "url": "https://it.wikipedia.org/wiki?curid=2032667", "title": "File transfer protocol", "text": ""}
{"id": "2032674", "revid": "1793900", "url": "https://it.wikipedia.org/wiki?curid=2032674", "title": "Wells Fargo Plaza", "text": "Il Wells Fargo Plaza \u00e8 un grattacielo di Houston, negli Stati Uniti. Ospita la banca Wells Fargo.\nNel 1993 perse un gran numero di finestre a causa del uragano Alicia.\nL'ingresso del grattacielo appare in un film americano del 1989 avente come titolo \"Le strade della paura\" "}
{"id": "2032675", "revid": "838137", "url": "https://it.wikipedia.org/wiki?curid=2032675", "title": "7 Gold Calabria", "text": "7 Gold Calabria, \u00e8 un'emittente a carattere regionale. \u00c8 il ripetitore della syndication italiana, 7 Gold in Calabria.\nStoria.\nCanale 9 Calabria nasce nel 2000 per iniziativa dell'editore Rodolfo Biafore. Quest'ultimo nel 2007 vende il 50% delle quote a 7 Gold, rimanendo in possesso del restante 50%, da quel momento l'emittente ha assunto la nuova denominazione di 7 Gold Calabria. \nDal 2013 7 Gold Calabria si dedica alla sola attivit\u00e0 di operatore di rete, dopo aver eliminato i suoi contenuti autoprodotti, limitandosi a ripetere in Calabria 7 Gold Puglia (LCN 77)."}
{"id": "2032677", "revid": "339392", "url": "https://it.wikipedia.org/wiki?curid=2032677", "title": "Regno del Lindsay", "text": ""}
{"id": "2032679", "revid": "62004", "url": "https://it.wikipedia.org/wiki?curid=2032679", "title": "Stadio dei Pini &quot;Torquato Bresciani&quot;", "text": ""}
{"id": "2032685", "revid": "122246", "url": "https://it.wikipedia.org/wiki?curid=2032685", "title": "Argos Volley", "text": "L'Argos Volley \u00e8 una societ\u00e0 pallavolistica maschile italiana con sede a Sora: milita nel campionato di Serie C."}
{"id": "2032686", "revid": "1305772", "url": "https://it.wikipedia.org/wiki?curid=2032686", "title": "The Journey", "text": "The Journey (\"il viaggio\" in lingua inglese) pu\u00f2 riferirsi a:"}
{"id": "2032687", "revid": "729019", "url": "https://it.wikipedia.org/wiki?curid=2032687", "title": "Pedro Giachino", "text": "Biografia.\nDurante la guerra delle Falkland, era il comandante di un plotone di APCA. Mor\u00ec a causa delle ferite riportate nella battaglia per la conquista della residenza di Rex Masterman Hunt, governatore britannico delle isole. Si tratt\u00f2 del primo militare ucciso in azione durante la guerra.\nRicevette, postuma, la \"Croce all'eroico valore in combattimento\".\nInizialmente, venne tumulato nella base navale di Puerto Belgrano, ma, nel 1985, in seguito alla lettera scritta da sua figlia al presidente Ra\u00fal Ricardo Alfons\u00edn, i suoi resti furono spostati a Mar del Plata, la citt\u00e0 natale della sua famiglia."}
{"id": "2032696", "revid": "486946", "url": "https://it.wikipedia.org/wiki?curid=2032696", "title": "Stadio Comunale &quot;Vincenzo Mazzella&quot;", "text": ""}
{"id": "2032701", "revid": "265329", "url": "https://it.wikipedia.org/wiki?curid=2032701", "title": "EC 2.1.1.41", "text": ""}
{"id": "2032703", "revid": "181699", "url": "https://it.wikipedia.org/wiki?curid=2032703", "title": "Interruzione del processo", "text": "L'interruzione del processo \u00e8 un istituto del diritto procesusale civile italiano, disciplinata dagli art. 299 e ss. del c.p.c., che riguarda l'arresto del processo nelle ipotesi in cui si verifichi un evento in grado di impedire il pieno realizzarsi del contraddittorio.\nQuesti eventi incidono sulla partecipazione al processo delle parti, dei loro rappresentanti o dei loro procuratori legali.\nTali eventi sono:\nGli art. 299 e 300 c.p.c. prevedono una disciplina diversificata a seconda del momento in cui si verifica l'evento interruttivo:\nin particolare\nIn quest'ipotesi l'interruzione pu\u00f2 essere evitata se i successori delle parti si costituiscono volontariamente o la parte non colpita dall'evento cita in riassunzione i successori delle parti colpite dall'evento.\nL'art 301 prevede che se l'evento riguarda il procuratore, il processo \u00e8 interrotto dal momento in cui si verifica, senza necessit\u00e0 di dichiarazioni o notifiche.\nTuttavia se tali eventi si producono dopo la chiusura della discussione dinanzi al collegio non producono nessun effetto se non nel caso di riapertura della fase istruttoria.\nGli effetti di tale interruzione sono gli stessi di quelli previsti per la Sospensione (infatti l'art 304 ne fa espresso rinvio):\nRipresa del processo.\nSe la parte che ha subito l'evento interruttivo intende proseguire il processo deve costituirsi in cancelleria (ex 166) o costituirsi in udienza. Se l'udienza non \u00e8 fissata deve presentare ricorso al giudice istruttore o, in mancanza, al presidente del tribunale. Sul ricorso il giudice appone decreto con la data dell'udienza che vengono poi notificati alle altre parti concorrenti.\nSe non si verifica la prosecuzione, \u00e8 l'altra parte che pu\u00f2 procedere alla riassunzione: infatti, pu\u00f2 chiedere al giudice istruttore (o al presidente del tribunale) la fissazione dell'udienza. A cura dell'istante ricorso e decreto vengono notificati a coloro che debbono costituirsi per proseguirlo. In questo caso se la parte cui spetta costituirsi per proseguire non compare verr\u00e0 dichiarata la contumacia.\nEx art 305 c.p.c il processo deve essere proseguito o riassunto nel termine perentorio di 3 mesi altrimenti si estingue. Tuttavia, qualora l'interruzione dipendesse dalla morte, la notificazione pu\u00f2 essere eseguita entro un anno dalla morte impersonalmente e collettivamente agli eredi nell'ultimo domicilio del defunto."}
{"id": "2032708", "revid": "265329", "url": "https://it.wikipedia.org/wiki?curid=2032708", "title": "EC 1.3.1.59", "text": ""}
{"id": "2032715", "revid": "1305772", "url": "https://it.wikipedia.org/wiki?curid=2032715", "title": "Kiss or Kill", "text": ""}
{"id": "2032729", "revid": "1904508", "url": "https://it.wikipedia.org/wiki?curid=2032729", "title": "Dunfermline Palace", "text": "Dunfermline palace (in italiano \"Palazzo di Dunfermline\") \u00e8 un palazzo reale scozzese situato a Dunfermline, nel Fife, che \u00e8 stato la residenza reale dei re di Scozia abbandonata nel 1708.\n\"Dunfermline palace\" \u00e8 stato eretto vicino all'abbazia di Dunfermline, in una posizione pittoresca in quanto si trova sul bordo di una gola. \u00c8 stato costruito attorno al XIII secolo e ricostruito da Giacomo IV di Scozia nel 1500 ed \u00e8 stato la residenza favorita dai monarchi scozzesi. In particolare, Giacomo IV, Giacomo V, Maria Stuarda e Giacomo VI hanno passato molto del loro tempo in questo palazzo. Giacomo VI poi lo diede in regalo ad Anna di Danimarca come regalo di nozze (avvenute nel 1589). Anna vi trascorse parecchio tempo ed \u00e8 qui che nacquero tre dei suoi figli: Elisabetta di Boemia, Robert e Carlo I. Anche Davide II di Scozia e Giacomo I di Scozia nacquero al \"Dunfermline palace\".\nL'ultimo monarca ad occupare il palazzo fu Carlo II che vi alloggi\u00f2 prima della battaglia di Pitreavie nel 1650. \u00c8 stato poi abbandonato nel 1708."}
{"id": "2032734", "revid": "991694", "url": "https://it.wikipedia.org/wiki?curid=2032734", "title": "Stadio Comunale &quot;Matusa&quot;", "text": ""}
{"id": "2032737", "revid": "122246", "url": "https://it.wikipedia.org/wiki?curid=2032737", "title": "Nazionale di pallavolo femminile della Colombia", "text": "La nazionale di pallavolo femminile della Colombia \u00e8 una squadra sudamericana composta dalle migliori giocatrici di pallavolo della Colombia ed \u00e8 posta sotto l'egida della Federazione pallavolistica della Colombia.\nRosa.\nSegue la rosa delle giocatrici convocate per il campionato sudamericano 2021."}
{"id": "2032739", "revid": "23117", "url": "https://it.wikipedia.org/wiki?curid=2032739", "title": "Wii Chess", "text": ""}
{"id": "2032741", "revid": "1522738", "url": "https://it.wikipedia.org/wiki?curid=2032741", "title": "Kesiera", "text": ""}
{"id": "2032748", "revid": "287204", "url": "https://it.wikipedia.org/wiki?curid=2032748", "title": "Cernozem", "text": ""}
{"id": "2032751", "revid": "767487", "url": "https://it.wikipedia.org/wiki?curid=2032751", "title": "Tenores di Bitti Remunnu 'e Locu", "text": "I Tenores di Bitti Remunnu 'e Locu \u00e8 il gruppo storico di canto a tenore del paese di Bitti (Nuoro, Sardegna), nato nel 1974. I Tenores di Bitti si diedero il nome \"Remunnu 'e Locu\" per omaggiare il poeta estemporaneo Raimondo Delogu - noto come \"Tziu Remunnu\".\nSi sono alternati durante la vita del tenore: Salvatore Bandinu, \"Bassu\" e Tancredi Tucconi, \"Contra\" ,Piero Sanna ,\"Oche\" e \"Mesu Oche\" / Voce Solista e Mezza Voce).\nStoria.\nCostituiti nel 1974, oltre alle manifestazioni locali, avevano subito partecipato a delle tourn\u00e9e come supporto in manifestazioni tipiche di folk sardo in genere per sardi che si trovavano in altre parti d'Italia o all'estero. Col tempo avevano cercato di far considerare su cantu un fatto culturale. Maria Carta, dopo averli sentiti a Torino, li port\u00f2 con s\u00e9 al Th\u00e9\u00e2tre de la Ville a Parigi. L'Ente sardo industrie turistiche (ESIT) li coinvolse in una tourn\u00e9e in Svezia e Danimarca. \nE per circa trentacinque anni il tenore si \u00e8 esibito e si esibisce nel panorama nazionale e internazionale. Oltre che in Italia ed in Europa, i Tenores di Bitti si sono esibiti in Australia, Argentina, Canada, Cuba, Iraq, Egitto, Marocco, Stati Uniti, ecc.\nNel 1992 hanno partecipato al \"Tour Andalas\" insieme a Piero Marras, Luigi Lai e Cuncordia a Launeddas.\nAl fine di mantenere viva la tradizione, nel 1995 in collaborazione con il comune di Bitti, il tenore ha collaborato all'istituzione di una scuola, dove si insegnano le tecniche del canto a tenore. Nel 1997, la scuola ha avviato un gemellaggio con il Conservatorio musicale di Sassari, al fine di promuovere un proficuo interscambio culturale.\nIl tenore ha attirato l'attenzione di numerosi ricercatori ed etnomusicologi (prof. Pietro Sassu dell'Universit\u00e0 di Potenza, prof. Roberto Leydi dell'Universit\u00e0 di Bologna, Riccardo Giagni musicologo, prof. Bernard Lortat-Jacob dell'Universit\u00e0 di Parigi, prof. Josep Mart\u00ec y Perez dell'Universit\u00e0 di Barcellona), nonch\u00e9 di rinomati musicisti come Lester Bowie, Ornette Coleman e Frank Zappa.\nNel 1996, i Tenores di Bitti pubblicano il loro album \"S'Amore 'e Mama\", prodotto da Peter Gabriel e distribuito dalla sua etichetta discografica Real World Records.\nNel 2014 avevano partecipato al progetto di raccolta fondi, promosso da Beppe Dettori (chiamato \"Abba\"), da ricavare dalla vendita del singolo Abba, per finanziare la creazione del \"Museo di Bitti\", da dedicare al canto a tenore.\nFormazione.\nLa formazione attuale dei Tenores di Bitti Remunnu 'e Locu \u00e8 composta da:\nPremi e onorificenze.\nTra i vari riconoscimenti ricevuti dai Tenores di Bitti, si possono citare: il premio nella categoria \"Canto a tenore\" al festival del Redentore di Nuoro, per sei anni consecutivi; il premio Maestri del Folklore dell'Ente provinciale del turismo di Nuoro; Premio Sardegna a Sassari; Premio \"Alfred Toepfer Stiftung F.V.S.\" di Amburgo per la tutela delle diversit\u00e0 culturali e, nel 2007, il premio Maria Carta."}
{"id": "2032752", "revid": "123705878", "url": "https://it.wikipedia.org/wiki?curid=2032752", "title": "Davide Camarrone", "text": "Biografia.\nHa studiato Scienze Politiche all'Universit\u00e0 di Palermo nonch\u00e9 recitazione teatrale e regia al Teate's di Michele Perriera. Ha partecipato al movimento antimafia e pacifista siciliano negli anni Ottanta e Novanta, ed \u00e8 stato dirigente della FGCI e del PCI siciliano.\nGiornalismo.\nInizia la sua attivit\u00e0 giornalistica collaborando a \"L'Ora\" nella met\u00e0 degli anni '80, e nei primi anni '90 lavora all'ufficio stampa de \"La Rete\", a Roma e all'Assemblea regionale siciliana. Nel 1995 \u00e8 assunto ne L'Italia settimanale, diretto da Pietrangelo Buttafuoco. Nel 1996 diviene giornalista professionista e torna all'ufficio stampa del gruppo parlamentare de La Rete all'Assemblea Regionale Siciliana e nel 1999 \u00e8 assunto dalla Rai come redattore della TGR a Palermo.\nHa collaborato, con numerose testate: Antimafia, Grandev\u00f9, L'Ora, Paese Sera, I Siciliani, Italia Radio, Societ\u00e0 Civile, Cuore, TF1, Il Foglio, Capital, Balarm, S, I Love Sicilia, L'Unit\u00e0, Panorama.Per la Rai, collabora anche al programma settimanale Mediterraneo, prodotto dalla sede regionale siciliana.\nHa insegnato comunicazione e giornalismo all'Universit\u00e0 di Palermo. \u00c8 autore di alcuni saggi per riviste di carattere giornalistico.\nLetteratura.\nL'esordio narrativo risale al 2006, quando la casa editrice Sellerio d\u00e0 alle stampe il suo primo romanzo: \"Lorenza e il Commissario\".\nUn anno dopo, nel 2007, Rizzoli Editore pubblica il suo secondo romanzo \"I Diavoli di Mel\u00f9sa\".\nNel 2009, Sellerio pubblica il suo terzo romanzo, \"Questo \u00e8 un uomo\", tratto dall'omonimo racconto apparso sull'antologia \"Il Sogno e l'Approdo\", pubblicata sempre da Sellerio; e dal racconto era stato tratto uno spettacolo teatrale, \"Sotto un velo di sabbia\", diretto da Sandro Tranchina, con Alessandro Haber e Caterina De Regibus (lo spettacolo era stato tratto anche dal racconto \"Il mare \u00e8 piccolo ma Dio \u00e8 grande\", di Giosu\u00e8 Calaciura, apparso sulla stessa antologia).\nNel 2010, con l'eteronimo di Simon Daniels, Rizzoli Editore ha pubblicato nella collana HD il quarto romanzo di Camarrone, \"La crosta dell'Inferno\": un hard boiled ambientato a Palermo.\nNel 2011, Sellerio ha pubblicato \"I Maestri di Gibellina\": una narrazione della ricostruzione di Gibellina, dopo il terremoto, discussa con Ludovico Corrao e vista con gli occhi della gente e degli artigiani che collaborarono con i grandi artisti che a Gibellina lasciarono le loro opere. \nNel 2013, Sellerio ha pubblicato \"L'ultima indagine del Commissario\", un giallo ambientato nella Palermo d'inizio Novecento, ispirato al fallito attentato dell'Addaura contro Giovanni Falcone, nel 1989.\nSuoi racconti sono stati pubblicati in antologie e riviste.\nIl 30 agosto del 2013, per la sua attivit\u00e0 letteraria, Camarrone ha ricevuto a Petralia Sottana il premio intitolato a Rosa Balistreri, cantautrice e anima della Sicilia migliore. Il 12 dicembre del 2013 \u00e8 stato pubblicato un racconto dei Festini di Santa Rosalia svoltisi a Palermo nel 2012 e nel 2013: \"Del mostrarsi e del ritrarsi di Palermo\", nel volume \"Dedicato a chi fa Palermo\", pubblicato da AFA Edizioni.\nNel marzo del 2014, Sellerio ha pubblicato \"Lampaduza\", un diario reportage sulla pi\u00f9 grande migrazione della storia, vista dall'Isola che in questi anni ha accolto centinaia di migliaia di persone.\nNel giugno del 2014, Leima ha pubblicato, nella nuova collana \"221B\", \"Il mistero del Prince College\", un suo apocrifo su Sherlock Holmes rispettoso dello stile e del canone di Arthur Conan Doyle.\nNel giugno del 2018, Corrimano ha pubblicato, nella collana \"sedicigiugno\", \"Tempesta\", un romanzo ispirato a \u201cLa Tempesta\u201d di William Shakespeare che dice di migrazioni e grandi rivolgimenti in una relazione con altre lingue, altre letterature e altri autori.\nNell\u2019ottobre del 2021, Sellerio ha pubblicato, nella collana \"La Memoria\", \"Zen al quadrato\", un romanzo a pi\u00f9 voci che racconta la migrazione interna che diede origine allo Zen 2 a Palermo. Il romanzo nasce da un racconto apparso nel 2019 nell\u2019antologia pubblicata da Sellerio \u201cCinquanta in blu\u201d.\n\u00c8 l'ideatore e il direttore artistico del Festival delle Letterature migranti, che si tiene a Palermo.\nDocumentarista e paroliere.\nHa firmato il soggetto e la sceneggiatura del docudrama \"Ce ne ricorderemo, di questo pianeta\", un'autobiografia ideale di Leonardo Sciascia (prodotto da Carlo degli Esposti, Palomar, per Rai Due e diretto da Salvo Cuccia, il docudrama ha ricevuto una Menzione Speciale al Torino Film Festival).\n la soap opera di Rai Tre prodotta da Giovanni Minoli e ambientata in Sicilia (la musica \u00e8 di Andrea Guerra, con l'arrangiamento di Pietro Leveratto e la voce di Olivia Sellerio). la serie di Rai Uno prodotta con Palomar e tratta dai racconti di Andrea Camilleri (la musica \u00e8 di Andrea Guerra, con la voce di Olivia Sellerio).\nPremi e riconoscimenti.\nNel 1999 ha ottenuto il primo premio giornalistico nazionale dell'Ucsi, l'Unione Cattolica Stampa Italiana. Nel 2008, il romanzo \"I Diavoli di Mel\u00f9sa\" ottiene il primo premio letterario \"Citt\u00e0 di Leonforte\". A Ragusa, il 19 novembre 2011, \"I Maestri di Gibellina\" ha ricevuto il premio nazionale \"P. Tumino\" della CNA. A Petralia Sottana, nel 2013, ha ricevuto il premio \"Rosa Balistreri\". A Menfi, il 14 dicembre 2014, \"Lampaduza\" ha ricevuto il premio letterario internazionale Sicilia dall'Associazione di studi Empedocle. Ad Alessandria della Rocca, il 27 settembre 2015, sempre \"Lampaduza\" ha ricevuto anche il premio letterario \"Kaos\".\nNel 2017 \u00e8 stato inserito nella Finnegan\u2019s list degli scrittori mediterranei dalla European Society of Authors."}
{"id": "2032753", "revid": "116944", "url": "https://it.wikipedia.org/wiki?curid=2032753", "title": "Thema di Longobardia", "text": ""}
{"id": "2032757", "revid": "116944", "url": "https://it.wikipedia.org/wiki?curid=2032757", "title": "Langobardia (Thema)", "text": ""}
{"id": "2032759", "revid": "116944", "url": "https://it.wikipedia.org/wiki?curid=2032759", "title": "Longobardia (thema)", "text": ""}
{"id": "2032761", "revid": "162719", "url": "https://it.wikipedia.org/wiki?curid=2032761", "title": "Srpska avijatika", "text": ""}
{"id": "2032763", "revid": "230990", "url": "https://it.wikipedia.org/wiki?curid=2032763", "title": "Nazionali di pallavolo femminile sud americane", "text": ""}
{"id": "2032765", "revid": "726373", "url": "https://it.wikipedia.org/wiki?curid=2032765", "title": "HeliCops", "text": "HeliCops \u00e8 una serie televisiva d'azione e di fantascienza tedesca.\nIn Italia \u00e8 stata trasmessa in prima tv da Italia 1. In seguito \u00e8 stata replicata sulle emittenti Rete 4, Canale 5, Duel TV, Steel e Iris.\nTrama.\nLa polizia di Berlino ha una nuova arma per combattere la criminalit\u00e0 urbana: una speciale task force del corpo teutonico pu\u00f2 infatti vantare un elicottero militare di ultima generazione, un AK1, munito di strumenti sofisticatissimi come dei potenti sensori sonori, radar a infrarossi, un cannone ad onde elettromagnetiche, silenziatori per il motore, mitragliatori, fumogeni e bombe."}
{"id": "2032768", "revid": "767487", "url": "https://it.wikipedia.org/wiki?curid=2032768", "title": "Dragon Ball Z - La vendetta divina", "text": " \u00e8 un film del 1989 diretto da Daisuke Nishio. \u00c8 un mediometraggio anime, quarto film basato sul manga \"Dragon Ball\" e primo ad essere tratto dalla serie TV \"Dragon Ball Z\". Fu proiettato per la prima volta in Giappone il 15 luglio 1989 presso il festival T\u014dei Manga Matsuri, insieme al mediometraggio \"Akuma-kun\" e ai cortometraggi \"Himitsu no Akko-chan\" (tratto dell'anime \"Lo specchio magico\") e \"Kidou Keiji Jiban the Movie\". Successivamente fu distribuito in home video col titolo .\nNonostante un paio di incongruenze, il film agisce come preludio alla serie \"Dragon Ball Z\", ed \u00e8 l'unico ad aver ottenuto un seguito completo durante la serie stessa, negli episodi 108-117.\nTrama.\nPiccolo viene attaccato e sconfitto da un gruppo di combattenti in ombra. Tuttavia non rimane ucciso, poich\u00e9 Dio \u00e8 ancora vivo. Chichi insieme a suo padre, lo Stregone del Toro, e Son Gohan vengono attaccati dagli stessi guerrieri. Son Goku \u00e8 a pesca durante l'attacco e, dopo aver rilevato il pericolo, torna e scopre che suo figlio \u00e8 stato rapito. I responsabili degli attacchi sono gli scagnozzi del demone Garlic Jr., e hanno rapito Gohan perch\u00e9 cercavano la sfera del drago a quattro stelle che era attaccata al suo cappello. Garlic Jr., sentendo una forza segreta in Gohan, decide di allenarlo per farlo diventare suo servitore. Dopo aver recuperato le rimanenti sfere del drago, Garlic Jr. evoca Shenron e desidera subito l'immortalit\u00e0, cosa che il drago gli concede. Un furioso Goku arriva per cercare di riprendersi il figlio, e poco dopo appare anche Dio (il che sorprende Garlic Jr., che pensava che i suoi scagnozzi avessero ucciso Piccolo). Dio racconta una breve storia su Garlic, padre di Garlic Jr., che aveva cercato senza successo di spodestare il Dio di allora ed era quindi stato sigillato. Goku inizia poi a cercare Gohan, quando viene attaccato dalla banda del demone, mentre Dio deve affrontare Garlic Jr. in persona.\nDopo un breve combattimento, Crilin e Piccolo arrivano in aiuto di Goku. Piccolo si vendica per essere stato attaccato in precedenza uccidendo Sansho, mentre Goku riesce a eliminare gli altri due scagnozzi Ginger e Nikki. Nel frattempo, Dio viene sempre brutalmente sorpassato da Garlic Jr., fino a quando Goku e Piccolo lo salvano. L'immortale Garlic Jr. allora si trasforma, e dimostra di essere ancora pi\u00f9 potente. Ma quando Goku e Piccolo lavorano insieme, la superiorit\u00e0 numerica prevale e Garlic Jr. viene surclassato. Arrabbiato per la sua sconfitta, Garlic Jr. scatena il suo attacco finale, e apre un portale noto come \"Zona Morta\" per risucchiare i suoi nemici nel vuoto. Mentre le cose si fanno estremamente difficili per l'eroe della Terra, il figlio di Goku, Gohan, si infuria vedendo il padre in pericolo e rilascia la sua energia latente, spingendo Garlic Jr. nel vortice da lui stesso creato e intrappolandolo nella Zona Morta. Sorprendentemente, alla fine di tutto, Gohan non ricorda nulla di quanto accaduto, credendo invece che suo padre abbia sconfitto Garlic Jr., e con stupore Goku si accorge che suo figlio non \u00e8 un bambino normale ma ha un grande potenziale nascosto. Piccolo, guardando dall'alto Goku e i suoi amici, giura che un giorno sconfigger\u00e0 il rivale.\nColonna sonora.\nVengono utilizzate come sigle d'apertura e di chiusure quelle della versione originale dell'anime, ossia e , rispettivamente interpretate da Hironobu Kageyama e da MANNA. Si tratta dell'unico film di Dragon Ball Z in cui la sigla di chiusura della serie viene mantenuta: nei successivi film verranno usate sigle di chiusura originali. Inoltre nel film \u00e8 anche presente la canzone , la quale appare nella scena in cui Gohan mangia una mela magica che gli causa effetti simili a quelli dell'ubriachezza. La canzone \u00e8 interpretata da Masako Nozawa, doppiatrice originale di Gohan.\nDistribuzione.\nEdizione italiana.\nIl primo doppiaggio italiano del film, realizzato per l'uscita in VHS nel 1997 e usato nella trasmissione su Rai 2 nel 2001, fu eseguito dalla Coop. Eddy Cortese e diretto da Fabrizio Mazzotta, con un cast differente da quello della serie TV. La terminologia venne mantenuta fedele alla versione italiana del manga, eccetto per il nome del drago Shenron, che fu chiamato \"Sheron\".\nIl film fu ridoppiato nel 2003 dal cast italiano di \"Dragon Ball Z\" per la trasmissione in due episodi (intitolati \"Un nemico del passato\" e \"Un aiuto insperato\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film e curato da Paolo Torrisi, con dialoghi in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente. Tra le principali: \nIl ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nL'edizione VHS del film fu prodotta da Dynamic Italia e distribuita da Terminal Video Italia nel 1997. La VHS conteneva il film con il primo doppiaggio.\nL'edizione DVD fu prodotta da Dynit, nuova incarnazione della Dynamic Italia. Il 2 settembre 2006 fu distribuita in edicola da De Agostini, mentre la distribuzione sul mercato avvenne il 6 giugno 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano (trascritti dal doppiaggio) e, come extra, landscapes e schede sui personaggi. Una nuova edizione DVD rimasterizzata, prodotta stavolta da Yamato Video, \u00e8 stata allegata a \"La Gazzetta dello Sport\" e \"Corriere della Sera\" il 12 aprile 2017; audio e sottotitoli sono gli stessi dell'edizione precedente.\nAccoglienza.\nIl film frutt\u00f2 in patria un guadagno netto di 800 milioni di yen, venendo visto da 2,2 milioni di spettatori.\nAltri media.\nIl 24 settembre 1994 Sh\u016beisha pubblic\u00f2 un anime comic con le foto del mediometraggio, che fu importato in Italia da Star Comics nel giugno 1999."}
{"id": "2032769", "revid": "207432", "url": "https://it.wikipedia.org/wiki?curid=2032769", "title": "HeliCops - Einsatz \u00fcber Berlin", "text": ""}
{"id": "2032770", "revid": "1573940", "url": "https://it.wikipedia.org/wiki?curid=2032770", "title": "Nazionale di pallavolo femminile della Bolivia", "text": "La nazionale di pallavolo femminile della Bolivia \u00e8 una squadra sudamericana composta dalle migliori giocatrici di pallavolo della Bolivia ed \u00e8 posta sotto l'egida della Federazione pallavolistica della Bolivia."}
{"id": "2032772", "revid": "207432", "url": "https://it.wikipedia.org/wiki?curid=2032772", "title": "Helicops", "text": ""}
{"id": "2032775", "revid": "1522738", "url": "https://it.wikipedia.org/wiki?curid=2032775", "title": "Desolazione Aiel", "text": ""}
{"id": "2032780", "revid": "162719", "url": "https://it.wikipedia.org/wiki?curid=2032780", "title": "Ratno Vazduhoplovstvo i PVO Vojske Srbije", "text": ""}
{"id": "2032786", "revid": "162719", "url": "https://it.wikipedia.org/wiki?curid=2032786", "title": "Jugoslovensko ratno vazduhoplovstvo i protiv vazdu\u0161na odbrana", "text": ""}
{"id": "2032789", "revid": "1494169", "url": "https://it.wikipedia.org/wiki?curid=2032789", "title": "Signori del terrore", "text": ""}
{"id": "2032793", "revid": "162719", "url": "https://it.wikipedia.org/wiki?curid=2032793", "title": "Jugoslovensko kraljevsko ratno vazduhoplovstvo", "text": ""}
{"id": "2032801", "revid": "519495", "url": "https://it.wikipedia.org/wiki?curid=2032801", "title": "Black Sails EP", "text": ""}
{"id": "2032804", "revid": "486946", "url": "https://it.wikipedia.org/wiki?curid=2032804", "title": "Globo Sora", "text": ""}
{"id": "2032807", "revid": "767487", "url": "https://it.wikipedia.org/wiki?curid=2032807", "title": "I racconti di un giovane medico", "text": "I racconti di un giovane medico (\"\u0417\u0430\u043f\u0438\u0441\u043a\u0438 \u044e\u043d\u043e\u0433\u043e \u0432\u0440\u0430\u0447\u0430\"), in lingua italiana nota anche con i titoli Memorie di un giovane medico e Appunti di un giovane medico, \u00e8 una raccolta di racconti di Michail Afanas'evi\u010d Bulgakov pubblicata per la prima volta assieme in un volume nel 1963.\nI racconti hanno come protagonista un neolaureato in medicina, messo a capo di un piccolo ospedale di campagna, dove deve affrontare, per la prima volta, tutte le responsabilit\u00e0, i rischi e i disagi della professione medica. Il libro \u00e8 fortemente autobiografico: Bulgakov si laure\u00f2 in medicina e fu dirigente d'un ospedale di campagna.\nDescrizione.\n\"Appunti di un giovane medico\" \u00e8 una raccolta di nove racconti, nata tra il 1917, anno in cui l'autore si trasferisce a Vjaz'ma, e il 1919, anno questo invece in cui egli viene mandato nel Caucaso. Degli otto racconti nati nel 1917, sette narrano avvenimenti vissuti dall'autore nel 1916, quando, subito dopo la laurea, viene mandato nel villaggio di Nikol'skoe, nel governatorato di Smolensk, ad esercitare per circa un anno la professione medica in un ospedale di campagna; l'ottavo racconto dello stesso anno, \"Morfina\", narra di eventi contemporanei al tempo di stesura. L'ultimo racconto, \"Io ho ucciso\", nasce infine tra il 1918 e il 1919, periodo questo in cui l'autore \u00e8 a Kiev, dopo la breve permanenza a Vjaz'ma e prima della partenza per il Caucaso.\nLe storie, pur avendo lo stesso protagonista e gli stessi personaggi secondari, sono disgiunte le une dalle altre, con solo blandi riferimenti fra loro; anche l'ordine cronologico \u00e8 inesistente o casuale, tanto che l'et\u00e0 stessa del protagonista varia di racconto in racconto, nonostante siano ambientati nello stesso anno; il paese stesso dove \u00e8 ubicato l'ospedale cambia nome in base al racconto. I singoli racconti furono pubblicati da Bulgakov negli anni 1925-1926 sulla rivista \"Medicinskij Rabotnik\"; uno solo di essi, \"La gola d'acciaio\", fu invece pubblicato sulla rivista \"Krasnaja panorama\". Nel 1963 \u00e8 apparsa l'edizione in volume, la quale per\u00f2 non comprendeva tre dei nove racconti, \"L'eruzione stellata\", \"Morfina\" e \"Io ho ucciso\". Solo nel 1982 esce la prima edizione completa.\nTrama.\nL'asciugamano col galletto.\nEra il 17 settembre 1916 quando il dottor Bomgard e il suo vetturino, dopo ventiquattro ore di viaggio, giunsero all'ospedale di Mur'e; ad attenderli vi era un clima rigido e una campagna desolata; tutto intorno regnava il silenzio. Le uniche persone ad accoglierli furono il guardiano, Egory\u010d, sua moglie, nonch\u00e9 domestica, Aksin'ja, l'infermiere diplomato, Dem'jan Luki\u010d, e le due ostetriche, Pelageja Ivanovna e Anna Nikolaevna. Dopo un giro di perlustrazione dell'ospedale e della sua residenza, il dottore rimase sorpreso dal \"ricchissimo strumentario\" e dalla farmacia, di cui disponeva la struttura, e dalla libreria molto fornita presente nel suo studio: tra s\u00e9 e s\u00e9 riconobbe di ignorare l'esistenza di molti di quegli strumenti, cos\u00ec come di medicinali e libri. I suoi nuovi compagni gli spiegarono che tutto ci\u00f2 era opera del suo predecessore, il dottore Leopol'd Leopol'dovi\u010d. Bomgard ben presto intu\u00ec che quel medico per tutti loro era un idolo, una persona dalle capacit\u00e0 straordinarie.\nOrmai sera, nella sua residenza, il dottore cercava di ambientarsi; qui per\u00f2 iniziarono a sorgergli mille dubbi, paure, insicurezze. Pensava a cosa avrebbe dovuto fare in caso di ernia o appendicite o crup difterico, a come avrebbe dovuto curarlo, a come si sarebbe dovuto comportare. Di fronte a ci\u00f2, \"una voce severa\" nel suo cervello lo ammon\u00ec dicendogli: \"Hai voluto la bicicletta, e adesso pedala\". Questa era la voce della sua coscienza medica, la voce che poco dopo, prevalendo sui dubbi e sulla paura, lo avrebbe aiutato a salvare la vita di una ragazza.\nMentre era in preda a questi attacchi isterici, infatti, giunse nel suo studio un uomo, il quale cadde in ginocchio ai suoi piedi chiedendo aiuto: sua figlia era caduta nella \"gramola\", strumento atto a \"maciullare il lino\". Accompagnato sia dalla voce severa che dalla paura, si precipit\u00f2 in sala operatoria dove vide la ragazza gi\u00e0 distesa sul letto. Qui inizi\u00f2 a studiare il caso e in breve tempo comprese la gravit\u00e0 della situazione: nonostante i suoi dubbi e i suoi aiutanti lo incitassero ad abbandonare il caso, dal momento che la situazione era molto grave e non vi erano possibilit\u00e0 che la ragazza potesse sopravvivere, la voce della sua coscienza lo guid\u00f2 in tutta l'operazione. Decise dunque di amputare una gamba e ingessare l'altra. Terminato l'intervento chirurgico, tutti i presenti erano convinti che la ragazza non sarebbe sopravvissuta, ma nonostante ci\u00f2 ricevette i complimenti dell'ostetrica, la quale lo paragon\u00f2 al fantomatico Leopol'd. Fortunatamente, per\u00f2, tutte le loro previsioni erano errate. Infatti due mesi e mezzo dopo il padre della ragazza buss\u00f2 alla porta dello studio di Bomgard: lo accompagnava la fanciulla. Era sopravvissuta e, sotto consiglio del medico, sarebbe partita per Mosca per sottoporsi ad un intervento di protesi. In segno di riconoscenza, la ragazza diede in dono a Bomgard un pacchetto: all'interno vi era un asciugamano su cui era ricamato un galletto rosso.\n\"Ecco cosa nascondeva sotto il cuscino quando la visitavo. Ecco perch\u00e9, ricordo, c'erano dei fili sul tavolino.\n\u00abNon posso accettarlo\u00bb dissi severamente e scossi perfino il capo. Ma lei fece una faccia tale, certi occhi, che lo presi...\nE per molti anni rest\u00f2 appeso in camera mia a Mur'e, poi and\u00f2 peregrinando insieme a me. Finch\u00e9 divenne liso, si logor\u00f2, si buc\u00f2 e scomparve, come si logorano e scompaiono i ricordi.\".\nIl battesimo del rivolgimento.\nMentre il tempo passava all'ospedale di Mur'e, il dottore cercava di abituarsi al nuovo stile di vita. Tutto procedeva con tranquillit\u00e0: i cittadini maceravano il lino quotidianamente e egli non doveva visitare pi\u00f9 di cinque pazienti al giorno; trascorreva tutte le serate a scoprire i tesori della biblioteca di Leopol'd. Durante una di quelle sere, il dottore lesse finch\u00e9 le palpebre glielo consentirono; poi mise da parte il libro e and\u00f2 a letto: poco dopo si addorment\u00f2. Si svegli\u00f2 di soprassalto mezz'ora dopo, sentendo bussare alla porta del suo appartamento: era Aksin'ja. Era stata mandata dall'ostetrica Anna ad avvisarlo che in ospedale era giunta una donna con un parto difficile. Allora egli si alz\u00f2 dal letto e frettolosamente cominci\u00f2 a vestirsi; contemporaneamente cercava di fare una diagnosi. In poco tempo arriv\u00f2 in ospedale, in sala parto, dove vide la donna distesa sul lettino: aveva un viso che lasciava intravedere tutto il suo dolore. Mentre si preparava a visitare la paziente, il dottore chiese ad Anna quale fosse il problema; lei prontamente gli rispose che si trattava di presentazione trasversale. A questo punto: panico! Visit\u00f2 la paziente, ma subito cap\u00ec che la diagnosi fatta da Anna era esatta. Cosa fare allora? Era la prima volta che si trovava da solo in sala parto e inoltre si trovava di fronte ad un parto complicato. Cercava di prendere tempo per capire cosa fare, cercava di ricordare quello che aveva studiato sul libro di ostetricia, Doderlein, ma l'unica frase che gli riaffior\u00f2 alla memoria fu: \"La presentazione trasversale \u00e8 una presentazione assolutamente sfavorevole\". Panico totale! Intanto il tempo passava e bisognava intervenire. Ordin\u00f2 agli assistenti di preparare la donna per l'anestesia: lui avrebbe fatto un salto a casa a prendere \"solo le sigarette\". Giunto nella sua camera, il dottore accese la lampada a petrolio e inizi\u00f2 a sfogliare il Doderlein: tutte le frasi che gli saltavano all'occhio non facevano ben sperare, in quanto in esse erano analizzati tutti i rischi dell'operazione, ma in nessuna era descritto il modo in cui affrontare tutto ci\u00f2. Nonostante l'agitazione aumentasse, era tempo di tornare in ospedale. Mentre alcune infermiere preparavano la paziente per l'operazione, altre aiutavano il dottore a prepararsi e Anna gli spiegava il modo in cui il suo predecessore eseguiva i rivolgimenti. Il tempo era scaduto: la donna dormiva e tutto era pronto per l'intervento.\nAnd\u00f2 tutto per il meglio, ma il dottore aveva molte perplessit\u00e0. Per il momento il neonato e la madre erano sani e salvi ed egli ricevette i complimenti da parte dell'assistente. Poco dopo rincas\u00f2. Rest\u00f2 ancora un po' di tempo nel suo studio a sfogliare il Doderlein e mentre lo faceva cap\u00ec il senso della conoscenza autentica: leggendo, infatti, tutti i passaggi che durante l'intervento aveva fatto quasi inconsapevolmente gli apparvero chiari e giusti. \"In campagna si pu\u00f2 acquisire una grande esperienza - pensavo addormentandomi - per\u00f2 bisogna leggere, leggere, leggere... di pi\u00f9...\".\nLa gola d'acciaio.\n\u00c8 il 29 novembre 1916: il dottor Bomgard \u00e8 nel suo studio leggendo manuali di chirurgia e bevendo t\u00e8 nero. Nonostante siano trascorsi oltre due mesi dal suo arrivo al villaggio, ha ancora nostalgia della sua citt\u00e0 e paura per quello che gli si potrebbe presentare.\nTerminate le letture serali, il dottore si mise a letto; ebbe, per\u00f2, appena il tempo di addormentarsi che l'infermiere buss\u00f2 alla porta della sua camera per informarlo che era giunta in ospedale una bambina, Lidka, molto debole, in punto di morte. Prontamente, dunque, si vest\u00ec e usc\u00ec di casa; poco dopo era in ospedale, dove lo attendevano tutti i suoi assistenti. Apparve sulla porta una donna che \"teneva tra le braccia un fagotto che sibilava e fischiava ritmicamente\", accompagnata da una \"vecchia\" (la nonna della bambina). La madre era stravolta e, aperto il fagotto, mostr\u00f2 la bimba al dottore: era una bambina di circa tre anni, con capelli biondi e occhi azzurri. \"Solo sulle scatole dei cioccolatini si dipingono bambini cos\u00ec\", pens\u00f2 il dottore. Dopo una rapida osservazione, cap\u00ec che si trattava di \"crup difterico\", ovvero presenza di membrane che ostruivano la gola. Il problema fu che egli non aveva mai trattato un caso di quel genere e tantomeno aveva svolto una tracheotomia! Nonostante ci\u00f2, cerc\u00f2 di mantenere la calma: infatti inizi\u00f2 col porgere domande di vario genere alla donna per poter fare una diagnosi migliore. Furono sufficienti pochi minuti per capire che la situazione era ancor pi\u00f9 grave di quella prevista e che l'unica possibilit\u00e0 di salvare la bambina era sottoporla ad un intervento chirurgico di tracheotomia. Ancora una volta la coscienza medica super\u00f2 le paure e i dubbi e lo aiut\u00f2 a convincere la madre e la nonna della bambina a procedere con l'operazione. Dopo aver ordinato agli assistenti di preparare la bimba e tutto il materiale per l'operazione, assalito dalle perplessit\u00e0, and\u00f2 nella sua camera e l\u00ec diede una rapida lettura al capitolo che descriveva il modo in cui portare a termine una tracheotomia: \"Mi misi a leggere il testo, ma non capivo nulla, le parole parevano saltellarmi davanti agli occhi\". Non vi era altro da fare che tornare in ospedale e operare. Cos\u00ec fece. Inizialmente l'operazione non and\u00f2 bene: infatti prima non riusciva a bloccare la fuoriuscita di sangue dopo l'incisione, poi non vedeva la trachea e per concludere uno dei suoi assistenti svenne. Gli fu sufficiente, per\u00f2, poco tempo per riprendere in mano le redini della situazione e concludere l'operazione. La bambina era salva.\nL'ultima volta che il dottore vide Lidka fu circa un mese dopo, per una visita di controllo.\n\"Non la rividi mai pi\u00f9. Cominciai a dimenticarmi di lei. E intanto le mie visite continuavano ad aumentare. Finch\u00e9 giunse il giorno in cui visitai centodieci pazienti. [...] L'infermiera-ostetrica pi\u00f9 anziana mi disse: \u00abPer tutte queste visite ringrazi la tracheotomia. Lo sa cosa dicono nei villaggi? Che a Lidka, quand'era malata, lei ha messo una gola d'acciaio al posto della sua e poi l'ha ricucita. Vanno apposta al suo villaggio per vederla. Eccole la gloria, dottore, complimenti\u00bb\". Con la gloria, aument\u00f2 anche la stanchezza e l'unica cosa che il dottore desiderava dopo una giornata di lavoro era dormire.\nLa tormenta.\nLa vita del giovane dottore proseguiva nel piccolo ospedale di Mur'e, dove doveva dividersi in quattro per visitare gli oltre cento pazienti che affluivano ogni giorno, operare e organizzare da solo un intero ospedale. Ormai il suo nome era paragonabile (o forse pi\u00f9!) a quello del suo predecessore Leopol'd. Come molte altre mattine, anche quel mercoled\u00ec il dottore fu svegliato da colpi alla porta: era l'ostetrica; era andata per avvisarlo che, a causa della tormenta, erano giunti in ospedale solo due pazienti e che di questi se ne sarebbero occupati i suoi assistenti. Il dottore decise dunque di restare in casa; guardava la tormenta attraverso le finestre, oltre le quali si stava svolgendo uno spettacolo quasi surreale: \"Non c'era cielo, nemmeno terra. Mulinava e vorticava bianco dritto e per traverso, in lungo e in largo, come se il diavolo si divertisse con la polvere dentifricia\". In tarda mattina, ordin\u00f2 alla domestica Aksin'ja di preparargli un bagno caldo: a causa del troppo lavoro, infatti, aveva tralasciato anche la propria igiene. Mentre faceva il bagno, la domestica, seduta dietro la porta, lo informava della notizia (oggi diremmo gossip) pi\u00f9 importante di quei giorni: lo scrivano della tenuta di Salomet'evo aveva chiesto in sposa una ragazza e lei aveva accettato. Questa conversazione fu per\u00f2 interrotta dall'arrivo di un pompiere che portava un messaggio da parte del dottore del villaggio di Salomet'evo: quest'ultimo chiedeva l'aiuto del collega per salvare la vita di una ragazza. La ragazza in questione era la fidanzata dello scrivano: era balzata, infatti, fuori dalla slitta durante un giro con il fidanzato. Nonostante qualche incertezza dovuta alle condizioni climatiche, il dottore si vest\u00ec velocemente, prese la borsa e part\u00ec per il villaggio vicino, insieme al vetturino. Il tempo che impiegarono per raggiungerlo fu molto pi\u00f9 del previsto. Arrivati, il dottore fu subito accompagnato nella camera dove giaceva la ragazza; l\u00ec erano presenti anche lo scrivano, che lo supplicava di fare tutto il possibile per salvarla, e il collega, che gli fece il punto della situazione. Poco dopo Bomgard intu\u00ec che non vi era pi\u00f9 nulla da fare; la ragazza era morta. Ormai sera inoltrata, nonostante le insistenze dei presenti che lo invitavano a restare, il dottore sal\u00ec sulla slitta e, insieme al vetturino, si mise in viaggio per fare ritorno a casa. Il viaggio fu molto travagliato: infatti, da una parte egli era assalito da un unico pensiero, cosa avrebbe potuto fare per salvare la ragazza, dall'altra avevano perso la via maestra e i cavalli erano stanchi. Dopo una piccola sosta, incit\u00f2 il vetturino, cos\u00ec come i cavalli, a proseguire e a ritrovare la via. Erano quasi giunti a casa quando i cavalli si imbizzarrirono per la presenza di lupi; la stessa paura invase anche i due passeggeri. Il dottore allora prese la Browning e cerc\u00f2 di sparare; ci\u00f2, per\u00f2, fu tutto inutile poich\u00e9 i movimenti bruschi dei cavalli rendevano la slitta molto instabile. Dopo alcuni minuti di panico, la situazione si calm\u00f2: i lupi erano scomparsi, i cavalli erano calmi e i due passeggeri non desideravano altro che tornare a casa e dormire. L\u00ec, ad attenderli, vi era la domestica che chiese informazioni sulla salute della ragazza. \"\u00ab\u00c8 morta\u00bb risposi con indifferenza. Un quarto d'ora dopo tutto si calm\u00f2\". Il dottore and\u00f2 nella sua camera e \"poi pi\u00f9 nulla. Silenzio. Sonno\".\nLe tenebre d'Egitto.\n\"Ma dov'\u00e8 il mondo intero nel giorno del mio compleanno?\": \u00e8 in questo modo che inizia il quinto racconto. Mentre l'inverno con la sua tormenta rendeva il piccolo villaggio di Nikol'skoe ancora pi\u00f9 lontano dal resto del mondo (tanto da definire tutto quello che accadeva l\u00ec \"Le tenebre d'Egitto\"), nella residenza del dottore si festeggiava il suo compleanno: non era una vera e propria festa, piuttosto un momento in cui interrompere la vita frenetica ospedaliera e ridere, raccontando storie incredibili che accadevano in ospedale. Il dottore inizi\u00f2 con il raccontare ci\u00f2 che era accaduto la mattina: si era presentata nel suo studio una donna alla quale il giorno prima aveva prescritto, in piccola dose, le gocce di \"belladonna\". La signora, sperando in un effetto immediato, in un giorno aveva terminato tutto il flacone e chiedeva il rinnovo della ricetta; \"Roba dell'altro mondo!\" pens\u00f2 il dottore. Poi fu il turno dell'infermiere e dell'ostetrica Pelageja che iniziarono a parlare della grande personalit\u00e0 del dottor Leopol'd e del modo in cui aveva risolto un caso di laringite. Infine ancora l'ostetrica Pelageja raccont\u00f2 ci\u00f2 che aveva visto durante un parto: stava visitando la partoriente, ormai in travaglio, quando nel canale dell'utero trov\u00f2 delle zollette di zucchero, che, secondo le tradizioni di allora, \"allettavano\" il bambino ad uscire. In questo modo la serata continu\u00f2, tra t\u00e8, racconti che sembravano barzellette e qualche sorso di alcol. Al termine della serata, gli assistenti si ritirarono nelle proprie camere, mentre il dottore nel suo studio ripensava alla serata appena trascorsa, un po' buffa ma divertente. Mentre era immerso nei suoi pensieri, sent\u00ec bussare alla porta: era la domestica che lo avvertiva dell'arrivo di un paziente. Ordin\u00f2 di farlo accomodare nel suo studio. Il paziente si present\u00f2 al dottore come un mugnaio e inizi\u00f2 ad informarlo dei suoi sintomi (mal di testa e febbre, gambe fiacche). Mentre parlavano, il dottore rimase stupito dalla sua educazione e dai suoi modi gentili. Poco dopo giunse ad una diagnosi: il mugnaio aveva la malaria e per questo Bomgard gli propose di trascorrere qualche giorno in ospedale in modo che tutti loro si sarebbero potuti prendere cura di lui. Il mugnaio accett\u00f2. Istruita l'ostetrica su cosa fare e su cosa somministrare al mugnaio (chinino), il dottore si ritir\u00f2 nella sua residenza e si addorment\u00f2. Fu svegliato all'alba dalla domestica, poich\u00e9 il mugnaio era in punto di morte. Immediatamente il dottore, vestitosi pi\u00f9 velocemente del solito, usc\u00ec da casa e raggiunse il paziente: lo trov\u00f2 a letto, ormai in fin di vita, con gravi problemi respiratori. Poco dopo lo raggiunse l'ostetrica che gli spieg\u00f2 come si era evoluta la situazione: \"S'immagini dottore! Si \u00e8 ingoiato tutte le dieci bustine di chinino in una volta! A mezzanotte\". Bisognava fare una lavanda gastrica! Il mugnaio si salv\u00f2 e diede spiegazioni al dottore: \"Ma s\u00ec, ho pensato, perch\u00e9 stare a tirarla tanto in lungo con voi a una bustina per volta? Le prendo tutte insieme - e buonanotte\". E fu \u201cbuonanotte\u201d anche per il dottore: \"E un dolce sonno dopo quella notte difficile mi rap\u00ec. Si stesero come un velo le tenebre d'Egitto... e in mezzo io... armato di spada, o forse di uno stetoscopio. [...] Il sonno \u00e8 una gran bella cosa!\".\nL'occhio scomparso.\n\"E cos\u00ec, era passato un anno. Un anno esatto da quando ero arrivato davanti a questa stessa casa\", ma da allora erano cambiate molte cose. Il dottore, guardandosi allo specchio, vedeva una persona completamente diversa da quel ragazzino neolaureato che un anno prima era arrivato l\u00ec. \"Un anno prima nello specchio tirato fuori dalla valigia si era riflesso un volto bene rasato. [\u2026] [Ora] sul labbro superiore si era saldamente affermata una strisciolina simile a un ispido spazzolino da denti ingiallito\". S\u00ec, perch\u00e9 anche la rasatura era diventata un lusso per il nostro dottore; e spesso quando decideva di farla era interrotto da qualcosa o qualcuno. Ricorda, infatti, quando nel mese di aprile l'infermiere irruppe nella sua camera per riferirgli che una donna stava per partorire in un boschetto e aveva bisogno del suo aiuto. Cos\u00ec, con una guancia rasata e l'altra no, si precipit\u00f2 sul luogo e, aiutato dall'ostetrica, fece nascere un bel bambino. Che luogo insolito per un parto! La donna, poi, trasportata in ospedale, gli spieg\u00f2 che il suocero non aveva ritenuto necessario tirar fuori i cavalli per accompagnarla in ospedale. Risolta quest'urgenza, decise di tornare a casa per finire la rasatura, ma, mentre apriva la porta del suo appartamento, sent\u00ec le grida di un bambino; urlava, tra le braccia della madre, a causa di una gamba fratturate e dunque bisognava intervenire. La rasatura, allora, fu rimandata alla sera. Un episodio molto simile era accaduto in una giornata invernale, quando era stato chiamato per assistere ad un parto complicato al villaggio di Griscevo. In quell'occasione, per\u00f2, la vicenda non ebbe un buon epilogo: infatti, il bambino mor\u00ec. Ci\u00f2 provoc\u00f2 nel dottore un senso di paura e di insicurezza, che solo col tempo cess\u00f2.\n\"Ed ecco un anno intero. Mentre scorreva lentamente, mi era sembrato multiforme, vario complicato e spaventoso, mentre adesso capivo che era volato via come un uragano\". Aveva fatto moltissime cose in quell'anno: amputazioni, tracheotomia, raschiamenti, ingessature e fasciature; aveva addirittura cercato per la prima volta di tirare un dente ad un soldato, ma non era stata una decisione saggia: infatti, insieme al dente aveva strappato anche l'alveolo. E con questi pensieri si addorment\u00f2. La mattina seguente dovette affrontare un caso molto difficile all'apparenza: si present\u00f2 nel suo studio una donna che portava tra le braccia un bambino, che sembrava non avere un occhio; una \"palla di colore giallo\" sporgeva dalle palpebre. Il dottore non riusc\u00ec a diagnosticare nulla e, credendo che l'occhio non ci fosse, sugger\u00ec un intervento per rimuovere il superfluo. La madre non acconsent\u00ec e lasci\u00f2 lo studio. Una settimana dopo la donna torn\u00f2 per un problema ai reni e con lei c'era anche il bambino, in perfetta salute e con due occhi. Il dottore fu sorpreso da quella visione, ma poco dopo cap\u00ec: quella \u201cpalla\u201d non era altro che un ascesso, pieno di pus, che ricopriva l'occhio.\nIn quell'anno il dottore ne vide davvero tante, ma era convito che molte cose lo avrebbero ancora stupito: \"Un anno \u00e8 passato, ne passer\u00e0 un altro e sar\u00e0 altrettanto ricco di sorprese del primo\u2026 Questo significa che bisogna studiare, con umilt\u00e0\".\nL'eruzione stellata.\nSei mesi dopo dal suo arrivo nel piccolo ospedale di campagna, il dottor Bomgard si trov\u00f2 per la prima volta ad affrontare un caso di sifilide, ci\u00f2 che egli definiva \"eruzione stellata\". Un giorno, infatti, nel suo studio si present\u00f2 un uomo che sosteneva di avere problemi alla gola. Mentre il dottore lo visitava, si accorse che quei problemi in realt\u00e0 erano dei sintomi di una malattia molto pi\u00f9 grave quale la sifilide. Il paziente si rivel\u00f2 molto restio nel prendere consapevolezza di ci\u00f2: infatti, con tranquillit\u00e0 d'animo, continuava a sostenere che i suoi problemi fossero dovuti solo ad un semplice mal di gola. Il dottore dunque, per fare in modo che egli accettasse le cure (si trattava di fare sul corpo delle frizioni con un unguento nero), inizi\u00f2 a parlargli della contagiosit\u00e0 di tale male (certamente anche la moglie era affetta dalla sua stessa malattia) e come la sua vita sarebbe cambiata se non si fosse sottoposto a tali trattamenti. Terminato questo monologo brillante, il dottore prescrisse la cura al paziente e lo salut\u00f2. Pochi minuti dopo, passando di corsa per il corridoio dell'ambulatorio, diretto alla farmacia, Bomgard sent\u00ec il paziente parlare con una donna: egli criticava il lavoro del medico, poich\u00e9, invece di prescrivergli farmaci per la gola, gli aveva prescritto unguenti per curare la sifilide. Il dottore si sent\u00ec bruciare dentro: non poteva succedere davvero! E per un mese, ogni mattina, consultava il registro ambulatorio sperando di leggere il nome del paziente, ma non vide nessuno; e il mese dopo si dimentic\u00f2 di questo caso.\nDopo circa sei mesi il caso gli si ripresent\u00f2: giunse, infatti, nel suo studio la moglie di quel paziente. Aveva con s\u00e9 una lettera in cui il marito gli rivelava di essere affetto da sifilide e di non avergliene parlato durante la licenza. Ora il paziente era ritornato a Mosca, lasciando la moglie in balia di speranza e paura. Il dottore, dopo averla tranquillizzata, insieme all'ostetrica Pelageja, inizi\u00f2 a visitarla. I risultati furono straordinari e inaspettati: nonostante il contatto con il marito, lei non era affetta da sifilide. Il dottore continu\u00f2 a visitarla per tutto il mese successivo, tutti i sabati, per eliminare ogni dubbio, ma la malattia non comparve. Terminato il periodo di visite, la donna si present\u00f2 nello studio del medico solo un'altra volta per portargli burro e uova, in segno di gratitudine, ma egli non accett\u00f2.\nDurante una di quelle serate trascorse nel suo studio tra vari libri, il dottore decise di studiare i registri ambulatori: fu sorpreso da quello che scopr\u00ec. Nelle lunghe liste, vi erano nomi di membri di intere famiglie affetti dalla sifilide e pochissimi dall'ulcera; perch\u00e9? Il dottore pens\u00f2 che la sifilide fosse poco conosciuta o meglio molto sottovalutata e che per questo non fosse curata in tempo. Decise dunque di combatterla! \"Per combatterla, bisognava vederla. E non si fece attendere\". Infatti, durante il periodo invernale, molti dei suoi pazienti risultarono affetti da tale malattia e a tutti sugger\u00ec lo stesso tipo di terapia: frizioni con unguento nero. Con il passare del tempo cap\u00ec che la \"sifilide era spaventosa proprio perch\u00e9 non faceva paura\". Questa nuova avventura cambi\u00f2 radicalmente il dottore: lo fece diventare uomo. E, grazie alla sua tenacia e alla padronanza che aveva acquisito in questo campo, riusc\u00ec a salvare la vita di molte persone. Inoltre riusc\u00ec ad ottenere l'apertura di un piccolo padiglione, dove poter ricoverare le persone affette da quel male. In una di quelle giornate si present\u00f2 nel suo studio una giovane donna che portava in braccio un bambino ed era seguita da altri due ragazzini. Dopo averli visitati, il dottore diagnostic\u00f2 loro la malattia in questione e, nonostante il volere contrastante della madre, li ricover\u00f2. Dopo circa un mese e mezzo tutti erano fuori pericolo.\nMorfina.\nDopo un anno di permanenza nel piccolo villaggio di Nikol'skoe, il dottor Bulgakov si trasfer\u00ec all'ospedale di Viaz'ma; durante la sua permanenza l\u00ec scrive l'ottavo racconto, \"Morfina\".\nNella nuova citt\u00e0 tutto era diverso: le lampade a petrolio erano state rimpiazzate dall'elettricit\u00e0, le strade brulicavano di persone che passeggiavano a piedi, chiacchieravano, leggevano il giornale. L'ospedale era tutt'altra cosa rispetto a quello di campagna: non si trattava, infatti, di un padiglione freddo, buio, gremito di persone affette da varie malattie, che condividevano la stessa camera, bens\u00ec di una struttura molto organizzata, suddivisa in reparti e con una sala operatoria attrezzata. Oltre alla meraviglia dovuta a questo nuovo mondo, il dottor Bomgard era molto pi\u00f9 rilassato in quanto poteva, anzi doveva dividere le responsabilit\u00e0 con altri medici. \"Oh, la grandiosa macchina di un grosso ospedale nel moto armonioso, ben lubrificato! Come una nuova vite della misura richiesta, anch'io entrai nel congegno e mi incaricai del reparto pediatrico\". In citt\u00e0 trascorreva le sue serate a leggere soprattutto sulla difterite e la scarlattina, apprezzando la lampada elettrica, il t\u00e8 e il sonno. Ormai lontano dal quel villaggio di campagna, il dottore cercava di ambientarsi alla nuova vita: seppure felice di essere tornato in citt\u00e0, aveva la consapevolezza che i mesi passati in campagna lo avevano reso un uomo coraggioso. Era il 13 febbraio 1918 quando il dottor Bomgard, prima di andare a letto, ricevette una lettera dall'infermiera di turno e le diede disposizioni per la notte. Solo in camera sua, strapp\u00f2 la busta e inizi\u00f2 a leggerne il contenuto: gli scriveva il medico che aveva occupato il suo posto nell'ospedale di Nikol'skoe, il dottor Poljakov, per informarlo di essere malato e di aver bisogno del suo aiuto. Il dottore decise di partire per il villaggio e di affidare, autorizzato dal primario, il suo reparto ad un collega. Trascorse tutta la notte a capire in quale modo avrebbe potuto raggiungere quel villaggio e a cercare di fare una diagnosi. Con il trascorrere del tempo, per\u00f2, il sonno arriv\u00f2 e lo travolse. Esso dur\u00f2 bene poco: dopo un'ora, infatti, sent\u00ec bussare alla porta della sua camera. And\u00f2 ad aprire: era l'infermiera che lo avvisava che in ospedale era giunto il dottor Poljakov, accompagnato dall'ostetrica. Si era sparato: era in gravi condizioni. Avvisato il primario, insieme si precipitarono nella stanza dove giaceva il dottore. Cercarono di fare il possibile per salvarlo, ma ormai era tardi. Prima di morire, disse al dottor Bomgard: \"Il quaderno \u00e8 per lei...\".\nEra quasi l'alba quando, nella sua camera, Bomgard estrasse da una busta un foglietto in cui l'amico gli spiegava che della sua morte non bisognava accusare nessuno: quella decisione, infatti, era la pi\u00f9 giusta poich\u00e9 ormai la dipendenza dalla morfina (\"bianchi cristalli solubili in venticinque parti d'acqua\") lo aveva rovinato. Oltre al foglietto, nella busta vi era il quaderno: la prima met\u00e0 delle sue pagine era strappata, nella seconda met\u00e0 si poteva leggere prima brevi appunti scritti a matita o ad inchiostro e poi parole abbreviate scritte con matita rossa.\nIl quaderno era una sorta di diario di bordo, in cui il dottor Poljakov descriveva la sua nuova vita nell'ospedale di Mur'e: bufere di neve, solitudine, esclusione dal mondo, separazione dalla moglie e uso di morfina. Era il 15 febbraio quando il dottor Poljakov avvert\u00ec dolori nella zona dello stomaco. Ordin\u00f2 dunque di chiamare la sua assistente, Anna, la quale gli somministr\u00f2 della morfina. Dopo pochi minuti i dolori scomparvero. Nelle settimane successive egli assunse morfina in modo sempre pi\u00f9 regolare, poich\u00e9 gli provocava una sensazione di sollievo, di leggerezza, ma soprattutto lo aiutava a dimenticare l'ex moglie. Anna cerc\u00f2 in tutti i modi di persuaderlo a non assumere pi\u00f9 morfina poich\u00e9 lo stava rovinando, ma egli non cedette, tanto da urlarle contro quando si rifiutava di preparargli una soluzione. Giunse la primavera: la natura si risvegli\u00f2 mentre egli sprofondava in un abisso. Ormai la morfina era stata sostituita dalla cocaina: momenti di dolore si alternavano a momenti di estasi, i quali per\u00f2 duravano solo pochi istanti riportando poi il dottore nell'oblio. La cocaina era responsabile di quei momenti di beatitudine, mentre la morfina era divenuta ormai \"cibo quotidiano\". Grazie a quest'ultima egli riusciva a portare avanti l'ospedale, ad operare, ad apparire una persona normale. Con il trascorrere del tempo il dottor Poljakov si rese conto di essere ormai un morfinomane, ma soprattutto di esser caduto in uno stato depressivo. Giunse di nuovo l'inverno e insieme ad esso la rivoluzione russa. In questo periodo pens\u00f2 di poter smettere con la morfina e inizi\u00f2 a sottoporsi ad un ciclo di cure psichiatriche, ma in realt\u00e0 non vi riusc\u00ec mai; affermava, infatti, di essere divenuto un uomo migliore, in grado di supare la rivoluzione, proprio grazie ad essa. Inoltre \u00e8 proprio in questo periodo che capisce che \u00e8 cominciata la disgregazione della sua personalit\u00e0 morale.\nInfine con il suo modo di fare stava anche uccidendo Anna, la persona che pi\u00f9 gli voleva bene.\nNonostante avesse dato la sua parola ad Anna che sarebbe partito per Mosca a febbraio per farsi curare, rest\u00f2 nel suo ospedale di campagna, esercitando la professione medica fino a quando pot\u00e9 e poi si ritir\u00f2 nella sua residenza. Scrisse al dottor Bomgard per chiedergli aiuto, ma poi cap\u00ec che neanche lui avrebbe potuto fare qualcosa per salvarlo.\nA dieci anni da quell'avvenimento, nell'autunno 1927, il dottor Bomgard rilesse quegli appunti e pens\u00f2 che sarebbero stati utili a qualcuno. Per questo, giacch\u00e9 Anna era morta nel 1922 e la prima moglie del dottor Poljakov era all'estero, decise di pubblicarli.\nIo ho ucciso.\nIl dottor Bomgard e altri quattro medici discutevano sul problema della morte dei pazienti durante un intervento chirurgico o durante la loro permanenza in ospedale: tutti erano fermamente convinti che nessun medico uccida volontariamente e la morte di un paziente in sala operatoria sia dovuta ad un caso disgraziato. Mentre discutevano, il dottor Jasvin, ottenuta l'attenzione da parte di tutti, disse di aver ucciso un paziente e di averlo fatto volontariamente. Inizi\u00f2 dunque a raccontare la sua storia: era il primo febbraio del 1919, la citt\u00e0 di Kiev era occupata dall'esercito di Petljura, tutti attendevano l'arrivo dei bolscevichi. Di ritorno dal piccolo ospedale di periferia, trov\u00f2, nella fessura della porta, un plico; lo apr\u00ec e ne lesse il contenuto: doveva presentarsi alla direzione sanitaria entro due giorni per conoscere la prossima destinazione. Cerc\u00f2 velocemente di preparare la valigia, ma mentre lo faceva, inizi\u00f2 a pensare che aspettare i bolscevichi fosse la cosa migliore. Ci\u00f2 per\u00f2 lo fece riflettere sui pericoli che avrebbe potuto correre qualora essi non fossero arrivati. Per questo sistem\u00f2 la valigia, prese la Browning, infil\u00f2 il soprabito e usc\u00ec da casa. Appena fuori, di sorpresa trov\u00f2 ad aspettarlo due soldati dell'esercito di Petljura che lo obbligarono ad andare con loro: dal quel momento avrebbe lavorato come medico per l'esercito nemico. Giunsero al reggimento del colonnello Le\u0161\u010denko e da qui tutti insieme avanzarono verso Slobodka. Giunti a destinazione, il dottor Jasvin fu accompagnato in una stanza, che divenne il suo studio medico: l\u00ec curava i soldati avversari. Pens\u00f2 pi\u00f9 volte di fuggire da quella bruta realt\u00e0, dove dal mattino alla sera si sentivano solamente urla e pianti, ma ben presto cap\u00ec che non era possibile. Quel giorno, mentre era nella stanza, il soldato di scorta lo avvis\u00f2 che il colonnello voleva vederlo; subito si alz\u00f2, si prepar\u00f2 e scese al piano di sotto. Qui, in una camera, vi trov\u00f2 il colonnello: era \"nudo fino alla cintola e si rattrappiva sullo sgabello, stringendo al petto una garza insanguinata\". Dopo aver allontanato un ragazzo che era l\u00ec con lui, il colonnello ordin\u00f2 al dottore di medicargli la ferita. Riusc\u00ec appena a togliersi la garza, quando irruppe nella stanza una donna: dal suo viso, seppur asciutto, si poteva leggere tutto il dolore che stava provando. La donna accus\u00f2 il colonnello di aver ucciso suo marito e chiese per questo spiegazioni; il colonnello le rispose che era stato necessario. Dopo di ci\u00f2, la donna si rivolse al dottore e punt\u00f2 il dito sullo stemma della croce rossa, sulla manica della divisa: non poteva credere che un medico offrisse assistenza ad un uomo cos\u00ec crudele, disumano. Allora il colonnello ordin\u00f2 ai soldati di bacchettare la donna. Il dottore, in stato di sgomento, pensava a quello che aveva appena visto e sentito; chiese dunque spiegazioni a sua volta ed ebbe questa risposta: \"Ma guarda un po'. Adesso vedo che bel tipo mi hanno dato invece di un medico...\".\nA questo punto, la storia \u00e8 interrotta, in quanto non \u00e8 descritta la successione degli eventi.\nIl racconto riprende cos\u00ec: \"Una delle pallottole devo avergliela sparata in bocca, perch\u00e9 ricordo che dondolava sullo sgabello e il sangue gli scorreva dalla bocca...\" Il dottor Jasvin cap\u00ec che doveva scappare: si lanci\u00f2 dalla finestra e inizi\u00f2 a correre; cadde per caso in una buca e l\u00ec rest\u00f2 per qualche ora. Intanto i soldati continuavano a cercarlo, con la speranza di trovarlo e ucciderlo. Ci\u00f2 non successe. Dopo qualche ora, il dottore si mise in viaggio, diretto a Kiev. Quando vi giunse apprese che l'esercito di Petljura aveva liberato la citt\u00e0 e l\u00ec era in corso una rivoluzione. Era libero e salvo e si diresse verso casa.\nTerminato il racconto, il dottor Bomgard chiese al collega se avesse ucciso o soltanto ferito; egli rispose: \"Oh, stia tranquillo. Io ho ucciso. Creda alla mia esperienza di chirurgo\".\nAdattamento televisivo.\nI racconti di Bulgakov hanno ispirato la serie televisiva \"Appunti di un giovane medico\" del 2012 con Daniel Radcliffe nella parte del giovane Vladimir Bomgard, e Jon Hamm, al quale \u00e8 affidato il ruolo del medico adulto."}
{"id": "2032808", "revid": "161374", "url": "https://it.wikipedia.org/wiki?curid=2032808", "title": "A Fire Inside EP", "text": ""}
{"id": "2032813", "revid": "28592", "url": "https://it.wikipedia.org/wiki?curid=2032813", "title": "U. G. Krishnamurti", "text": ""}
{"id": "2032816", "revid": "1543377", "url": "https://it.wikipedia.org/wiki?curid=2032816", "title": "Jean-Jacques Semp\u00e9", "text": "\u00c8 famoso per essere l'illustratore dei libri per bambini della serie Le petit Nicolas.\n\u00c8 anche il padre della designer Inga Semp\u00e9.\nBiografia.\nSemp\u00e9 comincia la sua carriera di disegnatore umoristico sulla stampa, pubblicando saltuariamente alcuni disegni sulle riviste francesi Sud Ouest, Le Rire, Noir et Blanc, Ici Paris mentre faceva il servizio militare nella regione parigina.\nIl successo giunge a partire dal 1957, quando comincia a collaborare regolarmente con Paris-Match, New York Times, New Yorker e altri. A partire dal 1960 pubblica quasi ogni anno un album di disegni con la Deno\u00ebl. \n\u00c8 anche autore dei libri della serie Le petit Nicolas, in collaborazione con Ren\u00e9 Goscinny, e del personaggio di Marcellin Caillou."}
{"id": "2032817", "revid": "1632387", "url": "https://it.wikipedia.org/wiki?curid=2032817", "title": "Mayu Shinj\u014d", "text": "Ha creato molti manga incentrati su temi di amore, di sessualit\u00e0 e di romanticismo in generale. Ha debuttato nel 1994 nella rivista Sh\u014djo Comic con Anata no Iro ni Somarita. Dal 2004 al 2007 ha disegnato invece per la Shogakukan.\nLa Shinjo \u00e8 nota anche per la caratteristica dei suoi manga in cui delle giovani ragazze si innamorano di uomini pi\u00f9 vecchi. I suoi manga comunque non sono di genere hentai, bens\u00ec dei pi\u00f9 leggeri ecchi. Negli Stati Uniti il suo manga pi\u00f9 conosciuto \u00e8 Strofe d'amore, uno dei pochi ad essere pubblicati poich\u00e9 gli altri sono pi\u00f9 spinti, da cui \u00e8 stata tratta anche una serie anime e un drama CD. In Italia invece i suoi manga pi\u00f9 famosi sono Love Celeb ed il pi\u00f9 recente Virgin Crisis.\nManga di Mayu Shinjo.\n(1995) Make Love shiyo!! &lt;br&gt;\n(1996) Sexy Guardian (SEXY \u30ac\u2015\u30c7\u30a3\u30a2\u30f3) &lt;br&gt;\n(1996) Suki Shite Sadist (\u3059\u304d\u3057\u3066\u30b5\u30c7\u30a3\u30b9\u30c8, Love Me Sadist) &lt;br&gt;\n(1997) Kaikan Fur\u0113zu (\u5feb\u611f \u30d5\u30ec\u30fc\u30ba, in Italia \"Strofe d'amore\" ) &lt;br&gt;\n(2001) Akuma na Eros (\u60aa\u9b54\u306a\u30a8\u30ed\u30b9, in Italia \"Virgin Crisis\") &lt;br&gt;\n(2003-2004) Kimi sae mo Ai no Kusari &lt;br&gt;\n(2002-2004) Haou Airen (\u8987\u738b\u30fb\u611b\u4eba, Surpreme King's Mistress) &lt;br&gt;\n(2005) The Poisonous Flower &lt;br&gt;\n(2004-2006) Rabu Serebu (\u30e9\u30d6\u30bb\u30ec\u30d6, Love Celeb) &lt;br&gt;\n(2006-2007) Ai wo Utau yori Ore ni Oborero! (\u611b\u3092\u6b4c\u3046\u3088\u308a\u4ffa\u306b\u6eba\u308c\u308d!) &lt;br&gt;\n(2006-2007) Sex=Love\u00b2 &lt;br&gt;\n(2008) Midnight Children &lt;br&gt;\n(2008\u20132011) Ai Ore! \u2013 Danshik\u014d no Hime to Joshik\u014d no \u014cji (\u611b\u4ffa! \u301c\u7537\u5b50\u6821\u306e\u59eb\u3068\u5973\u5b50\u6821\u306e\u738b\u5b50\u301c, in Italia \"Ai Ore: Amami!\")[6] &lt;br&gt;\n(2009) Apple &lt;br&gt;\n(2009) H\u0101to no Daiya (\u30cf\u30fc\u30c8\u306e\u30c0\u30a4\u30e4?, lit. The Diamond of Heart) &lt;br&gt;\n(2009) Ayakashi Koi Emaki (in Italia \"Storia d'amore e di demoni\")&lt;br&gt;\n(2010) Goshimeidesu &lt;br&gt;\nDi questi ne sono arrivati in Italia solo sei (Strofe d'amore, Love Celeb, Virgin Crisis, Sex=Love\u00b2, Ai Ore! e Storia d'amore e di demoni). Tutti editi dalla Star Comics, tranne Storia d'amore e di demoni, pubblicato dalla Planet Manga."}
{"id": "2032824", "revid": "173469", "url": "https://it.wikipedia.org/wiki?curid=2032824", "title": "Ortensia Beauharnais", "text": ""}
{"id": "2032825", "revid": "1573940", "url": "https://it.wikipedia.org/wiki?curid=2032825", "title": "Nazionale di pallavolo femminile del Paraguay", "text": "La nazionale di pallavolo femminile del Paraguay \u00e8 una squadra sudamericana composta dalle migliori giocatrici di pallavolo del Paraguay ed \u00e8 posta sotto l'egida della Federazione pallavolistica del Paraguay."}
{"id": "2032827", "revid": "125633633", "url": "https://it.wikipedia.org/wiki?curid=2032827", "title": "Tabella dei giochi proibiti nei locali pubblici italiani", "text": "La tabella dei giochi proibiti nei locali pubblici italiani \u00e8 un elenco dei giochi d'azzardo che secondo la legge italiana, ai sensi dell'articolo 110 del TULPS (Testo Unico delle Leggi di Pubblica Sicurezza) non possono essere giocati nei luoghi pubblici. Deve essere obbligatoriamente esposta nei locali pubblici e nei circoli privati.\nTale elenco viene compilato ed aggiornato dalle questure italiane, in funzione degli usi e costumi locali e secondo le differenti denominazioni con le quali vengono denominati i singoli giochi d'azzardo nelle varie regioni e province.\nLa tabella comprende giochi di carte, biliardo, elettronici e di altro tipo."}
{"id": "2032832", "revid": "2153076", "url": "https://it.wikipedia.org/wiki?curid=2032832", "title": "Le roi est mort, vive le roi!", "text": "Le roi est mort, vive le roi! \u00e8 il terzo album degli Enigma, pubblicato dall'etichetta discografica Virgin nel 1996.\nIn questo album le voci femminili sono di Sandra Cretu e di Louisa Stanley, quella maschile \u00e8 di Michael Cretu. Nella canzone \"The Child in Us\" la chitarra \u00e8 di Peter Cornelius."}
{"id": "2032843", "revid": "1750468", "url": "https://it.wikipedia.org/wiki?curid=2032843", "title": "Jhumpa Lahiri", "text": "La sua prima raccolta di racconti brevi, \"L'interprete dei malanni\" (\"Interpreter of Maladies\"), uscita nel 1999, colp\u00ec immediatemente l'attenzione di molti lettori e della critica ottenendo il Premio Pulitzer per la narrativa e il Premio PEN / Hemingway. Dal suo primo romanzo \"L'omonimo\" (\"The Namesake\") del 2003, la regista Mira Nair ha tratto il popolare film \"Il destino nel nome - The Namesake\". Con la raccolta di racconti \"Una nuova terra\" (\"Unaccustomed Earth\"), uscita nel 2008, vince il Frank O'Connor International Short Story Award e la III edizione del Premio Gregor von Rezzori per la miglior opera di narrativa straniera nel 2009.\nIl suo secondo romanzo, \"The Lowland\" (2013), \u00e8 stato finalista sia per il Man Booker Prize che per il National Book Award for Fiction. In tutti questi lavori, Lahiri ha esplorato l'esperienza degli immigrati indiani negli Stati Uniti.\nAppassionata della lingua italiana, (ha un dottorato in studi rinascimentali), nel 2011, Lahiri si \u00e8 trasferita a Roma, coi suoi due figli e il marito, Alberto Vourvoulias-Bush.\nNel 2015 pubblica il suo primo scritto direttamente in italiano, l'autobiografico \"In altre parole\", vincitore nello stesso anno del Premio Internazionale Viareggio-Versilia.\nNel 2019 pubblica il suo primo romanzo in italiano, intitolato \"Dove mi trovo\", Ha anche compilato, curato e tradotto il \"Penguin Book of Italian Short Stories\" che include 40 racconti italiani scritti da 40 diversi scrittori italiani. Ha inoltre tradotto alcuni dei suoi scritti e quelli di altri autori dall'italiano all'inglese.\nNel 2021 riceve la laurea honoris causa in \"specialized translation\" presso l'Universit\u00e0 di Bologna.\nBiografia.\nLahiri \u00e8 nata a Londra, da genitori immigrati dallo stato stato indiano del Bengala Occidentale. La sua famiglia si trasfer\u00ec negli Stati Uniti quando aveva tre anni; Lahiri si considera un'americana e ha detto: \"Non sono nata qui, ma avrei potuto anche esserlo\". Lahiri \u00e8 cresciuta a Kingston, in Rhode Island, dove suo padre Amar Lahiri lavorava come bibliotecario all'Universit\u00e0 del Rhode Island; il padre le \u00e8 d'ispirazione per il protagonista di \"The Third and Final Continent\", la storia che conclude \"Interpreter of Maladies\". La madre di Lahiri voleva che i suoi figli crescessero coscienti della propria eredit\u00e0 bengalese e la sua famiglia andava spesso a trovare i parenti a Calcutta.\nQuando inizi\u00f2 la scuola materna a Kingston, Rhode Island, la maestra di Lahiri decise di chiamarla col suo nome infantile, Jhumpa, perch\u00e9 era pi\u00f9 facile da pronunciare del suo \"nome proprio\". Lahiri ricorder\u00e0: \"Mi sono sempre sentita cos\u00ec imbarazzata dal mio nome... Ti senti come se stessi causando dolore a qualcuno semplicemente per essere ci\u00f2 che sei.\" L'ambivalenza di Lahiri sulla sua identit\u00e0 \u00e8 stata l'ispirazione per l'ambivalenza di Gogol, il protagonista del suo romanzo \"The Namesake\", riguardo al suo insolito nome. In un editoriale su \"Newsweek\", Lahiri ha affermato di aver \"sentito una forte pressione per essere due cose [allo stesso tempo], fedele al vecchio mondo e fluente nel nuovo\". Gran parte delle sue esperienze crescendo da bambina sono state contrassegnate da questa contrapposizione. Da adulta, s'accorse di essere in grado di far parte in egual modo di queste due dimensioni senza l'imbarazzo e la lotta che aveva quando era bambina. Lahiri si matur\u00f2 presso la South Kingstown High School e si laure\u00f2 in letteratura inglese presso il Barnard College della Columbia University nel 1989.\nQuindi Lahiri consegu\u00ec numerosi titoli presso l'Universit\u00e0 di Boston: un Master in lingua inglese, un Master in scrittura creativa, un Master in letteratura comparata e un dottorato di ricerca in studi rinascimentali. La sua tesi di dottorato, completata nel 1997, s'intitolava \"Accursed Palace: The Italian palazzo on the Jacobean stage (1603-1625)\". I suoi relatori principali erano William Carroll (lingua inglese) e Hellmut Wohl (Storia dell'arte). Ottenne quindi una borsa di studio presso il Centro di Belle Arti di Provincetown per i successivi due anni (1997-1998). Lahiri ha insegnato scrittura creativa alla Boston University e alla Rhode Island School of Design.\nDal 2001, Lahiri \u00e8 sposata col giornalista Alberto Vourvoulias-Bush, allora vicedirettore di \"TIME\" Latin America. Nel 2011 si stabilisce a Roma con il marito e i loro due figli, Octavio (nato nel 2002) e Noor (nata nel 2005). Lahiri \u00e8 entrata a far parte della facolt\u00e0 della Princeton University il 1\u00ba luglio 2015 come professoressa di scrittura creativa presso il Lewis Center for the Arts.\nCarriera letteraria.\nI primi racconti di Lahiri subirono \"per anni\" il secco rifiuto degli editori. La sua raccolta di racconti di debutto, \"Interpreter of Maladies\", fu infine pubblicata nel 1999. Le storie affrontano temi sensibili nella vita degli indiani o degli immigrati indiani, con temi come le difficolt\u00e0 coniugali, il lutto per un bambino nato morto e la disconnessione tra immigrati degli Stati Uniti di prima e seconda generazione. Lahiri in seguito ha scritto: \"Quando ho iniziato a scrivere non ero consapevole che la mia materia era l'esperienza [di vita] indiano-americana. Ci\u00f2 che mi ha attirato nella mia arte \u00e8 stato il desiderio di forzare i due mondi che occupavo a mescolarsi sulla pagina, perch\u00e9 non ero abbastanza coraggiosa, o abbastanza matura, da permetterlo nella vita.\" La raccolta \u00e8 stata elogiata dalla critica americana, ma ha ricevuto recensioni contrastanti in India, dove i recensori erano alternativamente entusiasti e sconvolti che Lahiri non avesse \"dipinto gli indiani sotto una luce pi\u00f9 positiva\". \"Interpreter of Maladies\" ha venduto 600.000 copie e fu insignito col premio Pulitzer 2000 per la narrativa (solo la settima volta che una raccolta di storie ha vinto il premio).\nNel 2003, Lahiri pubblic\u00f2 il suo primo romanzo, \"The Namesake\". Il tema e la trama di questa storia sono stati in parte influenzati da una storia di famiglia ascoltata in giovinezza. La cugina di suo padre fu coinvolta in un disastro ferroviario e fu salvata solo quando i soccorritori videro un raggio di luce riflesso da un orologio che indossava - in modo simile a come si salva da un disastro ferroviario Ashoka, il padre del protagonista, grazie al libro dell'autore russo Nikolai Gogol. Ashoka e Ashima si stabiliscono quindi a New York, dove nascono due figli cui danno nome Gogol e Sonia. Insieme i due bambini crescono in una cultura con modi e costumi diversi che si scontrano con ci\u00f2 che i loro genitori hanno insegnato loro. Un adattamento cinematografico di \"The Namesake\" usc\u00ec nel marzo 2007, diretto da Mira Nair e interpretato da Kal Penn nei panni di Gogol, e le star di Bollywood Tabu e Irrfan Khan nei panni dei suoi genitori. Lahiri stessa vi appare in un cameo come \"Zia Jhumpa\".\nLa seconda raccolta di racconti di Lahiri, \"Unaccustomed Earth\", \u00e8 stata pubblicata il 1\u00ba aprile 2008, raggiungendo la rara distinzione di debuttare al numero 1 nella lista dei best seller del \"New York Times\". Il redattore della \"New York Times Book Review\", Dwight Garner, dichiar\u00f2: \"\u00c8 difficile ricordare l'ultimo lavoro di narrativa veramente serio e ben scritto, in particolare un libro di storie, che \u00e8 balzato direttamente al primo posto; \u00e8 una potente dimostrazione della nuova influenza commerciale di Lahiri\".\nLahiri ha anche avuto un rapporto con la rivista \"The New Yorker\" in cui ha pubblicato una serie di suoi racconti, per lo pi\u00f9 narrativa, e alcune saggistica tra cui \"The Long Way Home; Cooking Lessons\", una storia sull'importanza del cibo nella relazione di Lahiri con sua madre.\nDal 2005, Lahiri \u00e8 vicepresidente del PEN American Center, un'organizzazione progettata per promuovere l'amicizia e la cooperazione intellettuale tra gli scrittori.\nNel febbraio 2010, fu nominata membro del Committee on the Arts and Humanities, insieme ad altri cinque.\nNel settembre 2013, il suo romanzo \"The Lowland\" venne inserito nella rosa dei candidati per il Man Booker Prize, che alla fine and\u00f2 a \"The Luminaries\" di Eleanor Catton . Il mese seguente \"The Lowland\" venne anche selezionato per il National Book Award for Fiction ed \u00e8 arrivato finalista il 16 ottobre 2013. Tuttavia, il 20 novembre 2013, il premio fu infine conferito a James McBride col suo romanzo \"The Good Lord Bird\" .\nNel 2014 fu chiamata a far parte della giuria alla 71\u00aa Mostra internazionale d'arte cinematografica di Venezia. \nLo stesso anno ha ricevuto la National Humanities Medal.\nNel dicembre 2015, Lahiri pubblic\u00f2 un saggio di saggistica intitolato \"Teach Yourself Italian\" in \"The New Yorker\" sulla sua esperienza di apprendimento dell'italiano. Nel saggio dichiara di scrivere ormai solo in italiano, e il saggio stesso \u00e8 stato tradotto dall'italiano all'inglese.\nLahiri vinse il \"DSC Prize for South Asian Literature\" 2015 col suo libro \"The Lowland\" (Vintage Books / Random House, India) allo Zee Jaipur Literature Festival, per il quale \u00e8 entrata a far parte del Limca Book of Records.\nNel 2017, Lahiri riceve il premio Pen / Malamud per l'eccellenza nel racconto. Il premio \u00e8 stato istituito dalla famiglia dello scrittore vincitore del premio Pulitzer Bernard Malamud per onorare l'eccellenza nell'arte della narrativa breve.\nNel 2018, Lahiri pubblic\u00f2 il racconto \"The Boundary\" in \"The New Yorker\". La storia esplora la vita di due famiglie e le caratteristiche contrastanti tra loro.\nNel 2018, Lahiri pubblic\u00f2 il suo primo romanzo in italiano, intitolato \"Dove mi trovo\". Nell'anno successivo compil\u00f2, cur\u00f2 e tradusse il \"Penguin Book of Italian Short Stories\" che comprende 40 racconti scritti da 40 diversi scrittori italiani.\nTelevisione.\nNel 2010 Lahiri lavor\u00f2 alla terza stagione del programma televisivo HBO \"In Treatment.\" Quella stagione ha caratterizzato un personaggio di nome Sunil, un vedovo che si trasferisce negli Stati Uniti dall'India e lotta con dolore e shock culturale. Sebbene sia accreditata come scrittrice in questi episodi, il suo ruolo \u00e8 stato pi\u00f9 di consulente su come un bengalese potrebbe percepire Brooklyn.\nTemi.\nLa scrittura di Lahiri \u00e8 caratterizzata da un linguaggio \"semplice\" e dai suoi personaggi, spesso immigrati indiani in America che devono navigare tra i valori culturali della loro terra natale e la loro casa adottiva. La finzione di Lahiri \u00e8 autobiografica e attinge spesso alle proprie esperienze, nonch\u00e9 a quelle dei suoi genitori, amici, conoscenti e altri nelle comunit\u00e0 bengalesi con cui ha familiarit\u00e0. Lahiri esamina le lotte, le ansie e le inclinazioni dei suoi personaggi per raccontare le sfumature e i dettagli della psicologia e del comportamento degli immigrati.\nFino a \"Unacustomed Earth\", Lahiri si \u00e8 concentrata principalmente su immigrati indiani-americani di prima generazione e sulla loro lotta per far crescere una famiglia in un paese molto diverso dal loro. Le sue storie descrivono i loro sforzi per tenere i loro bambini a conoscenza della cultura e delle tradizioni indiane e per tenerli vicini anche dopo che sono cresciuti al fine di aggrapparsi alla tradizione indiana di una famiglia unita, in cui i genitori, i loro figli e le famiglie dei loro figli vivono sotto lo stesso tetto.\n\"Unacustomed Earth (\"Una nuova terra\")\" si allontana da questo ethos originale, mentre i personaggi di Lahiri intraprendono nuove fasi di sviluppo. Queste storie scrutano il destino della seconda e terza generazione. Mentre le generazioni successive vengono sempre pi\u00f9 assimilate nella cultura americana e si sentono a proprio agio nel costruire prospettive al di fuori del loro paese di origine, la narrativa di Lahiri sposta il proprio focus verso i bisogni dell'individuo per mostrare come le nuove generazioni si discostano dai vincoli dei genitori immigrati, che sono spesso devoti alla loro comunit\u00e0 e alla loro responsabilit\u00e0 verso gli altri immigrati."}
{"id": "2032845", "revid": "339392", "url": "https://it.wikipedia.org/wiki?curid=2032845", "title": "Cattedrale di Savona", "text": ""}
{"id": "2032859", "revid": "305330", "url": "https://it.wikipedia.org/wiki?curid=2032859", "title": "No One's Gonna Change Our World", "text": "No One's Gonna Change Our World \u00e8 un album composto da vari artisti e pubblicato dal WWF, su suggerimento del comico Spike Milligan, che decise di donarne i ricavati in beneficenza. L'album usc\u00ec il 12 dicembre 1969. I Beatles contribuirono con la canzone \"Across the Universe\"; inoltre parteciparono lo stesso Spike Milligan, i Bee Gees, Lulu, Dave Dee, Cilla Black, Dozy, Mick &amp; Tich, Cliff Richard &amp; The Shadows, Bruce Forsyth ed Harry Secombe."}
{"id": "2032860", "revid": "262457", "url": "https://it.wikipedia.org/wiki?curid=2032860", "title": "Dhammacakka", "text": ""}
{"id": "2032864", "revid": "1784492", "url": "https://it.wikipedia.org/wiki?curid=2032864", "title": "Vladimir Beara", "text": "\u00c8 ritenuto uno dei pi\u00f9 grandi estremi difensori della storia del calcio.\nCaratteristiche tecniche.\nAtletico, sicuro dei propri mezzi ed elegante negli interventi, Beara spese parole di elogio verso il proprio allenatore Luka Kaliterna, gi\u00e0 portiere dell', che ebbe un ruolo decisivo nel suo perfezionamento tecnico: durante gli allenamenti, Kaliterna era solito lanciargli una pallina da baseball, esercizio che permise a Beara di sviluppare una presa ferrea. L'eccezionale abilit\u00e0 nel bloccare il pallone, unit\u00e0 alla plasticit\u00e0 delle sue parate, port\u00f2 Beara ad essere soprannominato \"Il ballerino dalle mani d'acciaio\". Efficace nelle uscite, sia alte che basse, era noto per la tendenza a fronteggiare i calci di punizione senza avvalersi della barriera, in modo da godere di una visuale pi\u00f9 ampia.\nSecondo il giornalista scozzese (nonch\u00e9 ex portiere dell') Bob Wilson, Beara era \u00ab\"come una molla, sempre pronto a scattare\"\u00bb, mentre Lev Ja\u0161in, contemporaneo di Beara e generalmente riconosciuto come il miglior estremo difensore della propria epoca, lo riteneva pi\u00f9 forte di lui.\nCarriera.\nGiocatore.\nClub.\nInizia la carriera da professionista nel 1947 con l'Hajduk Spalato, di cui diventa subito il portiere titolare, e con cui gioca per 8 stagioni, vincendo tre campionati della RSF di Jugoslavia.\nNell'estate del 1955 si trasferisce alla Stella Rossa di Belgrado dove gioca per altre cinque stagioni vincendo altri quattro campionati della RSF di Jugoslavia, due Coppe di Jugoslavia e la Mitropa Cup 1958.\nNel 1960 si trasferisce in Germania Ovest, all'Alemannia Aachen, dove gioca per altre tre stagioni, prima di chiudere la carriera al Viktoria Colonia.\nNazionale.\nCon la Nazionale jugoslava ha disputato 59 incontri e vinto la medaglia d'argento alle Olimpiadi del 1952, parando peraltro un rigore a Ferenc Pusk\u00e1s nella finale persa contro l'Ungheria. Ha inoltre preso parte a tre edizioni del campionato del mondo: 1950, 1954 e ai 1958.\nNel 1953 \u00e8 stato convocato dalla FIFA per lo scontro Resto d'Europa-Inghilterra, insieme al collega austriaco Walter Zeman. La partita si disputa a Wembley e finisce 4-4 (due gol \"europei\" sono segnati da Giampiero Boniperti), ma lui subisce solo una rete.\nAllenatore.\nSempre nella Germania occidentale inizi\u00f2 la carriera di allenatore, alla guida del Freiburger FC.\nTra il 1973 e il 1975 fu poi allenatore della Nazionale camerunese."}
{"id": "2032866", "revid": "125885599", "url": "https://it.wikipedia.org/wiki?curid=2032866", "title": "Dragon Ball Z - Il pi\u00f9 forte del mondo", "text": " \u00e8 un film del 1990 diretto da Daisuke Nishio. \u00c8 il quinto film anime basato sul manga \"Dragon Ball\", e il secondo ad essere tratto dalla serie TV \"Dragon Ball Z\". Fu proiettato per la prima volta in Giappone il 10 marzo 1990 presso il festival T\u014dei Manga Matsuri, insieme ai cortometraggi anime \"Akuma-kun: Y\u014dkoso Akuma Land e!!\" e \"Mah\u014dtsukai Sally\" (tratto da \"Sally la maga\"). \u00c8 il primo film della serie ad essere un lungometraggio.\nIl film non utilizza per i titoli di coda la sigla finale della serie, ma una nuova canzone intitolata di Dai Sat\u014d e Takeshi Ike, anch'essa cantata da Hironobu Kageyama. Durante il film, inoltre, Gohan canta un'altra nuova canzone, , di Chiroru Yaho e Takeshi Ike.\nTrama.\nMentre Piccolo si sta allenando sul ghiacciaio eterno delle montagne Tsurumai-Tsuburi, nello stesso posto Son Gohan e Olong sono alla ricerca delle sette sfere del drago: il maialino vuole chiedere a Shenron un paio di mutandine femminili. Ma l'anziano dottor Kochin, che ha raccolto le sfere prima di loro, evoca il drago e chiede di risvegliare dal ghiaccio il dottor Willow, malvagio scienziato creduto morto 50 anni prima, il cui cervello \u00e8 stato custodito in una cupola di vetro. Il ghiaccio comincia a staccarsi e ne emerge il laboratorio dello scienziato. Gohan e Olong stanno guardando increduli, quando vengono improvvisamente attaccati dai bio-uomini del dottor Kochin. Piccolo arriva per salvare Gohan, ma viene sconfitto da tre combattenti misteriosi, mentre Gohan e Olong fuggono.\nIl dottor Kochin e i suoi bio-uomini appaiono presto alla Kame House e chiedono che il Maestro Muten venga con loro. Lui rifiuta e sconfigge facilmente i bio-uomini, ma il dottor Kochin rapisce Bulma per costringere Muten a tornare con lui al laboratorio. L\u00ec, il Maestro Muten \u00e8 costretto a combattere i tre bio-guerrieri che hanno catturato Piccolo, ma viene ben presto sconfitto. Bulma scopre che l'obiettivo del dottor Willow \u00e8 quello di ottenere il corpo dell'uomo pi\u00f9 forte del mondo in modo da potercisi trasferire e conquistare il pianeta. Bulma li informa allora che il loro obiettivo dovrebbe essere ora Son Goku.\nOlong informa Goku della situazione, e quest'ultimo va a cercare Bulma e il Maestro Muten. Arrivato al laboratorio del dottor Willow, viene accolto da Misokattsun, Kishime ed Ebifry, i tre bio-guerrieri del dottor Kochin. Goku sconfigge Misokattsun con il Kai\u014dken, ma viene poi sigillato nel ghiaccio da Ebifry. Gohan e Crilin arrivano a sostenerlo, ma vengono presto sconfitti da Kishime. Utilizzando il Kai\u014dken, Goku si libera dal ghiaccio e sconfigge i due rimanenti bio-guerrieri. Goku affronta il dottor Willow, chiedendogli di liberare i suoi amici, ma lo scienziato vuole conquistare il suo corpo. Per sconfiggerlo gli mette contro il suo ex rivale Piccolo, del quale sta controllando la mente. Gohan, non riuscendo a impedire a Piccolo di combattere con Goku, esplode di rabbia mandando in frantumi il dispositivo di controllo mentale del dottor Willow. Lo scienziato \u00e8 stordito dalla potenza di Gohan, e decide di combattere Goku da solo. Comincia a quindi a staccare il proprio corpo robotico dalle mura del laboratorio, uccidendo nel processo il dottor Kochin, mentre Crilin riesce a liberare Bulma.\nLa vera battaglia comincia, e il dottor Willow sembra avere il sopravvento. Anche le Kamehameha combinate di Goku, Muten e Crilin non hanno alcun effetto su di lui. Presto, Goku e Piccolo sono gli unici rimasti in grado di combattere. Goku ricorre all'utilizzo di una Kamehameha alimentata dal Kai\u014dken, che spara il dottor Willow nello spazio. Goku inizia a formare una sfera Genkidama, ma il dottor Willow lo interrompe prima che possa lanciarla. Gohan e Piccolo volano quindi nello spazio a distrarlo in modo che Goku possa lanciare con successo la Genkidama, distruggendo il cervello dello scienziato e riportando nuovamente la pace sulla Terra.\nDistribuzione.\nEdizione italiana.\nIl primo doppiaggio italiano del film, realizzato per l'uscita in VHS nel 1997 e usato nella trasmissione TV su Rai2 nel 2001, fu eseguito dalla Coop. Eddy Cortese e diretto da Fabrizio Mazzotta, con un cast differente da quello della serie TV. La terminologia venne mantenuta fedele alla versione italiana del manga, eccetto per il nome del drago Shenron, che fu chiamato \"Sheron\".\nIl film fu ridoppiato nel 2003 dal cast italiano di \"Dragon Ball Z\" per la trasmissione in tre episodi (intitolati \"Il malvagio dottor Willow\", \"L'uomo pi\u00f9 forte del mondo\" e \"Una vittoria collettiva\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film e curato da Paolo Torrisi, con dialoghi in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente. Tra le principali: \nIl ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nL'edizione VHS del film fu prodotta da Dynamic Italia e distribuita da Terminal Video Italia nel 1997. La VHS conteneva il film con il primo doppiaggio.\nL'edizione DVD fu prodotta da Dynit, nuova incarnazione della Dynamic Italia. Il 22 dicembre 2006 fu distribuita in edicola da De Agostini, mentre la distribuzione sul mercato avvenne l'11 aprile 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano (trascritti dal doppiaggio) e, come extra, landscapes e schede sui personaggi. Una nuova edizione DVD rimasterizzata, prodotta stavolta da Yamato Video, \u00e8 stata allegata a \"La Gazzetta dello Sport\" e \"Corriere della Sera\" il 19 aprile 2017; audio e sottotitoli sono gli stessi dell'edizione precedente.\nAccoglienza.\nIl film frutt\u00f2 in patria un guadagno netto di un miliardo di yen, venendo visto da 2,7 milioni di spettatori.\nAltri media.\nIl 22 giugno 1994 Sh\u016beisha pubblic\u00f2 un anime comic con le foto del film, che fu importato in Italia da Star Comics nel luglio 1999."}
{"id": "2032867", "revid": "228587", "url": "https://it.wikipedia.org/wiki?curid=2032867", "title": "Festival di Cannes 1991", "text": "La 44\u00aa edizione del Festival di Cannes si \u00e8 svolta a Cannes dal 9 al 20 maggio 1991.\nLa giuria presieduta dal regista polacco Roman Pola\u0144ski ha assegnato la Palma d'oro per il miglior film a \"Barton Fink - \u00c8 successo a Hollywood\" di Joel Coen. Lo stesso film vinse anche i premi per la migliore regia e interpretazione maschile: dall'edizione successiva ci\u00f2 fu reso impossibile dal regolamento.\n\u00c8 stato inaugurato un nuovo appuntamento, divenuto in seguito abituale, la Lezione di cinema. La prima lezione, tenuta da Francesco Rosi e presentata da Jean-Claude Carri\u00e8re, si \u00e8 svolta il 14 maggio 1991."}
{"id": "2032872", "revid": "1904508", "url": "https://it.wikipedia.org/wiki?curid=2032872", "title": "F\u00fcrstenberg (famiglia principesca)", "text": "La Casa di F\u00fcrstenberg \u00e8 una casata nobile originaria del Baden-W\u00fcrttemberg meridionale (Germania). I feudi di cui era proprietaria erano concentrati presso la Foresta Nera, l'Alto Reno, il Lago di Costanza e il Giura svevo.\nIl Principato di F\u00fcrstenberg ebbe vita sino al 1806 e fu uno dei maggiori territori principeschi del sud-ovest tedesco. La famiglia divenne col tempo particolarmente nota come titolare di un famoso birrificio e per essere la proprietaria di una delle maggiori collezioni d'arte private in Europa. Dal 1488 la famiglia ha sede nel castello di Donaueschingen, uno dei monumenti pi\u00f9 significativi del Rinascimento a nord delle Alpi.\nSono numerosi i membri della famiglia che, nel corso dei secoli, hanno raggiunto posizioni eminenti come soldati, ecclesiastici, diplomatici, accademici e, di recente, anche stilisti e attori.\nIl cognome della famiglia \u00e8 stato talvolta \"francesizzato\" in de Furstenberg o \"anglicizzato\" in Furstenberg.\nLa famiglia principesca dei F\u00fcrstenberg non deve essere confusa con la famiglia baronale dei F\u00fcrstenberg, originaria della Vestfalia.\nStoria.\nOrigini.\nLa famiglia, discendente dai Conti di Urach (XII secolo) e imparentata con quelli di Achalm, trae il nome dalla localit\u00e0 di F\u00fcrstenberg, oggi nella citt\u00e0 di H\u00fcfingen (Baden-W\u00fcrttemberg), un castello di propriet\u00e0 del capostipite conte Enrico I di F\u00fcrstenberg.\nLe origini della famiglia si devono al matrimonio tra Agnese, figlia di Bertoldo IV di Z\u00e4hringen, che spos\u00f2 il conte Egino IV di Urach nel 1218, portandogli in dote la maggior parte delle propriet\u00e0 dei Duchi di Z\u00e4hringen, dal momento poi che Bertoldo V morir\u00e0 senza eredi e quindi la linea principale degli Z\u00e4hringen si estinse. Le eredit\u00e0 del Baar e della Foresta Nera costituirono cos\u00ec la base dei territori amministrati dai F\u00fcrstenberg.\nCorrado fond\u00f2 la linea degli Z\u00e4hringen in Brisgovia (i Conti di Friburgo), mentre suo fratello minore Enrico assunse l'eredit\u00e0 degli Z\u00e4hringen nella Kinzigtal, nella Foresta Nera e nella Baar, inaugurando appunto il ramo dei Conti di F\u00fcrstenberg.\nAscesa.\nMentre per\u00f2 i Conti di Friburgo, che pure mantennero forti rapporti con la citt\u00e0 di Friburgo e con gli Asburgo, si estinsero nel XV secolo, i F\u00fcrstenberg riuscirono a portare avanti una politica matrimoniale intelligente, moltiplicando sempre pi\u00f9 i loro possedimenti territoriali. Dal tardo Medioevo, la casa ha acquisito non solo il castello di Donaueschingen (1488), ma anche quei territori importanti come la contea di Heiligenberg (1543) e il langraviato di St\u00fchlingen (1637/1639), oltre ai domini di Trochtelfingen e Jungnau (1543), Me\u00dfkirch, Wildenstein, Gundelfingen, Falkenstein, Hayingen, Neufra e un terzo della signoria di Helfenstein - Wiesensteig (1627/1636) e (Hohen-)Helen con Engen (1637/1639). Il castello di Donaueschingen \u00e8 divenuto nel tempo la residenza principale della famiglia e anche il castello di Heiligenberg appartiene ancora oggi alla famiglia. Il dominio di Weitra con l'omonimo castello nell'Austria meridionale giunse alla famiglia nel 1607 che ne mantenne la propriet\u00e0 sino al 1848.\nXVI e XVII secolo.\nDurante la Riforma, il conte Wilhelm von F\u00fcrstenberg si schier\u00f2 dal 1537 coi protestanti, salvo per\u00f2 pentirsi e fare ritorno gi\u00e0 dal 1549 in seno alla Chiesa cattolica.\nNel corso della sua storia, la famiglia si divise in vari rami, il principale dei quali, quello di \"F\u00fcrstenberg-Heiligenberg\", raggiunse con Ermanno Egon di F\u00fcrstenberg-Heiligenberg la dignit\u00e0 principesca nel 1664.\nPrincipi di F\u00fcrstenberg-F\u00fcrstenberg.\nLa potenza della famiglia si consolid\u00f2 ulteriormente grazie al principe Giuseppe Guglielmo Ernesto di F\u00fcrstenberg-St\u00fchlingen (1699-1762) che, all'estinzione delle linee di Heiligenberg (1716) e Me\u00dfkirch (1744), riusc\u00ec a radunare nelle proprie mani tutti i domini della famiglia creando un vero e proprio Stato noto come Principato di F\u00fcrstenberg-F\u00fcrstenberg. Fino all'unificazione dei due margraviati di Baden (Baden-Durlach e Baden-Baden), nel 1771, il Furstenberg \u00e8 stato il secondo territorio pi\u00f9 importante della Germania sud-occidentale. Esso contava circa 85\u00a0000 abitanti ed era suddiviso in 14 aree territoriali. \nSapientemente, il principe Giuseppe Guglielmo Ernesto che si era schierato con Carlo VII del Sacro Romano Impero nella guerra di successione austriaca e che si era visto confiscare i territori di sua moglie Anna Maria di Waldstein in Boemia, sostenne una rapida fine della guerra e condusse personalmente per conto del principe elettore bavarese Massimilano Giuseppe dei negoziati di pace di grande successo con l'imperatrice Maria Teresa d'Austria.\nMediatizzazione.\nIl principe Karl Joachim Franz Aloys de Paula fugg\u00ec nel 1798 e nuovamente nel 1800 prima che le truppe francesi potessero catturarlo presso il suo castello di Weitra. Dopo la morte prematura del Principe, il territorio del F\u00fcrstenberg nel 1806, sulla scia del \"Reichsdeputationshauptschluss\", venne mediatizzato al Granducato di Baden, mentre i territori lungo la riva sinistra del Danubio passarono al Principato di Hohenzollern-Hechingen.\nLa perdita dei propri diritti sovrani tradizionali spinse il principe Carlo Egon II di F\u00fcrstenberg a intentare un'unione dinastica con i sovrani del Granducato di Baden per mantenere il proprio status di nobile di alto rango. Suo figlio Carlo Egon III si adoper\u00f2 subito nel campo dell'industria metallurgica divenendo nel giro di pochi anni uno degli uomini pi\u00f9 ricchi della Germania. Il principe Massimiliano Egon II infine si concentr\u00f2 nella fondazione di un famoso birrificio che si guadagn\u00f2 la qualifica di fornitore ufficiale dell'Imperatore e della sua corte. \nCi\u00f2 che la casata aveva perduto attraverso la mediatizzazione dei propri territori l'aveva recuperato in campo culturale e sociale: il principe Carlo Egon II eresse una delle pi\u00f9 belle collezioni d'arte d'Europa mentre il suo successore, Carlo Egon III (1820-1892) si preoccup\u00f2 di renderla accessibile al pubblico. Nel 1921 il principe Massimiliano Egon II si interess\u00f2 moltissimo alla musica contemporanea indicendo un festival a Donaueschingen. Sotto il patrocinio del principe Joachim zu F\u00fcrstenberg (1923-2002) dal 1954 si sono tenute a Donaueschingen delle competizioni equestri di rilevanza internazionale.\nEpoca recente.\nCol tempo la famiglia ha venduto per\u00f2 gran parte dei propri storici possedimenti tra cui il castello di Neufra gi\u00e0 dal 1867, seguito da quello di Trochtelfingen nel 1869, da quello di Wildenstein nel 1970 e poi da quello di Me\u00dfkirch, sino alla vendita pi\u00f9 recente del castello di Hohenlupfen nel 2011 con le terre annesse.\nDai primi anni 1980 la famiglia ha proceduto anche al progressivo smembramento della propria biblioteca e archivio familiare di sede a Donaueschingen. Gran parte dei manoscritti di musica a stampa facenti parte di questa collezione sono stati acquisiti dello Stato di Baden-W\u00fcrttemberg nel 1992, mentre il resto (tra cui una serie esclusiva di incunaboli e 11\u00a0000 stampe facenti parte della collezione del celebre bibliofilo Nestor der Altgermanistik, sono stati venduti all'asta tra il 1994 e il 2002 dopo una trattativa con lo Stato del Baden-W\u00fcrttemberg che per\u00f2 non \u00e8 riuscito ad aggiudicarsi il patrimonio di scritti). Nel 2002 la famiglia ha venduto anche parte delle proprie opere d'arte, tra cui spicca la pala d'altare di Wildenstein del Maestro di Me\u00dfkirch, di epoca medievale, che oggi \u00e8 parte della collezione W\u00fcrth ed \u00e8 esposto nella Johanniterhalle a Schw\u00e4bisch Hall. Nel 2004 \u00e8 stato venduto anche lo storico birrificio.\nA Donaueschingen oggi \u00e8 rimasta la storica collezione di storia naturale con fossili e minerali, animali imbalsamati e la collezione sulla storia della casa F\u00fcrstenberg e di arte moderna, in un edificio appositamente costruito nei pressi del castello, oltre alla biblioteca di corte che \u00e8 aperta al pubblico.\nConti di Furstenberg.\nLe date indicate sono il rispettivo regno.\nLinea di F\u00fcrstenberg-Haslach (1284-1386).\nGi\u00e0 tra i figli del fondatore Enrico I era avvenuta una divisione di eredit\u00e0: mentre Federico aveva continuato la linea principale della famiglia, nel 1284 Egon aveva dato origine al ramo dei F\u00fcrstenberg-Haslach che per\u00f2 nel 1386 con la morte del conte Johann nella battaglia di Sempach si estinse in linea maschile.\nLinea di F\u00fcrstenberg-Wolfach (1407-1490).\nTra i figli del conte Enrico IV vi fu una nuova divisione delle propriet\u00e0 della famiglia F\u00fcrstenberg. Mentre il castello di famiglia e il langraviato di Furstenberg passarono a Enrico V, mentre le altre propriet\u00e0 passarono ai figli secondogeniti di questo: \nConti, poi Principi di F\u00fcrstenberg-Heiligenberg.\nLa contea F\u00fcrstenberg-Heiligenberg \u00e8 stata scorporata nel 1559 dalla contea F\u00fcrstenberg-Baar. L'intera linea \u00e8 passata dal 1716 ai Principi di F\u00fcrstenberg-F\u00fcrstenberg."}
{"id": "2032873", "revid": "287204", "url": "https://it.wikipedia.org/wiki?curid=2032873", "title": "Agnes Szavay", "text": ""}
{"id": "2032874", "revid": "287204", "url": "https://it.wikipedia.org/wiki?curid=2032874", "title": "Zoltan Szecsi", "text": ""}
{"id": "2032877", "revid": "287204", "url": "https://it.wikipedia.org/wiki?curid=2032877", "title": "Bulcsu Szekely", "text": ""}
{"id": "2032898", "revid": "19610711", "url": "https://it.wikipedia.org/wiki?curid=2032898", "title": "Immae", "text": ""}
{"id": "2032902", "revid": "767487", "url": "https://it.wikipedia.org/wiki?curid=2032902", "title": "Giudizio ordinario civile", "text": "Generalmente un giudizio ordinario civile inizia con un atto definito Atto di citazione\nCon quest'atto la parte che pretende avere un diritto da far valere nei confronti di un'altra parte (un risarcimento del danno per fatto illecito - una risoluzione contrattuale per inadempimento dell'altro contraente) espone gli elementi di fatto e di diritto che costituiscono le ragioni della domanda e le relative conclusioni.\nCon l'atto di citazione la parte (definita Attore) cita la controparte (definita convenuto) avanti l'ufficio giudiziario territorialmente competente (per territorio, per materia e per valore) affinch\u00e9, all'esito del giudizio il giudice emetta una sentenza di accoglimento della propria domanda. La citazione viene fatta per udienza fissa, vale a dire che \u00e8 l'attore che indica il giorno della prima udienza di comparizione avanti l'ufficio giudiziario scelto (secondo i criteri di cui sopra).\nOltre al giudizio civile ordinario, il codice di procedura civile italiano contempla riti speciali che prevedono quale atto introduttivo non la citazione, ma il ricorso - la differenza principale tra il ricorso (utilizzato nei procedimenti in materia di diritto del lavoro) e la citazione \u00e8 che con il ricorso la parte si rivolge direttamente al giudice il quale, esaminata la domanda del ricorrente (\"attore\" e \"ricorrente\" sono definizioni per identificare il soggetto che agisce in giudizio) fissa l'udienza di comparizione delle parti avanti a s\u00e9, dando un termine per la notifica del ricorso del decreto di fissazione dell'udienza all'altra parte (che viene definito \"resistente\" - \"convenuto\" nei giudizi ordinari)."}
{"id": "2032905", "revid": "209263", "url": "https://it.wikipedia.org/wiki?curid=2032905", "title": "Cartman si becca una sonda anale", "text": ""}
{"id": "2032906", "revid": "110157", "url": "https://it.wikipedia.org/wiki?curid=2032906", "title": "I Have a Dream (ABBA)", "text": "I Have a Dream \u00e8 un singolo degli ABBA, pubblicato nel dicembre 1979. La traccia \u00e8 inclusa nell'album \"Voulez-Vous\". Inizialmente il brano avrebbe dovuto chiamarsi \"I Know a Song\" and \"Take Me in Your Armpit\".\nLa canzone.\nLa canzone, il cui ritmo rimanda al sirtaki greco, fu scritta da Benny Andersson e Bj\u00f6rn Ulvaeus, e cantata principalmente da Anni-Frid Lyngstad. Pubblicata come singolo nel dicembre 1979 (insieme ad una versione \"live\" di \"Take a Chance on Me\"), \"I Have a Dream\" fu l'ultimo singolo degli ABBA negli anni settanta ed \u00e8 l'unica canzone del gruppo in cui non tutti e quattro i membri cantano. Nel brano il coro finale, \u00e8 cantato da dei bambini della \"Scuola Internazionale di Stoccolma\". \"I Have a Dream\" \u00e8 stata inclusa nell'album \"\" e nella colonna sonora del film \"Mamma Mia!\". In una versione dal vivo, una strofa fu cantata da un coro di bambini.\nClassifiche.\n\"I Have a Dream\" ebbe un enorme successo in tutto il mondo, raggiungendo la posizione numero uno in Austria, Belgio, Svizzera e Paesi Bassi, e la numero due nel Regno Unito, dove non riusc\u00ec a spodestare dal primo posto il celebre brano dei Pink Floyd \"Another Brick in the Wall\". \"I Have a Dream\" raggiunse inoltre la top five in Irlanda, Sudafrica e Germania. La versione in spagnolo del brano \"Estoy So\u00f1ando\", raggiunse la posizione numero 15 in Spagna ed entr\u00f2 nella top 5 sia in Argentina che in Messico. \"I Have a Dream\" non fu pubblicato negli Stati Uniti, ma ebbe un ottimo successo radiofonico.\nCover.\nNumerosi artisti si sono cimentati in varie cover del brano, fra cui il gruppo svedese Streaplers che nel 1987 la registr\u00f2 in svedese con il titolo \"Jag har en dr\u00f6m\" e arrivando al primo posto della classifica dei singoli svedesi per 17 settimane.\nNel 1999 anche la boy band Westlife ne registrarono una cover per il loro album di debutto \"Westlife\". Il brano fu anche pubblicato come singolo ed arriv\u00f2 alla prima posizione sia in Irlanda che nel Regno Unito.\nNel 2008 Amanda Seyfried ne ha registrato una versione per la colonna sonora del film \"Mamma Mia!\".\nNel 2018 l'attrice Lily James, ne ha registrato una versione per la colonna sonora del film Mamma Mia! Ci risiamo."}
{"id": "2032926", "revid": "1442080", "url": "https://it.wikipedia.org/wiki?curid=2032926", "title": "Campionato del mondo di scacchi 1958", "text": "Il campionato del mondo di scacchi 1958 fu conteso tra Vasilij Smyslov, campione in carica, e Michail Botvinnik, e fu la \"rivincita\" per il campionato mondiale 1957: in questo infatti Smyslov aveva sconfitto l'allora campione Botvinnik, ma le regole FIDE permettevano al campione sconfitto un tentativo per ritornare in possesso per titolo. Botvinnik vinse il match.\nSi svolse a Mosca tra il 4 marzo e il 9 maggio.\nRisultati.\nIl campionato mondiale si svolse al meglio delle 24 partite. Tuttavia, ne furono necessarie solo 23, in quanto Botvinnik raggiunse i 12,5 punti necessari con una partita di anticipo.\nL'arbitro dell'incontro era il Grande maestro svedese Gideon St\u00e5hlberg."}
{"id": "2032929", "revid": "339392", "url": "https://it.wikipedia.org/wiki?curid=2032929", "title": "K\u00e4rp\u00e4t Oulu", "text": ""}
{"id": "2032935", "revid": "729019", "url": "https://it.wikipedia.org/wiki?curid=2032935", "title": "Stazione di Arcisate (1894)", "text": "La stazione di Arcisate \u00e8 stata una stazione ferroviaria posta sulla linea Porto Ceresio-Milano, a servizio dell'omonimo comune.\nStoria.\nLa stazione fu aperta il 18 luglio 1894, contestualmente all'inaugurazione del prolungamento della ferrovia Varese-Gallarate nella Valceresio. Era l'unica stazione intermedia del tronco Varese-Porto Ceresio dotata di due binari, onde consentire l'incrocio tra i treni provenienti dalle opposte direzioni in binario unico. In virt\u00f9 di ci\u00f2, Arcisate fu l'unica stazione intermedia di detto segmento di linea a mantenere costantemente il presenziamento del dirigente movimento.\nL'avvio dei lavori di costruzione della nuova ferrovia Mendrisio-Varese (che proprio ad Arcisate s'innesta sulla linea della Valceresio), in data 13 dicembre 2009, ha comportato la sospensione del servizio ferroviario sulla linea di competenza (sostituito da una linea di autobus); a partire dal 1\u00ba gennaio 2010 lo scalo arcisatese \u00e8 stato quindi integralmente demolito, onde consentire l'abbassamento del piano del ferro in trincea, il raddoppio del binario e la costruzione della diramazione per la Svizzera in localit\u00e0 Luscino-Baranzello.\nLa nuova stazione di Arcisate, ubicata a una distanza di poche centinaia di metri dal sito della preesistente, \u00e8 entrata in servizio all'atto della riapertura della ferrovia, tra fine 2017 inizio 2018.\nStrutture.\nLa stazione disponeva di un fabbricato viaggiatori a due piani (atto ad ospitare biglietteria, sala d'attesa, uffici, locali tecnici e alloggi a beneficio del personale ferroviario) e di un contiguo magazzino merci. Il sedime constava di due binari di transito, serviti da due banchine contrapposte con attraversamento a raso.\nCome da prassi sulla ferrovia della Valceresio, gli edifici di stazione erano dipinti in giallo pastello con finiture amaranto."}
{"id": "2032938", "revid": "729019", "url": "https://it.wikipedia.org/wiki?curid=2032938", "title": "Stazione di Bisuschio-Viggi\u00f9", "text": "La stazione di Bisuschio-Viggi\u00f9 \u00e8 una fermata ferroviaria posta sulla linea Varese-Porto Ceresio, a servizio dei comuni di Bisuschio (nel cui territorio \u00e8 ubicata) e Viggi\u00f9, in provincia di Varese.\nStoria.\nLa fermata fu attivata tra la fine del XIX secolo e l'inizio del XX, a seguito del prolungamento della ferrovia Gallarate-Varese al capolinea di Porto Ceresio, attraverso il territorio della relativa valle.\nRimasta successivamente impresenziata dal personale ferroviario, sul finire del XX secolo la stazione fu vittima di un certo degrado strutturale, il quale peggior\u00f2 ulteriormente allorch\u00e9 la linea di competenza venne soppressa (a decorrere dal 1\u00ba gennaio 2010) onde consentire la costruzione della nuova ferrovia Mendrisio-Varese, con innesto ad Arcisate. L'assenza di traffico ferroviario (sostituito da un servizio autobus con fermata nel piazzale esterno) fece s\u00ec che l'impianto di Bisuschio-Viggi\u00f9 fosse quasi del tutto abbandonato, fatto salvo il bar attivo entro il fabbricato viaggiatori (altrimenti oggetto di atti vandalici e di intrusioni indebite, al pari dello scalo merci): il sedime ferroviario, lasciato a s\u00e9 stesso, venne invaso dalla vegetazione.\nDopo sei anni di abbandono, a fine 2016 vennero avviati i lavori di recupero e riqualificazione della stazione, con la pulizia del sedime ferroviario dalla vegetazione spontanea, la rimozione dei vecchi binari e dei resti della banchina ovest, il ripristino del marciapiede a lato stazione (portato ad una lunghezza di 220 metri e rialzato a livello del pianale dei treni) e la ristrutturazione conservativa del fabbricato viaggiatori (dotato di biglietteria automatica, di una nuova pensilina e di tabelloni elettronici per arrivi e partenze). Il 7 gennaio 2018, con la riapertura della relazione Varese-Porto Ceresio al traffico passeggeri, la stazione bisuschiese \u00e8 tornata in funzione.\nStrutture.\nLa stazione dispone di un fabbricato viaggiatori a due piani: il pianterreno ospita biglietteria, sala d'attesa, bar, uffici e locali tecnici. Il secondo piano ospita invece due alloggi, originariamente a uso del personale ferroviario e successivamente affittati a persone terze. Il patrimonio edilizio consta inoltre di un magazzino merci (in disuso dagli anni 1990) ubicato poco pi\u00f9 a nord dello scalo passeggeri.\nCome da prassi sulla ferrovia della Valceresio, gli edifici di stazione erano inizialmente tutti dipinti in giallo pastello con finiture amaranto: successivamente sul fabbricato viaggiatori tale schema cromatico \u00e8 stato sostituito da una soluzione monocroma amaranto.\nIl sedime consta di un singolo binario passante, originariamente servito da due banchine contrapposte, in seguito ridotte a una; un tronchino, successivamente asportato, serviva invece lo scalo merci.\nMovimento.\nCon la riattivazione della ferrovia di competenza, dal 7 gennaio 2018 a Bisuschio-Viggi\u00f9 fermano quotidianamente 34 treni RegioExpress eserciti da Trenord a cadenzamento orario sulla tratta Porto Ceresio-Milano Porta Garibaldi (attiva dalle ore 5.16 alle 21.16).\nInterscambi.\nFra il 1912 e il 1951 nel piazzale prospiciente la stazione fece capolinea la tranvia Bisuschio-Viggi\u00f9.\nServizi.\nLa stazione \u00e8 classificata da RFI nella categoria \"Bronze\" e dispone di:"}
{"id": "2032950", "revid": "1784492", "url": "https://it.wikipedia.org/wiki?curid=2032950", "title": "\u017deljko Jerkov", "text": "Fu presidente dell' dal 26 gennaio 2008 al 10 marzo dello stesso anno.\nCarriera.\nIn attivit\u00e0 tra gli anni settanta e ottanta Jerkov, oltre alla pioggia di medaglie con la nazionale jugoslava di pallacanestro, nelle file della Jugoplastika Spalato ha vinto un titolo nazionale, due Yugo Kup e due Coppe Korac.\nSua figlia Mia \u00e8 una pallavolista professionista."}
{"id": "2032953", "revid": "123905446", "url": "https://it.wikipedia.org/wiki?curid=2032953", "title": "Abbazia degli uomini", "text": "LAbbazia degli uomini (in francese: \"Abbaye aux Hommes\") \u00e8, insieme con l'Abbazia delle donne, una delle due grandi abbazie fondate da Guglielmo il Conquistatore a Caen. Sorge a ovest del centro della citt\u00e0, nel quartiere di Bourg-l'Abb\u00e9. Trasformata in liceo nel XIX secolo, ospita dagli anni 1960 il municipio. L'abbazia \u00e8 un grande complesso architettonico costruito tra l'XI e il XVIII secolo. Dal 1840 \u00e8 classificata Monumento storico di Francia.\nStoria.\nLe origini.\nTra il I e il III secolo, sull'attuale sede dell'abbazia sorgeva un borgo, situato in prossimit\u00e0 di una strada romana che collegava \"Augustodurum\" (l'attuale Bayeux) a \"Noviomagus Lexoviorum\" (l'attuale Lisieux).\nQuesto borgo non era che un \"vicus\" senza funzioni politiche o amministrative, tale ruolo era infatti svolto da \"Aregenua\" (l'attuale Vieux-la-Romaine), capitale dei Viducassi, ad una quindicina di chilometri a sud di Caen. Gli scavi svolti tra il 1979 e il 1981 nella cinta della vecchia \u00c9cole normale hanno permesso di comprendere meglio l'organizzazione del vicus gallo-romano. Il borgo aveva una vocazione essenzialmente artigiana, come mostrano i resti di un fornace con l'annessa abitazione, una conceria con i bacini per la lavorazione delle pelli e le vestigia di un laboratorio d'ebanisteria con numerose schegge d'osso.\nDurante i lavori d'ispezione della \"Sala delle guardie\", nelle vicinanze del municipio, sono state ritrovate anche le fondazioni della cella di un \"fanum\", il tipico tempio gallo-romano. Di pianta rettangolare (6,2\u00a0m x 5,25), la cella era costituita pietre grossolanamente squadrate e rivestite verso l'esterno di intonaco dipinto. Sembra che un frammento di muro trovato a 4,5 metri dalla \"cella\" corrisponda al peribolo del tempio.\nDalla fondazione nell'XI secolo al declino nel XVI secolo.\nLa costruzione dell'Abbazia degli uomini, insieme a quella \"delle donne\", fu il prezzo di una penitenza inflitta a Guglielmo il Conquistatore da papa Niccol\u00f2 II. Infatti, al fine di rafforzare i legami tra i due pi\u00f9 potenti principati del nord della Francia, Guglielmo decise di sposare la cugina Matilde delle Fiandre, figlia di Baldovino V, conte delle Fiandre, nonostante l'esplicito divieto, a causa dell'eccessiva consanguineit\u00e0 degli sposi, espressa da papa Leone IX durante il concilio di Reims del 1049. Guglielmo ruppe tuttavia il divieto papale sposando la cugina nel 1053, e in cambio del perdono fond\u00f2 due monasteri benedettini a Caen: l'Abbazia degli uomini, dedicata a Santo Stefano, e l'Abbazia delle donne, dedicata alla Santa Trinit\u00e0. La costruzione dell'abbazia inizi\u00f2 nel 1063 sotto la direzione di Lanfranco di Pavia mentre la realizzazione della chiesa cominci\u00f2 nel 1065 per essere consacrata il 13 settembre 1077. La rapidit\u00e0 d'esecuzione si spiega con la recente conquista dell'Inghilterra, e dunque con la conseguente disponibilit\u00e0 finanziaria, ma soprattutto con la presenza nelle vicinanze di cave di pietra a cielo aperto.\nIn particolare il materiale usato \u00e8 la cosiddetta \"pietra di Caen\", un calcare giurassico giallo chiaro molto apprezzato come pietra da costruzione in tutta l'area normanna. Il cronista Guglielmo di Poitiers descrisse cos\u00ec la fondazione dell'abbazia da parte di Guglielmo il Conquistatore e le vicende che portarono Lanfranco a esserne il primo abate: \u00abPer farlo abate del monastero di Caen, ci volle, per cos\u00ec dire, una pia costrizione; infatti Lanfranco rifiutava l'incarico pi\u00f9 per timore di un rango troppo elevato che per amore d'umilt\u00e0. In seguito Guglielmo arricch\u00ec questo monastero di possedimenti, d'ori, d'argenti e di diversi ornamenti; lo fece costruire con poche spese, d'una grandezza e d'una bellezza ragionevole, e poco degna del santo martire Stefano, per le reliquie del quale doveva essere onorato e al quale doveva essere consacrato\u00bb.\nLa guerra dei cent'anni mise l'abbazia sulla prima linea dei combattimenti. Dopo la conquista di Caen da parte dei francesi nel 1346, i religiosi ricevettero l'ordine di fortificare la cinta, visto che Santo Stefano si trovava al di fuori delle mura della citt\u00e0.\nTra il 1562 e il 1563, durante le guerre di religione francesi, la chiesa venne saccheggiata dalle truppe di Montgomery e in seguito abbandonata. Le vetrate, gli organi e il mobilio venne distrutto, e la stessa tomba di Guglielmo il Conquistatore, un magnifico mausoleo in marmo sormontato da un'ara ed edificato su richiesta di suo figlio Guglielmo il Rosso, fu profanato dalle truppe protestanti. I resti vennero affidati ad un monaco dell'abbazia, Michel de Semall\u00e9. Tuttavia nel 1563 una nuova incursione dei protestanti mette in fuga gli ultimi monaci, e i resti di Guglielmo vengono dispersi, ad eccezione di un solo osso messo in salvo da Charles Toustain de La Mazurie, poeta amico di Jean Vauquelin de La Fresnaye. Quest'unico osso venne riposizionato nella tomba nel 1642 dal priore Jean de Baillehache, in seguito al restauro del coro. Nel 1742 i monaci ottennero l'autorizzazione di Luigi XV a rimuovere la tomba dal santuario e a ridurla ad una semplice sepoltura ricoperta da una pietra tombale.\nNel 1566 avvenne il crollo del tiburio, che distrusse anche le volte del coro. Quest'ultimo, ormai in rovina, rischi\u00f2 di venire abbattuto per ordine del Parlamento di Rouen, tuttavia il priore de Baillehache ottenne l'annullamento di tale decisione e anzi intraprese non solo la ricostruzione del coro, ma anche il restauro di tutto il complesso abbaziale, arrivando ad una nuova consacrazione della chiesa il 18 maggio 1626.\nIl rinnovamento dell'abbazia nel XVII e XVIII secolo.\nLa ricostruzione in uno stile classico.\nNel 1663 l'abbazia pass\u00f2 sotto la responsabilit\u00e0 della congregazione di San Mauro. Quest'ultima non si limit\u00f2 a ristabilire la disciplina religiosa, ma si adoper\u00f2 anche materialmente ricostruendo gli edifici conventuali ormai ridotti in rovina. Del chiostro non rimanevano che le fondazioni, le cucine erano quasi completamente distrutte e la maggior parte degli edifici era privo di copertura. I lavori di rinnovamento, diretti da fra Guillaume de Tremblaye assistito dai fratelli Bayeux, incominciarono nel 1704, ma vennero interrotti nel 1706 a causa della mancanza di fondi, per riprendere una seconda volta nel 1710. Nel 1715 mor\u00ec de Tremblaye, e la direzione dei lavori pass\u00f2 a fra Miserey che decise di allungare l'ala degli ospiti verso sud. Nel 1727, i terreni a est dell'abbazia vennero reinterrati di 25 piedi e fu edificato un muro di sostegno a sud al fine di formare un'ampia spianata sulla quale allestire un giardino alla francese, formato da parterre, boschetti e labirinti. Tra il 1755 e il 1759 venne realizzato un nuovo alloggio abbaziale nel \"recinto del semenzaio\", una parcella di terra compresa tra i bastioni del XIV secolo e il muro di separazione tra il recinto della\nstrada e quello dell'abbazia. Questa fase dei lavori termin\u00f2 definitivamente nel 1764. Successivamente venne proposta la costruzione di un'altra ala ad angolo parallela a quella del refettorio, proprio dove sorgeva la sala delle guardie, al fine di chiudere la corte a sud, ma i lavori non vennero mai terminati a causa all'espulsione dei monaci durante la rivoluzione francese.\nL'integrazione dell'abbazia nel tessuto urbano.\nNella seconda parte del XVIII secolo, gli urbanisti di Caen decisero di intraprendere un grande progetto di rinnovamento della citt\u00e0. Nel 1752 il barone de Fontette viene nominato intendente della generalit\u00e0 di Caen. Dotato di un forte temperamento riusc\u00ec a portare a termine molti dei suoi progetti, spesso in contrasto con quelli proposti dai responsabili all'edilizia della citt\u00e0. Uno dei suoi maggiori successi consistette nella creazione di un nuovo asse per deviare la circolazione della via Saint-Martin, che era lo storico punto di accesso a ovest della citt\u00e0 (ovvero verso l'abbazia). Nel 1755. venne siglato un accordo tra comune ed abbazia al fine di aprire uno nuova via attraverso i giardini dell'abbazia, tra la piazza dei Petites Boucheries e una nuova piazza ottagonale realizzata sul sito delle vecchie fortificazioni della citt\u00e0 e sulla quale si trov\u00f2 ad avere lo sbocco la via \u00c9cuy\u00e8re. La parte sud del nuovo asse, rapidamente battezzato via Saint-Beno\u00eet (oggi via Guglielmo il Conquistatore) venne assegnata ai monaci di Santo Stefano. Sulla nuova piazza, battezzata piazza Fontette, venne previsto di erigere due palazzi gemelli a mo' di ingresso della nuova via; come controparte per la costruzione del palazzo a sud, anch'esso sul terreno dell'abbazia, i monaci ottennero la propriet\u00e0 dei terreni un tempo occupati dai fossati, le controscarpe e le fortificazioni della citt\u00e0. L'alloggio dei monaci venne terminato nel 1758 e i giardini dell'abbazia estesi fino alla nuova piazza.\nLa secolarizzazione dell'abbazia nel XIX e XX secolo.\nLa cacciata dei monaci e la rivoluzione.\nNel 1790 i religiosi vennero cacciati dall'abbazia e le amministrazioni prefettorali e municipali presero il loro posto. Nel 1793 la chiesa di Santo Stefano divenne un tempio dedicato al Culto della Ragione e dell'Essere Supremo. Il 12 ottobre 1800, l'Accademia delle scienze, arti e lettere di Caen, ribattezzata \u00abliceo di Caen\u00bb dopo la fine della rivoluzione, occup\u00f2 i locali dell'abbazia su ordine del generale Dugua. In seguito all'entrata in vigore del concordato del 1801, venne ristabilito il culto cattolico nell'antica abbazia, declassata per\u00f2 a chiesa parrocchiale, cos\u00ec che i religiosi non potessero farvi ritorno.\nTuttavia, nel 1810, le suore dell'Ordine della Visitazione di Santa Maria, cacciate durante la rivoluzione dal loro convento trasformato in caserma (battezzata inizialmente caserma \"de la Visitation\", dal 1841 \"de la Remonte\", e oggi intitolata al generale Jean Thomas Guillaume Lorge), s'installarono nell'antico alloggio abbaziale dei benedettini che era stato costruito negli anni 1750. Le suore ristrutturarono gli edifici restanti e fecero elevare una prima cappella provvisoria, seguita da una seconda chiesa, essa stessa sostituita dall'edificio attuale costruito tra il 1890 e il 1892. Le stesse realizzarono anche un grande giardino a sud del recinto del semenzaio.\nLa trasformazione in liceo.\nIl 20 luglio 1804 venne inaugurato il \"Liceo Imperiale\" (oggi Liceo Malherbe) costruito nel giardino dell'abbazia, e nel 1841 fu aggiunta una scuola elementare. Nel corso degli anni, al fine di accogliere gli allievi, l'abbazia sub\u00ec importanti trasformazioni: le celle dei monaci vennero abbattute negli anni 1880. per far spazio ai dormitori, mentre gi\u00e0 nel 1842 si termin\u00f2 l'ala degli ospiti e si demolirono gli antichi alloggi abbaziali del XV secolo. Come unica testimonianza di tale struttura, nella galleria nord del chiostro rimane oggi solo lo stemma con le armi di Carlo I di Martigny, vescovo di Castres e primo abate commendatario dell'abbazia.\nNel 1810. i giardini vennero largamente amputati al fine di realizzare una piazza che collegasse piazza Fontette alla \"Prairie\", un grande parco cittadino di 60 ettari tuttora esistente. Nella spianata si provvide a piantare ippocastani e installare una recinzione per separare il percorso dei liceali dal nuovo spazio pubblico appena creato e battezzato piazza del Parco (oggi piazza Guillouard). Nei giardini si costruirono anche due ulteriori edifici: alla fine degli anni 1820 il \u00abcorridoio delle classi\u00bb (oggi occupato dall'anagrafe). e nel 1885 il \"Piccolo Liceo\" che ospitava la scuola elementare (oggi sede della polizia municipale).\nL'abbazia durante la seconda guerra mondiale.\nNel 1942, in seguito a ripetuti atti di sabotaggio nei dintorni di Airan da parte della resistenza, le autorit\u00e0 d'occupazione decisero di prendere in ostaggio parte della popolazione come rappresaglia. La notte tra il primo e il 2 maggio 1942, e nei giorni a seguire, 120 persone, tra comunisti, sindacalisti ed ebrei, furono raccolti dalla polizia e dalla gendarmeria francese nel \"Piccolo Liceo\", in attesa di essere inviati verso i campi di concentramento o di sterminio.\nDurante la battaglia di Caen, l'antica abbazia fu trasformata in distretto sanitario, proteggendola in tal modo dai bombardamenti. Il liceo Malherbe prima, e poi la chiesa abbaziale, gli scantinati e l'antico parlatorio, divennero un centro di raccolta per gli sfollati: 3\u00a0500 persone all'inizio di luglio diventate pi\u00f9 di 8\u00a0500 solo a met\u00e0 mese. L'antica abbazia serv\u00ec anche da ospedale complementare a quello principale del Bon-Sauveur di Caen. I corpi dei pazienti deceduti vennero accatastati nel corridoio delle classi e si rese necessario scavare un cimitero provvisorio nel parco. Joseph Poirier, direttore della difesa civile e dei centri di raccolta, diresse le operazioni dall'abbazia, visto che il palazzo del municipio in piazza della Repubblica era stato distrutto. Il 9 luglio le truppe anglo-canadesi entrarono in citt\u00e0 e i responsabili alleati si diressero all'abbazia dove il prefetto Michel Cacaud aveva trasferito i propri uffici. Il 10 luglio, dopo la destituzione di Cacaud, agli ordini governo di Vichy, a favore del nuovo prefetto Pierre Daure, la resistenza di Caen iss\u00f2 il drappo tricolore su un lampione della piazza Monseigneur-des-Hameaux cantando \"la Marsigliese\", segnando simbolicamente l'avvenuta liberazione della riva sinistra dell'Orne.\nLa trasformazione in residenza municipale.\nAlla fine della guerra fu presa la decisione di costruira una nuova sede per il liceo. In tal modo i locali resi disponibili avrebbero dovuto essere occupati dai neonati Museo delle Belle Arti di Caen e Museo di Normandia. tuttavia la costruzione del nuovo liceo non era ritenuta prioritaria, e il progetto si trascin\u00f2 a lungo. Alla fine si decise di realizzare i due musei all'interno della cinta del castello di Caen e l'abbazia divenne sede del municipio dopo l'apertura della nuova sede del liceo Malherbe nel 1961.\nAl fine di accogliere degnamente l'amministrazione municipale, si rese necessario intraprendere dei lavori di restauro. Nel 1964 il vecchio giardino alla francese venne ridisegnato da Louis Bouket, all'epoca direttore del giardino botanico di Caen, secondo un progetto del XVIII secolo, trasformandolo nell'attuale spianata Jean-Marie Louvel. A tal scopo venne trasferita la statua di Luigi XIV, che troneggiava sulla piazza del Parco (piazza Guillouard) dal 1882, in piazza Saint-Sauveur, rendendo disponibile un'area di 11\u00a0920\u00a0m\u00b2. Contestualmente il Piccolo Liceo fu trasformato in sede della polizia e la sua ala d'angolo venne abbattuta. Il 16 gennaio 1965. si svolge nella vecchia sala capitolare dell'abbazia la prima seduta del consiglio municipale nella sua nuova sede.\nLista degli abati.\nLa lista degli abati \u00e8 stata stabilita da C\u00e9lestin Hippeau verso la met\u00e0 del XIX secolo.\nXI secolo\nXII secolo\nXIII secolo\nXIV secolo\nXVI secolo\nXVII secolo\nXVIII secolo\nArchitettura.\nLa Chiesa abbaziale (XI-XVII secolo).\nLa costruzione della chiesa inizi\u00f2 nel 1065, anch'essa come l'abbazia, sotto la direzione di Lanfranco di Pavia per essere consacrata nel 1077. La rapidit\u00e0 d'esecuzione si spiega con la recente conquista dell'Inghilterra, e dunque con la conseguente disponibilit\u00e0 finanziaria, ma anche per la presenza nelle vicinanze di cave di pietra a cielo aperto, della cosiddetta \"pietra di Caen\", un calcare giurassico giallo chiaro molto apprezzato come pietra da costruzione in tutta l'area normanna.\nLo stile dell'abbazia, il romanico che si stava diffondendo all'epoca in Europa, risente delle inflessioni provenienti dalla Renania. Le torri della facciata, infatti, hanno un'impostazione affine al Westwerk ottoniano.\nIn sintesi, la chiesa di Santo Stefano \u00e8 l'erede delle innovazioni compiute dal 1040 a Notre-Dame di Jumi\u00e8ges ed essa stessa si inscrive nella tradizione carolingia e ottoniana: l'alternanza dei pilastri, i vasti matronei a volta, l'articolazione a doppa travatura, il deambulatorio e il piedicroce a due torri ne sono tutti testimonianza. Tuttavia altri elementi sono totalmente nuovi quali la facciata armonica, la continuit\u00e0 perfetta tra la volta della navata e la facciata, il camminamento che fa tutto il giro dell'edificio e le volte a crociera esapartite. L'influenza di questa abbazia, la cui costruzione coincide con la conquista dell'Inghilterra ad opera dei Normanni, nel 1066 con la Battaglia di Hastings, si fa presente nelle Cattedrali di Winchester, in quella di Ely, di Peterborough e di Durham.\nIl palazzo ducale (XIV secolo).\nDi fronte all'ala ovest sorge un edificio del XIV secolo, erroneamente chiamato \"Palazzo Ducale\". L'edificio, a volte indicato col nome di \"Palazzo di Guglielmo\" o \"Alloggio del Re\", venne probabilmente costruito per accogliere gli ospiti pi\u00f9 importanti dell'abbazia. Gravemente danneggiato all'epoca delle guerre di religione, vi si installarono le scuderie al piano inferiore ed un granaio al superiore. Dopo la rivoluzione venne utilizzato dalla vicina caserma della Visitazione come magazzino per i viveri e a partire dal 1840 divenne sede della Scuola Normale per istitutori. Nel 1885 la scuola viene trasferita in via Caponi\u00e8re, negli edifici che oggi ospitano il rettorato dell'accademia di Caen. Il palazzo venne quindi occupato dalla Scuola Normale per educatrici fino a quando, nel 1961, i locali diventarono propriet\u00e0 del comune di Caen. Oggi ospitano gli archivi municipali.\nL'edificio \u00e8 su tre livelli, ha una lunghezza di 47 metri e una larghezza di 12. Nel 1865 l'architetto dipartimentale L\u00e9on-Florentin Marcotte ne progetto l'estensione di due campate aggiungendo un edificio neogotico al cui pian terreno trov\u00f2 posto una cappella. Prima di questa data la facciata originale era gi\u00e0 stata alterata dall'architetto municipale Guy, che modific\u00f2 inoltre le aperture del pian terreno, all'epoca basse ed irregolari. Al piano nobile, ripristinando la conformazione originale, vennero aperte otto monofore inscritte in un arco a sesto acuto con due semicolonne per lato. Al piano superiore le aperture rettangolari vennero sostituite con oculi in corrispondenza delle finestre sottostanti, inscritti in archi decorativi parimenti a sesto acuto e con lo stesso decoro. Vennero abbattuti tre contrafforti e rifatto completamente il cornicione. Infine venne rimaneggiato anche il frontone sud e la torretta centrale al fine di armonizzare lo stile. La facciata ovest, che si apre su una corte ai piedi delle antiche mura dell'abbazia, non venne modificata durante i lavori del XIX secolo; essa presenta delle arcate a tutto sesto al pian terreno e delle finestre di forma quasi quadrata al piano superiore. All'interno, al piano terra, si trova una grande sala, unica vestigia dell'originale struttura gotica dell'edificio: una serie di colonne ottagonali, allineate su un asse centrale, sostengono una volta a crociera.\nOriginariamente, poco a sud del palazzo sorgeva il Palazzo Vescovile, fatto costruire verso la fine del XV secolo da Charles de Martigny, vescovo di Castres e primo abate commendatario dell'abbazia, che vi aveva la sua residenza. Questo edificio venne demolito nel XIX secolo.\nLa sala delle Guardie (XIV secolo).\nLa \"Sala delle Guardie\" \u00e8 un edificio costruito agli inizi del XIV secolo come sala di ricevimento per gli ospiti pi\u00f9 importanti dell'abbazia. La sala del primo piano serv\u00ec anche da palazzo di giustizia quando l'abate prendeva decisioni riguardo ai possedimenti dell'abbazia o quando lo scacchiere di Normandia, la corte di giustizia itinerante del Ducato di Normandia attiva fino al 1499, passava da Caen; in questi casi la sala del piano terra veniva utilizzata come sala d'attesa per gli imputati in attesa di giudizio.\nA sud la facciata \u00e8 aperta da tre alte finestre ogivali coronate da una gabbia. A nord la facciata, a disegno asimmetrico, mostra in alto un rosone con vetrata, restaurato grazie ad antiche incisioni, il cui centro rappresenta un castello, antico emblema di Caen, che sovrasta sulla sinistra due bifore sovrapposte. Sulla facciata orientale si possono ancora vedere le vestigia dell'antica torre che ospitava la scala: di forma quadra, era rinforzata da contrafforti e coronata da un'alta copertura a quattro spioventi. Le facciate contengono aperture in terzo punto decorate con pilastri scanalati.\nLe fortificazioni (XIV secolo).\nDelle antiche fortificazioni tardomedievali restano un tratto di muraglia ed un bastione d'angolo nell'odierna via du Carel, e la \"torre Guillaume\" sul fondo della corte del palazzo ducale affacciata su via Lebailly.\nGli edifici produttivi (XVII secolo).\nLa panetteria.\nQuesto edificio \u00e8 una delle ultime testimonianze del fatto che l'abbazia non fu solo un centro spirituale ed intellettuale, ma anche un distretto economico dove entravano in contatto sia religiosi che laici. Edificati a partire dal medioevo lungo due importanti assi di comunicazione (i canali dell'Odon a sud e via Caponi\u00e8re a ovest) gli edifici d'uso comprendevano scuderie, una rimessa per i carri, magazzini, fucine, granai, aie e pollai, un mulino, una panetteria, un frantoio per mele e le cucine. Le varie attivit\u00e0 impegnavano monaci e laici che concorrevano a garantire il regime di autarchia dell'abbazia.\nDi tutti questi edifici rimane oggi quello adibito a panetteria, la rimessa e il frantoio. Il primo, risalente al XVII secolo, \u00e8 situato all'estremit\u00e0 sud della cinta dell'abbazia e ospita dal 1974, insieme con la rimessa, le collezioni del \"Museo d'Iniziazione alla Natura\", dedicato in particolare alla fauna e alla flora del bocage normanno.\nIl frantoio per le mele.\nIl frantoio, sempre del XVII secolo, si trova invece nelle cantine del refettorio. Si tratta di una pressa specialmente realizzata per la spremitura delle mele, al fine di estrarne il succo da cui si ricava il sidro, di cui la Normandia \u00e8 uno dei maggiori produttori. Nel frantoio, in funzione fino al XIX secolo ad uso del liceo, le mele venivano inizialmente messe in una molazza circolare in pietra per essere schiacciate da dei cilindri in legno messi in movimento da un cavallo. La pasta di mele cos\u00ec ottenuta veniva in seguito suddivisa in strati regolari separati tra loro da un letto di paglia di segale cardata, un materiale chiamato \"glui\". Gli strati di pasta sovrapposti venivano passati al torchio al fine di estrarre il succo che, dopo fermentazione, veniva trasformato in sidro e conservato in grandi botti. Il frantoio attuale \u00e8 solo l'ultimo tra quelli realizzati nell'abbazia, sembra anzi che tali strutture fossero gi\u00e0 presenti all'epoca della fondazione. Si sa che Guglielmo il Conquistatore amasse accompagnare la trippa con succo di mele di Neustria e si dice che sarebbe stato proprio un monaco dell'abbazia ad inventare la celebre ricetta delle \"tripes \u00e0 la mode de Caen\". La storia vuole infatti che alla fine del XVI secolo il monaco Beno\u00eet Sidoine ebbe l'intuizione di insaporire il piatto cucinando le trippe nel sidro, evidentemente prodotto dall'abbazia.\nGli edifici conventuali (XVIII secolo).\nIl chiostro.\nIl chiostro e le sue gallerie furono ricostruiti durante il XVIII secolo per sostituire quelli di Guillaume de La Tremblaye. I nuovi edifici sono un piano pi\u00f9 alti degli originali e la loro costruzione si protrasse per alcuni decenni:\nLe gallerie sono d'ordine tuscanico: le arcate a tutto sesto son incorniciate da false colonne rettangolari leggermente aggettanti sormontate da capitelli dorici come nell'Abbazia d'Ardenne a Saint-Germain-la-Blanche-Herbe, ricostruita nella stessa epoca. All'interno le arcate sono ritmate da archi doppi poggiati su finte colonne. Il soffitto delle arcate \u00e8 costituito da una volta a crociera ribassata con lunette longitudinali e trasversali e soffitti ottagonali bordati da nervature. Lo stesso dettaglio costruttivo \u00e8 stato utilizzato nell'abbazia delle donne, ma il chiostro di quest'ultima non \u00e8 mai stato chiuso sui quattro lati per mancanza di fondi.\nDurante il XIX secolo, ai tempi della trasformazione dell'abbazia in liceo, il giardino del chiostro venne smantellato per far spazio alle lezioni di ginnastica. In seguito ai restauri degli anni 1960, si decise di ricostituire l'originale giardino alla francese, ispirato a quelli di Le N\u00f4tre.\nL'ala est.\nL'ala est dell'abbazia che si pu\u00f2 vedere attualmente \u00e8 frutto dei grandi lavori di ricostruzione del XVIII secolo. La prima pietra venne posata il 3 ottobre 1704 dal vescovo di Bayeux, Monsignore de Nesmond e dall'intendente della generalit\u00e0 Nicolas Joseph Foucault. Le opere principali sulla struttura e le sculture della facciata vennero portate a termine nel 1713, la copertura venne completata nel 1715 e la totalit\u00e0 dei lavori termin\u00f2 nel 1726. L'edificio ha una lunghezza di 105 metri ed \u00e8 posto a continuazione del braccio sud del transetto della chiesa. Si compone di tre piani pi\u00f9 un tetto mansardato, per un'altezza totale di 20 metri.\nPartendo dalla chiesa, e immediatamente contigua ad essa, si trova l\"escalier des Matines\", ovvero la scala del mattutino, poich\u00e9 \u00e8 da essa che i monaci scendevano ogni mattina dalle loro celle per andare a recitare la prima ora della liturgia. Come la scalinata d'onore nell'ala del refettorio la sua tecnica costruttiva \u00e8 basata sulla strereotomia, ovvero sull'incastro di blocchi perfettamente tagliati senza l'uso di malta. La rampa in ferro battuto \u00e8 opera del fabbro rouennese Le Clerc e fu posata nel 1729.\nAlla scala succede l'antica sacrestia. Tale luogo mantenne questa destinazione d'uso fino all'epoca del \"liceo di Caen\", per essere trasferita in una cappella del transetto dopo la trasformazione in semplice chiesa parrocchiale nel 1802. Come la sala capitolare, la sacrestia dei monaci \u00e8 rivestita di pannelli di rovere chiaro del XVIII secolo. Al centro dei pannelli si trovano specchi sormontati da sculture di oggetti liturgici e simboli cristiani, e due medaglioni rappresentanti Cristo e la Vergine Maria. Vi si trova anche un grande mobile semicircolare con cassetti girevoli su un asse verticale per riordinare i piviali, e degli armadi per raccogliere le pianete e gli ornamenti liturgici. La sala \u00e8 ornata da un trompe-l'\u0153il datato 1776 e da una tavola del XVII intitolata \"Mos\u00e9 punisce un pastore per difendere le figlie di Ietro\", copia di un originale di Le Brun eseguita da un suo discepolo.\nDalla sacrestia dei monaci si accede alla sala capitolare ovvero il luogo dove si riunivano mattino e sera i confratelli per ascoltare il priore che leggeva dal suo scanno un capitolo della regola di San Benedetto. Durante il XIX secolo la sala veniva utilizzata per i corsi di catechismo degli allievi del liceo, in seguito alla trasformazione in sede comunale ha ospitato la prima seduta del consiglio municipale nel 1965 e oggi \u00e8 adibita a luogo per la celebrazioni dei matrimoni civili. Il soffitto della sala \u00e8 a volta ribassata, al fine di sfruttare al meglio l'altezza del piano. Lo scanno del priore \u00e8 ancora presente, mentre alle pareti sono presenti pannelli scolpiti in rovere chiaro. I pannelli datano l'inizio del XVIII secolo, tuttavia vennero posati solo nel 1769. Sono opera di un monaco, Fran\u00e7ois Poche, che dedic\u00f2 tutta la sua vita ai lavori di ebanisteria, avendo l'abbazia un continuo apporto di legname dai suoi possedimenti nei Paesi Bassi. Al di sopra dello scanno si trova una tavola di Nicolas Mignard del XVII secolo intitolata \"Mos\u00e9 colpisce la roccia\", di fronte a questa un'opera coeva di S\u00e9bastien Bourdon intitolata \"Il passaggio del Mar Rosso\". Altre opere ugualmente di tema biblico sono appese alle pareti, in particolare quelle di frate Fournier (XVIII secolo), monaco dell'abbazia, e del pittore locale Jean Nourry, del XIX secolo.\nL'ala termina con lo \"scriptorium\". In realt\u00e0 tale stanza non serviva alla ricopiatura dei testi miniati, ma era piuttosto una sala di studio riscaldata da due grandi caminetti e illuminata da ampie vetrate su ambo i lati. Ai tempi del liceo veniva usata come sala delle feste e per la consegna dei premi letterari, mentre oggi ospita le esposizioni temporanee sponsorizzate dal comune.\nL'ala del refettorio.\nIl refettorio dei monaci \u00e8 una grande sala rettangolare di 30 metri di lunghezza per nove di larghezza. Nel XIX secolo, ai tempi del liceo questo spazio era occupato dalla mensa degli allievi e serviva come sala d'esame per le prove del baccalaureato a fine anno. Durante la guerra questo locale fu utilizzato dalla Croce Rossa come ospedale supplementare durante la battaglia di Caen. In seguito al trasferimento del municipio, il vecchio refettorio \u00e8 oggi la sala dei ricevimenti della citt\u00e0: \u00e8 qui che il 6 giugno 2004 hanno pranzato i 16 capi di stato intervenuti per le celebrazioni dei 60 anni dallo sbarco in Normandia.\nAlle pareti \u00e8 appeso un quadro di Nicolas-Bernard L\u00e9pici\u00e9 dipinto verso il 1760 e intitolato \"Lo sbarco Guglielmo in Inghilterra\" (\"Guillaume d\u00e9barquant en Angleterre\"). La tavola rappresenta Guglielmo il Conquistatore al suo arrivo in Inghilterra prima della battaglia di Hastings in abito da condottiero romano. Il dipinto fu esposto per la prima volta al salone di pittura dell'Accademia reale di pittura e scultura, e valse all'autore l'accesso all'accademia stessa. I monaci decisero di acquistarlo come omaggio verso il fondatore dell'abbazia. Oltre a questa, altre opere di autori francesi del XVII e XVIII secolo ornano le pareti del refettorio, i temi raffigurati sono generalmente quelli tratti dalla vita di Cristo; tra i paesaggi particolarmente degni di nota sono due piccole tavole del XVII secolo intitolate \"La pesca\" e \"La mietitura\".\nLe pareti sono coperte fino met\u00e0 altezza da pannelli in rovere chiaro sormontati da arabesque Luigi XV, differenti tra loro per tutta la lunghezza della sala. Al centro del soffitto pende un lampadario in vetro di Murano del XVIII secolo, originariamente adibito all'illuminazione della chiesa di Santo Stefano.\nL'ala est e il refettorio sono collegate da uno scalone d'onore, costruito tra il 1760 e il 1764. Lo scalone \u00e8 un capolavoro della stereotomia: la struttura \u00e8 mantenuta stabile solo dalla pressione che le pietre, sapientemente tagliate, esercitano le une sulle altre. La sua tecnica costruttiva ispir\u00f2 Charles Garnier nella realizzazione di quello per Op\u00e9ra Garnier. Le balaustre della scala, del XVIII secolo, furono realizzate in ferro battuto da artigiani di Rouen; nello stesso materiale erano realizzate le griglie che separavano gli spazi comuni dalla clausura, quelle rimaste sono sormontate dal simbolo maurista \u00abPAX\u00bb con al di sotto i tre chiodi della crocifissione e tutt'intorno la corona di spine.\nIl palazzo d'ingresso.\nQuesto edificio fu costruito sul lato occidentale dell'abbazia tra il 1730 e il 1734 per accogliere la portineria, gli uffici dei funzionari e il parlatorio.\nIl parlatorio in particolare era un'ampia sala riscaldata adatta per accogliere gli ospiti laici in visita ai monaci. La forma della volta era particolarmente studiata per amplificare i suoni in modo che tutte le discussioni fossero perfettamente udibili dal monaco espressamente incaricato di ascoltarle da dietro una porta per poterle riferire al priore, la regola prevedeva infatti che non ci fossero segreti tra i confratelli.\nQuesta acustica \u00e8 dovuta alla forma ovale del locale, all'assenza di pannelli e alla volta a cupola poggiata su dieci mensole scolpite. Dal giugno 1994 il vecchio parlatorio ha preso il nome di \"Sala Joseph Poirier\", dal nome del direttore della difesa civile che install\u00f2 qui il suo posto di comando nel giugno 1944, e viene oggi utilizzato come sala di rappresentanza.\nNegli anni 1960 venne sostituito il vecchio parquet originale con delle lastre di marmo poste in modo da realizzare un decoro ellissoidale con al centro una stella a dieci punte. Dal soffitto pendono due lampadari di cristallo del XVIII secolo, mentre due porte e tre armadi a muro in stile transizione sono scolpiti in rovere dall'ebanista Fran\u00e7ois Poche. In particolare i tre armadi a muro portano ciascuno un grande medaglione con scene profane dipinto direttamente su legno da artisti della famiglia Restout.\nLa spianata Jean-Marie Louvel (XVIII secolo).\nQuesto grande giardino alla francese \u00e8 il frutto dei lavori di riqualificazione dei vecchi giardini portato a termine da Louis Bouket nel 1964. Il progetto si rif\u00e0 al vecchio piano di Guillaume de La Tremblaye, il monaco architetto che aveva progettato gli edifici conventuali nel XVIII secolo. Come d'uso nei giardini alla francese, il tracciato \u00e8 delimitato da una bordura di bosso (per una lunghezza totale di 1\u00a0545 metri) interrotta da 60 tassi potati in forma di cono. Le aiuole che compongono l'ampio giardino (11\u00a0920\u00a0m\u00b2) vengono rinnovate tre volte l'anno (piantagione primaverile, dei crisantemi ed autunnale): ad ogni nuova stagione vengono sostituite 21\u00a0500 piante.\nIl nome della spianata \u00e8 un omaggio a Jean-Marie Louvel, sindaco di Caen dal 1959 al 1970.\nIl convento della Visitazione (XIX secolo).\nDurante la rivoluzione le suore dell'ordine della visitazione vennero cacciate dal loro monastero in via Caponi\u00e8re, a poche centinaia di metri dall'abbazia degli uomini, e nel 1810 trovarono alloggio negli edifici conventuali di quest'ultima. Il 24 giugno 1812 incominciarono i lavori di costruzione di una cappella provvisoria, seguita dalla costruzione di una seconda iniziata il 13 aprile 1833 e benedetta il 19 febbraio 1838. Nel 1889 le suore ricevettero un importante lascito con cui poterono finanziare una nuova terza cappella, quella attuale. Non \u00e8 ben chiaro chi sia l'autore del progetto, sembra che il piano generale sia un'idea del monaco Esnault, elemosiniere dell'abbazia, e che la progettazione vera e propria fosse stata affidata all'architetto locale Edmond H\u00e9bert, anche se sul progetto definitivo compare la firma di tale Repine, architetto dei monumenti storici. Il 28 maggio 1890 il piano venne inviato all'autorit\u00e0 vescovile che accett\u00f2 il preventivo. Il 21 giugno dello stesso anno iniziarono i lavori, la cappella venne terminata il 25 settembre 1892 e consacrata il 17 ottobre 1893."}
{"id": "2032957", "revid": "104458", "url": "https://it.wikipedia.org/wiki?curid=2032957", "title": "Campionati mondiali juniores di sci alpino 1994", "text": "I Campionati mondiali juniores di sci alpino 1994, 13\u00aa edizione della manifestazione organizzata dalla Federazione Internazionale Sci, si svolsero negli Stati Uniti, a Lake Placid, dal 7 al 14 marzo; il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 7 marzo\nSupergigante.\nData: 11 marzo\nSlalom gigante.\nData: 14 marzo\nSlalom speciale.\nData: 14 marzo\nCombinata.\nData: 1-14 marzo\nDonne.\nDiscesa libera.\nData: 9 marzo\nSupergigante.\nData: 11 marzo\nSlalom gigante.\nData: 13 marzo\nSlalom speciale.\nData: 14 marzo\nCombinata.\nData: 9-14 marzo"}
{"id": "2032965", "revid": "1851848", "url": "https://it.wikipedia.org/wiki?curid=2032965", "title": "Bruno Arcari (calciatore)", "text": "Era il fratello minore dei calciatori Carlo, Angelo e Pietro e per questo viene detto Arcari IV. Alla sua memoria \u00e8 stata intitolata la tribuna d'onore dello Stadio Franco Ossola di Varese.\nCarriera.\nCalciatore.\nEsord\u00ec a 15 anni nel Codogno, in Prima Divisione (terza serie), giocando al debutto nel ruolo di terzino. Dopo due stagioni nella squadra del paese natale, nel 1933 fu acquistato dal per 10.000 lire. Debutt\u00f2 in Serie A a diciotto anni, il 1\u00ba ottobre 1933, a Milano contro il del fratello Pietro (3-1 per i rossoneri). Con gli amaranto disput\u00f2 6 stagioni, di cui 4 in Serie A e 2 in Serie B.\nNel 1939 si trasfer\u00ec al , che aveva appena ceduto il fratello Pietro alla , prima di passare al , dove rimase una sola stagione, indossando la fascia di capitano.\nNel 1941 pass\u00f2 al (dove un infortunio al ginocchio ne compromise la carriera in Nazionale e nel club) e poi al . Nel 1944 disput\u00f2 il Campionato Alta Italia con la Cremonese e quindi il Torneo Benefico Lombardo 1944-1945 nuovamente nelle file del Milano.\nDopo il termine della seconda guerra mondiale torn\u00f2 al Bologna per fine prestito; con i felsinei disput\u00f2 la Divisione Nazionale del 1945-1946 e altri due campionati di massima serie.\nNel 1948 scese in Serie B con la e l'anno seguente si trasfer\u00ec all'Arsenaltaranto. Dopo la retrocessione in Serie C nel 1950 e altri due campionati di terza serie a Taranto e uno al , pass\u00f2 alla Gallaratese, in qualit\u00e0 di allenatore/giocatore, dove chiuse la carriera agonistica.\nIn totale Arcari disput\u00f2 220 partite in Serie A, realizzando 51 gol. La stagione in cui realizz\u00f2 pi\u00f9 reti in campionato fu la 1936-1937 al Livorno, con 30 gol in 29 partite, che gli valsero il titolo di capocannoniere di Serie B. La stagione pi\u00f9 prolifica in Serie A, invece, fu il 1939-1940 con il Genova 1893, quando segn\u00f2 11 reti.\nArcari disput\u00f2 anche una partita in Nazionale, il 3 marzo 1940 a Torino, in amichevole contro la Svizzera (1-1).\nAllenatore.\nDopo aver smesso con il calcio giocato, Arcari intraprese la carriera di allenatore, ruolo che aveva gi\u00e0 ricoperto nelle stagioni a Reggio Emilia, Taranto, Piacenza e Gallarate. Inizialmente fu allenatore in seconda nel Milan nelle stagioni 1954-1955 e 1956-1957, prima di passare in quello stesso anno al . In seguito guid\u00f2 diverse squadre in Serie B e C (Messina, , Lucchese, e ) e anche il in Serie A nel 1967-1968, dopo la promozione conquistata nel 1966-1967. Nel dicembre 1969 subentr\u00f2 ad Enrico Radio alla guida del in Serie B, ma non evit\u00f2 la retrocessione in Serie C. Riconfermato per la stagione successiva, venne esonerato nel febbraio del 1971 per motivi di salute.\nIl Genoa lo ha inserito nella sua Hall of Fame."}
{"id": "2032977", "revid": "712828", "url": "https://it.wikipedia.org/wiki?curid=2032977", "title": "Icap-Sira", "text": "L'ICAP-SIRA, pi\u00f9 precisamente ICAP-SIRA Chemicals and Polymers S.p.A. \u00e8 un'industria chimica nata nel 1945, inizialmente nel settore della rifinizione conciaria e successivamente in vari tipi di sostanze chimiche per l'industria tessile, delle costruzioni, degli autoadesivi (PSA) e per la produzione di dispersioni di pigmenti. Nel 2012 ha raggiunto un fatturato tra le prime 10 aziende italiane nel campo della chimica fine.\nLa sede principale si trova a San Lorenzo di Parabiago, in provincia di Milano.\nStoria e fusioni.\nL'azienda nasce come ICAP Industria Chimica S.p.A. e si trasforma negli anni grazie a numerose fusioni:\nNel 1961 vengono prodotti i primi leganti acrilici con i marchi ACRILEM e ACRIS.\nLa produzione nel settore conciario inizia a diminuire dal 1975, quando l'azienda inizia a produrre il primo poliuretano ICAFLEX, per definitivamente terminare nel 1994, quando cede ad altra azienda il ramo di attivit\u00e0 cuoio.\nTra il 1989 e il 1994 oltre ad una partecipazione azionaria vengono ceduti alcuni brevetti alla Dow Chemical.\nSuccessivamente all'espansione delle tre sedi, ICAP-SIRA firma un accordo con Lux-Chem S.a., per l'esportazione in diversi paesi europei e asiatici.\nNel 1983 un esteso incendio colp\u00ec il magazzino della sede di San Lorenzo, contenente una non nota quantit\u00e0 di acrilici, che destarono grande preoccupazione per l'ambiente e la salute degli abitanti della frazione. Icap-Sira viene sottoposta a 8 procedimenti giudiziari, ma in seguito completamente assolta.\nNel 2018 viene aperta una nuova sede a Singapore: ICAP-SIRA ASIA Pte. Ltd. Tale scelta strategica sottolinea la volont\u00e0 di ICAP-SIRA di consolidare ed incrementare la propria presenza in un mercato, come quello asiatico, in costante e rapida espansione. \nProduzione.\nL'ICAP-SIRA ha una capacit\u00e0 produttiva su base anno:\nScoperte archeologiche.\nNel 1989 in occasione di lavori di espansione dell\"'area produttiva 1\", vennero alla luce resti di una necropoli gallo-romana risalente al primo secolo a.C. Pochi mesi dopo, ICAP-SIRA si impegn\u00f2 a procedere con i lavori di scavo, che durarono fino al 1993. Vennero alla luce 39 tombe e diversi oggetti, facenti risalire alla stessa datazione della Patera di Parabiago. Successivi ritrovamenti bloccarono i lavori di espansione dell'ICAP-SIRA, che si protrarranno fino al 2002, quando il nuovo blocco produttivo viene inaugurato."}
{"id": "2032978", "revid": "2156444", "url": "https://it.wikipedia.org/wiki?curid=2032978", "title": "Christopher Marlowe", "text": "Marlowe adott\u00f2 il blank verse, che fu introdotto intorno al 1540 da Henry Howard, conte di Surrey, nella sua traduzione del secondo e quarto libro dell'Eneide.\nFu personaggio controverso e dissoluto, sul quale pesavano feroci accuse di militanza nei servizi segreti britannici, libertinaggio ed omosessualit\u00e0: mor\u00ec ventinovenne nel corso di una rissa in una taverna di Londra. Nei suoi drammi si rispecchia il risultato di una vita cos\u00ec estrema: i suoi personaggi risentono di una brama insana di potere (come nel \"Tamerlano il Grande\" I e II), di una sfrenata sensualit\u00e0 (\"Edoardo II\"), di una smodata avidit\u00e0 (\"L'ebreo di Malta\"), di una sete infinita di conoscenza (\"Faustus\"). Come sottolinea Mario Praz, Marlowe fu \"iperbolico nello spingere all'estremo la passione dominante di un personaggio\".\nBiografia.\nLa data di nascita di Marlowe non \u00e8 pervenuta tramite nessuna testimonianza scritta. Di certo il suo battesimo avvenne il 26 febbraio 1564 nella chiesa di St. George the Martyr a Canterbury, a poche miglia dal villaggio natio di Ospringe. Poich\u00e9 l'usanza di battezzare i bimbi a pochi giorni dalla nascita era consueta nell'Inghilterra del XVI secolo, la reale data si aggira nei giorni precedenti il 26 febbraio.\nFiglio di un calzolaio di Canterbury chiamato John Marlowe e di Katherine Arthur, fu il secondo di nove figli: morta la sorella maggiore Mary nel 1568 a 4 anni, divenne il primogenito.\nDopo aver frequentato la The King's School di Canterbury vinse una borsa di studio per iscriversi nel 1580 al Corpus Christi College dell'Universit\u00e0 di Cambridge. Probabilmente qui fu notato dalla regina, che lo arruol\u00f2 nella rete di spionaggio messa in piedi dal Segretario di Stato Francis Walsingham: sotto il regno di Elisabetta I, infatti, i cattolici tramarono ripetutamente contro la regina protestante sotto la guida della cattolica Maria Stuart, regina di Scozia e dei suoi seguaci spagnoli e francesi.\nSotto la protezione di persone influenti e probabilmente alle dirette dipendenze del Privy Council, si pens\u00f2 di inviarlo a Reims per sabotare i piani gesuiti di riconquista dell'Inghilterra. Messa a rischio per questa ragione il conseguimento della laurea, a Cambridge arriv\u00f2 una lettera del Consiglio:\nDopo la laurea nel 1587, ventitreenne si trasfer\u00ec a Londra e, presumibilmente continuando a lavorare per i servizi segreti, inizi\u00f2 l'attivit\u00e0 di drammaturgo. In questo periodo divise una stanza con Thomas Kyd. Il suo primo lavoro fu la \"Dido, Queen of Carthage\" (\"Didone, regina di Cartagine\"), presumibilmente scritta con l'aiuto di Thomas Nashe e rappresentata per la prima volta tra il 1587 e il 1593. La prima messa in scena di una sua opera fu il \"Tamerlano\" (\"Tamburlaine the Great\"), il cui grande successo rese necessaria la stesura di una seconda parte. Seguirono \"L'ebreo di Malta\" (\"The Jew of Malta\"), \"Edoardo II\" (\"Edward II\"), \"Il massacro di Parigi\" (\"The Massacre at Paris\"), \"The Tragical History of Doctor Faustus\" (\"La tragica storia del Dottor Faust\"). In tutto ci sono giunte sette opere teatrali, pi\u00f9 alcuni altri lavori, tra cui il pi\u00f9 celebre \u00e8 il poemetto epico \"Hero and Leander\" (\"Ero e Leandro\").\nLo studio dei classici greci e latini gli permise di tradurre nel 1582 circa il primo libro del \"Pharsalia\" di Lucano e gli \"Amores\" di Ovidio.\nIl 20 maggio 1593 fu arrestato con l'accusa di ateismo ma liberato il giorno stesso senza aver subito torture.\nSpregiudicato, coinvolto in risse, mor\u00ec in una di esse ma le cause non furono mai chiarite. Il 30 maggio 1593 fu pugnalato in un occhio nell'abitazione di Eleanor Bull, a Deptford. Fino al 1925 si credette che l'omicidio fosse avvenuto in una locanda, credenza smantellata dal ritrovamento, ad opera di John Leslie Hotson, del rapporto del coroner che si era occupato del caso. Nella casa della Bull Marlowe si intrattenne con tre individui, Ingram Frizer (usuraio e agente di Walsingham, capo dei servizi segreti), Robert Poley (corriere segreto della Regina di ritorno dai Paesi Bassi) e Nicholas Skeres (ricettatore e agente segreto): in seguito ad un probabile alterco, Marlowe pugnal\u00f2 Frizer alla nuca ricevendo a sua volta una coltellata in un occhio.\nLa figura di Marlowe \u00e8 controversa: Thomas Kyd rilasci\u00f2 una dichiarazione nella quale non ne tesseva certo gli elogi. Sia come sia, fu magnifico cantore delle passioni umane. La dissolutezza e l'aura di mistero che lo circondava lo resero un mito per i romantici che ravvisavano in lui il prototipo dell'artista maledetto, genio e sregolatezza.\nMarlowe nel cinema.\nCristopher Marlowe \u00e8 stato interpretato dall'attore Rupert Everett nel film del 1998 intitolato \"Shakespeare in Love\". Qui, tra le altre cose, si parla dell'ispirazione che Marlowe potrebbe aver dato a William Shakespeare per il suo \"Romeo e Giulietta\" e anche della sua misteriosa morte in una rissa da taverna.\nLa figura di Christopher Marlowe compare nel film \"Anonymous\" del 2011, interpretato dall'attore Trystan Gravelle e anche in questo film si fa riferimento all'animo turbolento del drammaturgo e alle circostanze poco chiare della sua morte.\nNel film di Jim Jarmusch \"Solo gli amanti sopravvivono\", Marlowe (interpretato da John Hurt) \u00e8 un anziano e distinto vampiro, amico dei protagonisti Adam ed Eve, che vive a Tangeri e continua a scrivere poemi e poesie.\n\"Edoardo II\" \u00e8 un film del 1991 di Derek Jarman, tratto dall'omonima tragedia di Christopher Marlowe.\nNella serie televisiva \"Will\" del 2017, l'attore Jamie Campbell Bower interpreta un giovanissimo Marlowe.\nNel 2021 compare tra i personaggi della seconda stagione della serie televisiva \"A Discovery of Witches\" interpretato dall'attore Tom Hughes. "}
{"id": "2032979", "revid": "599013", "url": "https://it.wikipedia.org/wiki?curid=2032979", "title": "Rafael Mea Vitali", "text": "\u00c8 il fratello di Miguel Mea Vitali, anch'egli calciatore.\nCarriera.\nClub.\nHa giocato prevalentemente per il Caracas F\u00fatbol Club, e ha anche avuto un'esperienza in Europa, al Waldhof Mannheim.\nNazionale.\nCon la Nazionale di calcio venezuelana ha giocato dal 2000 al 2003, disputando la Copa Am\u00e9rica 2001."}
{"id": "2032980", "revid": "729019", "url": "https://it.wikipedia.org/wiki?curid=2032980", "title": "Stazione di Induno Olona (1905)", "text": "La stazione di Induno Olona \u00e8 stata una fermata ferroviaria (gi\u00e0 stazione) posta sulla linea Porto Ceresio-Milano, a servizio dell'omonimo comune.\nStoria.\nLo scalo fu aperto nel 1905, circa un decennio dopo l'inaugurazione del prolungamento della ferrovia Varese-Gallarate nella Valceresio. Tra il 1927 e il 1950, allorch\u00e9 Induno venne incorporata nel territorio comunale di Varese, esso fu rinominato \"Varese Induno\".\nNei suoi ultimi anni di attivit\u00e0, complice la revoca del presenziamento da parte del personale ferroviario, la stazione fu vittima di un complessivo degrado, ridotto solo dalla privata iniziativa di alcuni cittadini che si fecero carico volontariamente di mantenere ordinato e pulito l'areale.\nL'avvio dei lavori di costruzione della nuova ferrovia Mendrisio-Varese (con conseguente riqualificazione del tronco Varese-Porto Ceresio) ne ha sancito la dismissione. Il 13 dicembre 2009 il servizio ferroviario sulla linea di competenza \u00e8 stato sospeso e sostituito da una linea di autobus. Lo scalo indunese \u00e8 stato quindi integralmente demolito a partire dal 1\u00ba gennaio 2010 per consentire l'abbassamento del piano del ferro in trincea e il raddoppio del binario.\nLa nuova stazione di Induno Olona, ubicata a poche centinaia di metri di distanza dal sito della preesistente, \u00e8 entrata in servizio all'atto della riapertura della ferrovia, tra fine 2017 e inizio 2018.\nStrutture.\nLa fermata disponeva di un fabbricato viaggiatori a due piani (atto ad ospitare biglietteria, sala d'attesa, uffici, locali tecnici e alloggi a beneficio del personale ferroviario), con accanto un giardino pubblico con fontanella e aiuole. Il patrimonio edilizio comprendeva anche un magazzino merci. Il sedime constava originariamente di due binari di transito, entrambi serviti da banchine; uno venne in seguito rimosso, declassando Induno a fermata con singolo binario.\nCome da prassi sulla ferrovia della Valceresio, gli edifici di stazione erano dipinti in giallo pastello con finiture amaranto."}
{"id": "2032981", "revid": "767487", "url": "https://it.wikipedia.org/wiki?curid=2032981", "title": "Guy Hellers", "text": "Carriera.\nGiocatore.\nDurante la carriera da giocatore, Hellers ha giocato per FC Metz e Standard Liegi.\nNel 1991 si \u00e8 classificato 21\u00ba nella classifica del Pallone d'oro.\nAllenatore.\nDal 2004 al 2010 \u00e8 stato l'allenatore della Nazionale del Lussemburgo.\nLa sua carriera da allenatore \u00e8 iniziata nella Nazionale Lussemburghese dove, partendo dalle giovanili, Guy Hellers \u00e8 riuscito ad arrivare sino alla prima squadra."}
{"id": "2032982", "revid": "729019", "url": "https://it.wikipedia.org/wiki?curid=2032982", "title": "Stazione di Porto Ceresio", "text": "La stazione di Porto Ceresio \u00e8 una stazione ferroviaria posta sulla linea Porto Ceresio-Milano, della quale costituisce il terminale settentrionale. Serve il comune di Porto Ceresio, in provincia di Varese.\nStoria.\nLa stazione venne aperta il 18 luglio 1894, allorch\u00e9 la preesistente ferrovia tra Gallarate e Varese fu prolungata attraverso la Valceresio. Essa sorse dinnanzi all'imbarcadero civico, servito dai battelli della navigazione pubblica internazionale sul lago di Lugano, che assicuravano collegamenti passeggeri (e inizialmente anche merci) con le altre localit\u00e0 della costa ceresiana, ivi comprese quelle della Svizzera.\nLo scalo ebbe per qualche tempo il ruolo di stazione di confine e fu dotato di una dogana, dislocata in un locale al pianterreno del fabbricato viaggiatori e in un chiosco presso l'imbarcadero pubblico: questo poich\u00e9 la fascia d'acqua lacustre tra i comuni di Lavena Ponte Tresa e Porto Ceresio gode formalmente di status extraterritoriale, ove persone e merci si considerano espatriate in Svizzera non appena salite su di un'imbarcazione.\nIl progetto originario prevedeva la possibilit\u00e0 di rendere l'impianto passante: attorno agli anni 1910 venne infatti studiata la fattibilit\u00e0 di un prolungamento della linea di competenza verso Brusimpiano e Lavena Ponte Tresa, per poi allacciarla alla tratta locale per Lugano (opportunamente adeguata dal punto di vista tecnico). Tale iniziativa, di per s\u00e9 di difficile e costosa attuazione, venne infine bloccata dal regime fascista nel quadro del depotenziamento delle relazioni dirette italo-elvetiche.\nLa stazione rimase temporaneamente chiusa all'esercizio dal 1\u00ba gennaio 2010 al 7 gennaio 2018, onde permettere l'esecuzione di lavori di costruzione della nuova linea ferroviaria Mendrisio-Arcisate-Varese (che perfezion\u00f2 e semplific\u00f2 la summenzionata idea di un secolo prima) e di riqualificazione del preesistente sedime ferroviario in Valceresio. In tale periodo le corse ferroviarie da e per Varese vennero sostituite da un servizio di autobus con fermata nel piazzale esterno alla stazione.\nStrutture e impianti.\nIl sedime della stazione di Porto Ceresio si sviluppa in curva e costeggia fedelmente la riva del lago di Lugano. Si compone di tre binari principali, dei quali due serviti da banchine coperte (riallestite e rialzate tra il 2017 e il 2018). Le rotaie poi superano gli edifici e proseguono per un centinaio di metri oltre il verso il lago, per poi riunirsi in un unico tronchino di fronte al molo comunale.\nLo scalo si caratterizza per essere dotato di un doppio fabbricato viaggiatori: l'edificio principale si sviluppa su due piani e presenta una planimetria con un corpo principale squadrato e regolare, con alle estremit\u00e0 due elementi aggettanti verso l'esterno. Qui sono alloggiati i locali tecnici principali della stazione: ufficio del dirigente movimento, biglietteria, sala d'attesa, dogana ferroviaria e alloggi per il personale viaggiante (poi dismessi). Un secondo fabbricato, di base pi\u00f9 compatto, ma sviluppato su tre piani, sorge poco discosto dal principale, ospitando al pianterreno un esercizio di ristorazione e ai piani rialzati alloggi per il personale ferroviario (a loro volta dismessi).\nVi sono poi due piccoli scali merci, operativi fino agli anni 1990: uno settentrionale, a ridosso degli edifici passeggeri, e uno meridionale, presso il passaggio a livello di via Fratelli Bertolla. Il primo \u00e8 stato restaurato e adibito a deposito di materiali, mentre il secondo \u00e8 in rovina. Il fascio binari dello scalo nord \u00e8 stato disarmato, asfaltato e trasformato in parcheggio per autoveicoli, mentre i binari a sud sono stati preservati, sebbene caduti in disuso\nPeculiarit\u00e0 di tale settore della stazione era la presenza di un binario prolungato che, attraversando a raso la strada provinciale litoranea, raggiungeva la sponda del lago e agevolava l'operazione di carico/scarico delle merci dalle carrozze ai traghetti in servizio sulle rotte italo-svizzere del lago di Lugano. Il binario di raccordo \u00e8 stato a sua volta rimosso, ma il pontile ferreo di trasbordo (pur separato dal resto del fascio-binari) \u00e8 stato preservato.\nCome da prassi sulla ferrovia della Valceresio, gli edifici di stazione sono dipinti in giallo pastello con finiture amaranto.\nMovimento.\nCon la riattivazione della ferrovia di competenza, dal 7 gennaio 2018 Porto Ceresio \u00e8 capolinea settentrionale per 34 treni RegioExpress eserciti quotidianamente da Trenord a cadenzamento orario sulla tratta da e per Milano Porta Garibaldi.\nServizi.\nLa stazione \u00e8 classificata da RFI nella categoria \"Bronze\" e dispone dei seguenti servizi:"}
{"id": "2032983", "revid": "1115371", "url": "https://it.wikipedia.org/wiki?curid=2032983", "title": "Fair catch", "text": "Il fair catch (in inglese letteralmente \"presa franca\") nel football americano, \u00e8 l'azione del giocatore che si appresta a ricevere un punt o un kickoff, il quale segnala chiaramente (in genere agitando una mano sopra la testa) di non voler effettuare il ritorno del pallone dopo averlo preso al volo. Da quel momento egli non pu\u00f2 essere toccato dagli avversari, che altrimenti subiscono una penalit\u00e0.\nNel caso di presa al volo effettuata, il gioco viene bloccato nel punto dove il giocatore ha segnalato il fair catch. Il giocatore che ha segnalato il fair catch non \u00e8 obbligato a raccogliere la palla, ma non pu\u00f2 nemmeno caricare un avversario. Il fair catch non viene considerato valido se il giocatore che lo ha segnalato non riesce a raccogliere la palla al volo, in questo caso il gioco torna ad essere libero.\nGeneralmente il fair catch viene invocato quando il ricevitore si rende conto che non ha il tempo o lo spazio necessario per ritornare la palla prima di subire un placcaggio e non vuole correre il rischio di incorrere in un fumble."}
{"id": "2032986", "revid": "287204", "url": "https://it.wikipedia.org/wiki?curid=2032986", "title": "Bruno Arcari", "text": ""}
{"id": "2032994", "revid": "599013", "url": "https://it.wikipedia.org/wiki?curid=2032994", "title": "Edson Tortolero", "text": "Carriera.\nClub.\nHa militato per diverse stagioni nel Minerv\u00e9n, dove si \u00e8 guadagnato la nazionale; dopo una breve esperienza in Messico, al Quer\u00e9taro F\u00fatbol Club, si \u00e8 ritirato nel 2006 con la maglia del Carabobo.\nNazionale.\nCon la nazionale di calcio venezuelana ha giocato dal 1992 al 2006, collezionando 39 presenze, segnando 3 reti e partecipando a due Copa Am\u00e9rica."}
{"id": "2032996", "revid": "2056951", "url": "https://it.wikipedia.org/wiki?curid=2032996", "title": "Touchback", "text": "Il touchback \u00e8 una regola del football americano applicata dall'arbitro quando il pallone, portato nella end zone avversaria dalla squadra in attacco, viene recuperato dall'altra squadra e non avanzato. La regola prevede che il possesso di palla passi alla squadra che l'ha recuperata la quale inizier\u00e0 il drive dalle proprie 25 iarde.\nLa regola del touchback non \u00e8 applicabile per i tentativi falliti di field goal (per i quali il gioco riprende con la palla in possesso della squadra che ha ricevuto il calcio dal punto in cui questo \u00e8 stato effettuato) o per i passaggi incompleti (che comportano semplicemente la perdita del \"down\").\nIl touchback pu\u00f2 verificarsi in diverse situazioni:"}
{"id": "2033003", "revid": "74668", "url": "https://it.wikipedia.org/wiki?curid=2033003", "title": "Chopper (One Piece)", "text": ""}
{"id": "2033005", "revid": "1522738", "url": "https://it.wikipedia.org/wiki?curid=2033005", "title": "Amministrazione dell'Armenia occidentale", "text": "L'Amministrazione dell'Armenia occidentale (in lingua armena \u0531\u0580\u0587\u0574\u057f\u0575\u0561\u0576 \u0540\u0561\u0575\u0561\u057d\u057f\u0561\u0576) fu l'organizzazione politica provvisoria che riuniva le aree dell'Impero Ottomano che erano state occupate dall'esercito russo durante la prima guerra mondiale a partire dagli eventi seguiti alla resistenza di Van del 1915 e le successive offensive russe.\nTuttavia, dopo la rivoluzione del marzo 1917 ed il successivo collasso dell'impero russo, i territori conquistati (ove era presente un'ampia comunit\u00e0 armena) e le diverse etnie del Caucaso Russo decisero di riunirsi in una nuova entit\u00e0 statale, la Repubblica Federale Democratica Transcaucasica (o Transcaucasia), che continu\u00f2 la guerra contro i turchi con l'appoggio britannico. Il primo leader fu Aram Manougian della Federazione Rivoluzionaria Armena.\nLa parte costiera della Transcaucasia si organizz\u00f2 come stato indipendente di etnia greca, la Repubblica del Ponto (in greco: \u0394\u03b7\u03bc\u03bf\u03ba\u03c1\u03b1\u03c4\u03af\u03b1 \u03c4\u03bf\u03c5 \u03a0\u03cc\u03bd\u03c4\u03bf\u03c5), nell'ambito della Repubblica Federale.\nIl 7 aprile 1918 con un'offensiva i turchi cominciarono la riconquista dei territori persi, e subito dopo il Trattato di Batumi, stipulato con la Prima Repubblica di Armenia, conferm\u00f2 il possesso agli ottomani delle ultime conquiste, in aggiunta al territorio del \"Governatorato del Caucaso sud-occidentale\". Il suo ultimo governatore, Andranik Toros Ozanian, ostinatamente volle continuare la guerra arroccandosi nella Repubblica dell'Armenia montanara. Ma con l'Armistizio di Mudros l'Impero Ottomano collass\u00f2. I successivi Trattati di Mosca e di Kars definirono i confini fra Unione Sovietica e Turchia."}
{"id": "2033006", "revid": "74668", "url": "https://it.wikipedia.org/wiki?curid=2033006", "title": "Robin (One Piece)", "text": ""}
{"id": "2033007", "revid": "284225", "url": "https://it.wikipedia.org/wiki?curid=2033007", "title": "Bagnabilit\u00e0", "text": ""}
{"id": "2033008", "revid": "2127271", "url": "https://it.wikipedia.org/wiki?curid=2033008", "title": "Joe Gaetjens", "text": "Gioc\u00f2 per la Nazionale di calcio degli USA al Mondiale del 1950, segnando il gol vittoria nello storico 1-0 contro l'Inghilterra. Pochi anni dopo torn\u00f2 a vivere nella natia Haiti. Accusato di essere un oppositore politico del dittatore Fran\u00e7ois Duvalier, venne arrestato e presumibilmente fucilato nel carcere di Fort Dimanche.\nBiografia.\nGaetjens nacque a Port-au-Prince in una famiglia mulatta della borghesia medio-alta della capitale haitiana, che risiedeva nel quartiere altolocato di Bois Verna. Il suo bisnonno, Thomas Gaetjens, fu un uomo d'affari originario di Brema, inviato ad Haiti nel 1825 come emissario di Federico Guglielmo III di Prussia. Egli spos\u00f2 Leonie D\u00e9joie, figlia di un importante generale, e decise di trasferirsi stabilmente nell'isola caraibica. Al tempo della nascita di Joe la ricchezza della famiglia si era notevolmente ridimensionata, complice l' che aveva notevolmente penalizzato le famiglie di origine tedesca. Il padre di Joe, Edmond, decise pertanto di registrarne la nascita presso l'ambasciata di Germania, per permettere pi\u00f9 facilmente al figlio l'acquisto della cittadinanza tedesca.\nCarriera.\nClub.\nInizi\u00f2 a giocare quattordicenne nell'Etoile Ha\u00eftienne, club della capitale haitiana, con cui vinse due titoli nazionali, nel 1942 e nel 1944, affermandosi come uno degli attaccanti pi\u00f9 prolifici del campionato.\nNel 1947 si trasfer\u00ec a New York per studiare ragioneria alla Columbia University, grazie ad una borsa di studio offerta dal Governo di Haiti. Durante questo periodo lavor\u00f2 ad Harlem come lavapiatti e gioc\u00f2 nell'American Soccer League con il Brookhattan, vincendo anche un titolo di capocannoniere, nella stagione 1949-1950.\nNel 1950, dopo il mondiale brasiliano, si trasfer\u00ec in Francia, dove per un breve periodo milit\u00f2 in Division 1 per il Racing Club de Paris e successivamente in Division 2 nell'Olympique Al\u00e8s. Nel 1953 torn\u00f2 definitivamente ad Haiti, giocando nuovamente per qualche anno nell'Etoile Ha\u00eftienne e lavorando contemporaneamente come portavoce locale della Colgate-Palmolive.\nNel 1957, in seguito alla nascita del primo figlio, si ritir\u00f2 dal calcio giocato e apr\u00ec un'attivit\u00e0 a Port-au-Prince.\nNazionale.\nLe sue prestazioni nel campionato americano attirarono l'attenzione della Federazione calcistica degli Stati Uniti e venne convocato per la Coppa del Mondo del 1950.\nGioc\u00f2 tutte e tre le partite del torneo ed un suo gol permise alla squadra americana di battere, a Belo Horizonte, il 29 giugno 1950, la favorita Inghilterra, nella partita passata alla storia come il \"miracolo di Belo Horizonte\". Sebbene non fosse cittadino americano, aveva dichiarato di volerlo diventare e questo (secondo le regole in vigore all'epoca nella Federazione calcistica degli Stati Uniti) lo rese convocabile per il Mondiale. Comunque, non risulta che abbia mai acquisito la cittadinanza americana.\nIl 27 dicembre del 1953 gioc\u00f2 la sua unica partita con la maglia della nazionale haitiana, contro il , nell'ambito delle qualificazioni al Mondiale del 1954.\nArresto e morte.\nNonostante Gaetjens non fosse impegnato attivamente in politica, la sua famiglia si oppose strenuamente al regime di Fran\u00e7ois Duvalier e sostenne apertamente il rivale Louis D\u00e9joie, con cui peraltro vi erano legami di parentela, che nel 1957 sfid\u00f2 il presidente haitiano alle elezioni presidenziali, perdendole rovinosamente. In seguito alla vittoria elettorale di Duvalier, i fratelli minori di Gaetjens, Jean-Pierre e Fred, andarono in esilio nella Repubblica Dominicana, dove organizzarono la resistenza al sanguinario \"Papa Doc\".\nAll'indomani del referendum plebiscitario del 7 giugno 1964, che proclam\u00f2 Duvalier presidente a vita, la famiglia di Gaetjens lasci\u00f2 il Paese, temendo rappresaglie. Joe decise di restare, convinto che la sua notoriet\u00e0 e il suo disinteresse verso la politica gli avrebbero evitato problemi. Tuttavia, proprio la mattina dell'8 luglio 1964, venne arrestato davanti al suo negozio dalla polizia segreta governativa, i famigerati \"Tonton Macoutes\". Di lui non si seppe pi\u00f9 nulla, e il suo corpo non venne mai ritrovato. Secondo il suo compagno di cella, venne fucilato due giorni dopo il suo arresto nel cortile della prigione di Fort Dimanche, nei pressi di Port-au-Prince. Nel 1976 venne inserito, in maniera postuma, nella \"Hall of Fame\" del calcio statunitense."}
{"id": "2033010", "revid": "287204", "url": "https://it.wikipedia.org/wiki?curid=2033010", "title": "Cristian Casseres", "text": ""}
{"id": "2033012", "revid": "1522738", "url": "https://it.wikipedia.org/wiki?curid=2033012", "title": "Viki il vichingo", "text": ""}
{"id": "2033017", "revid": "599013", "url": "https://it.wikipedia.org/wiki?curid=2033017", "title": "Alexander Rond\u00f3n", "text": "Carriera.\nClub.\nDopo aver militato per anni nel Deportivo T\u00e1chira, ha trovato al Deportivo Anzo\u00e1tegui il titolo di capocannoniere del campionato venezuelano di calcio.\nNazionale.\nCon la Nazionale di calcio venezuelana gioca dal 1999, partecipando a tre Copa Am\u00e9rica."}
{"id": "2033020", "revid": "161374", "url": "https://it.wikipedia.org/wiki?curid=2033020", "title": "Niceforo Gregora", "text": ""}
{"id": "2033024", "revid": "121398133", "url": "https://it.wikipedia.org/wiki?curid=2033024", "title": "Radio Baccano", "text": "Radio Baccano \u00e8 una canzone di Gianna Nannini e Marco Colombo, estratta come primo singolo dall'album del 1993 \"X forza e X amore\". La canzone figura la partecipazione nella parte finale di alcuni versi rap eseguiti da Jovanotti. Il rap \u00e8 stato eseguito al Jungle Sound Studio di Milano, dove \u00e8 stato trasferito parte del materiale dell'album X Forza e X Amore.\nLa canzone, che partecip\u00f2 al Festivalbar 1993, ebbe un notevole successo in Italia nel corso dell'estate. Il singolo fu commercializzato anche in Germania."}
{"id": "2033026", "revid": "260676", "url": "https://it.wikipedia.org/wiki?curid=2033026", "title": "Guide", "text": ""}
{"id": "2033027", "revid": "104458", "url": "https://it.wikipedia.org/wiki?curid=2033027", "title": "Torre di Torba", "text": ""}
{"id": "2033033", "revid": "124591668", "url": "https://it.wikipedia.org/wiki?curid=2033033", "title": "Invasione franca della Venezia", "text": "L'invasione franca della Venezia fu un conflitto combattuto negli anni 809-810 tra i Franchi del guidati da Pipino e il Ducato di Venezia, supportato dall'Impero d'Oriente.\nLe sorti dell'evento risultano incerte a causa della scarsa attendibilit\u00e0 della cronachistica tradizionale, a sua volta basata su Giovanni Diacono. Gli storici moderni ritengono che l'invasione ebbe termine con un accordo tra Franchi e Bizantini, che port\u00f2 alla caduta del doge Obelerio e del coreggente Beato.\nStoria.\nAntefatto.\nL'incoronazione di Carlo Magno a imperatore e la conseguente reazione dell'Impero d'Oriente, unico erede legittimo dell'Impero Romano, ebbero riflessi anche nella gi\u00e0 difficile politica interna del Ducato di Venezia. Si andarono cos\u00ec a formare un partito filo-franco, con base ad Eracliana, e un partito filo-bizantino, rappresentato dalla capitale Malamocco.\nGli scontri fra le due fazioni assunsero toni sempre pi\u00f9 violenti, al limite della guerra civile, e sfociarono nell'uccisione del patriarca di Grado Giovanni, vicino ai Franchi e al papato, per mano di Maurizio Galbaio, figlio, nonch\u00e9 coreggente, del doge Giovanni Galbaio.\nLa reazione degli avversari non si fece attendere: tra la fine dell'803 e l'inizio dell'804 un gruppo di esponenti filo-franchi si riun\u00ec a Treviso e orchestr\u00f2 la deposizione dei Galbai che furono esiliati. Al loro posto venne eletto doge Obelerio che, affiancato dal coreggente Beato, si affrett\u00f2 a riportare, seppur con il pugno di ferro, la pace nel Ducato. Successivamente condusse una politica decisamente favorevole a Carlo Magno: nell'805 si rec\u00f2 di persona a Diedenhofen, dove allora risiedeva il sovrano, e stipul\u00f2 una \u00ab\"ordinatio de ducibus et populis tam Venetiae quam Dalmatiae\"\u00bb, accordo dai contenuti sconosciuti che, in ogni caso, sanc\u00ec il passaggio di Venezia nella sfera franca.\nLa risposta bizantina si concretizz\u00f2 nell'806, quando Niceforo I invi\u00f2 una flotta capeggiata da Niceta per riportare l'ordine in quella che era, almeno formalmente, una provincia dell'Impero d'Oriente. Obelerio non oppose resistenza e si sottomise ai Greci; d'altro canto, nell'807 Niceta concluse una tregua con Pipino, figlio di Carlo Magno e re dei Longobardi.\nL'accordo, tuttavia, dur\u00f2 molto poco e le tensioni si riacuirono. Nell'809 la flotta bizantina torn\u00f2 in laguna, questa volta guidata dal duca di Cefalonia Paolo. Dopo aver tentato, inutilmente, di stipulare un nuovo armistizio con Pipino, Paolo ritir\u00f2 la flotta e questi invase il Ducato.\nIl conflitto.\nI dettagli sulle vicende ci sono tramandati da Giovanni Diacono e sono stati ritenuti validi dalla successiva storiografia veneziana. Vero \u00e8 che Giovanni Diacono scrisse due secoli dopo i fatti, inoltre i suoi scritti traspirano di scarsa oggettivit\u00e0 e di una certa tendenza al romanzamento. Gli studiosi moderni ritengono pi\u00f9 veritiere le informazioni riportate negli annali franchi, per quanto laconiche.\nSecondo Giovanni Diacono la responsabilit\u00e0 degli scontri \u00e8 tutta di Pipino il quale viol\u00f2 unilateralmente la tregua profittando della dipartita della flotta bizantina. In realt\u00e0, la reazione franca fu determinata dall'atteggiamento ambiguo di Obelerio, incerto se allearsi con una o l'altra potenza. Come si \u00e8 visto, Obelerio era un esponente filo-franco ma l'arrivo della flotta bizantina a Venezia lo aveva fatto passare senza indugi dalla parte di Costantinopoli.\nSempre a detta di Giovanni Diacono, i Franchi attaccarono le lagune sia dal mare che dalla terraferma, conquistando rapidamente i centri pi\u00f9 periferici come Grado. In particolare, giunsero sino ad Albiola, a brevissima distanza dalla capitale, Malamocco. Verso l'estate dell'810 la notizia del nuovo approssimarsi della flotta bizantina di Paolo e di fronte al diffondersi di malattie dovute all'aria malsana, i Franchi decisero di forzare la situazione di stallo. A questo punto le sorti del conflitto si capovolsero: durante lo scontro finale, avvenuto nelle acque lagunari alle spalle di Malamocco, la flotta franca, impacciata nelle manovre tra gli intricati intrecci lagunari di canali e bassifondi, fu facile preda delle agili imbarcazioni veneziane; gli invasori furono annientati e, secondo la tradizione, il massacro fu tale da lasciare il toponimo canal Orfano presso il luogo dello scontro.\nConseguenze.\nL'unico vero sconfitto fu il doge Obelerio, compromesso a causa del suo comportamento altalenante. Mentre Franchi e Bizantini concludevano un nuovo accordo, il doge e il suo coreggente venivano arrestati e consegnati ai Greci: il primo fu esiliato a Costantinopoli, l'altro venne confinato a Zara, dove mor\u00ec entro la fine dell'811.\nIn quello stesso anno veniva eletto il nuovo doge Angelo Partecipazio. Con lui i Veneti rinnovarono la loro lealt\u00e0 verso Bisanzio, vedendo in cambio garantiti i loro vecchi privilegi e le antiche autonomie conquistate, cosicch\u00e9 le citt\u00e0 adriatiche non furono incluse nel nuovo sistema burocratico bizantino fondato sui themata."}
{"id": "2033034", "revid": "599013", "url": "https://it.wikipedia.org/wiki?curid=2033034", "title": "Manuel Sanhouse", "text": "Carriera.\nClub.\nHa giocato per l'intera carriera in Venezuela, escluse due brevi parentesi in Cile e in Ecuador.\nNazionale.\nCon la Nazionale di calcio venezuelana ha giocato dal 1999 al 2007, partecipando a tre Copa Am\u00e9rica. Principalmente era il portiere di riserva di Rafael Dudamel e Gilberto Angelucci."}
{"id": "2033037", "revid": "71155", "url": "https://it.wikipedia.org/wiki?curid=2033037", "title": "Giovanni Peterlongo", "text": "Fu eletto sindaco di Trento fra il 1922 e il 1923 e successivamente divenne commissario prefettizio. Divenne famoso per essere l'autore della traduzione in esperanto della Divina Commedia, pubblicata per la prima volta nel 1963.\nBiografia.\nSi laure\u00f2 in Giurisprudenza all'Universit\u00e0 di Vienna e lavor\u00f2 come funzionario alla Dieta di Innsbruck. Attorno al 1891 fu direttore del Magistrato della citt\u00e0 di Trento (un organo amministrativo e politico del tempo). Quando l'11 ottobre 1896 fu inaugurato a Trento il Monumento a Dante fu Peterlongo in quella veste a prenderlo in consegna. Prima della grande guerra fu eletto deputato della Dieta di Innsbruck.\nDurante la prima guerra mondiale fu internato a Linz perch\u00e9 sospettato di essere irredentista. Sub\u00ec due processi fra 1916 e 1917, ma vennero archiviati in seguito all'amnistia concessa dall'imperatore Carlo I d'Austria-Ungheria. Dopo l'annessione del Trentino-Alto Adige all'Italia si espresse in difesa dell'autonomia locale trentina contro il centralismo statale e a favore dell'uso del tedesco in Alto Adige. Fu Commissario civile a Bolzano e vice presidente della Consulta Trentina, che assisteva il governo provvisorio militare.\nAlle elezioni comunali di Trento del 1922 i socialisti ottennero 16 seggi, i liberali 13 e i popolari 11: Peterlongo, diventato consigliere con i liberali, fu eletto sindaco grazie ad un accordo con i popolari. Lo stesso anno il fascismo prese il potere e in seguito cominci\u00f2 a spingere per lo scioglimento dei comuni: il 10 agosto 1923 Peterlongo si dimise insieme a tutto il gruppo liberale, dichiarando che era nell'interesse di Trento che venissero indette nuove elezioni; popolari e socialisti invece non si dimisero ma il consiglio venne comunque sciolto e Peterlongo venne nominato commissario prefettizio. Nel 1926 abbandon\u00f2 l'attivit\u00e0 politica."}
{"id": "2033043", "revid": "1031941", "url": "https://it.wikipedia.org/wiki?curid=2033043", "title": "Dinastia isauriana", "text": ""}
{"id": "2033047", "revid": "599013", "url": "https://it.wikipedia.org/wiki?curid=2033047", "title": "Luis Vera", "text": "Carriera.\nClub.\nHa giocato per la maggior parte della sua carriera nel Caracas F\u00fatbol Club, dove \u00e8 tornato nel 2003.\nNazionale.\nCon la Nazionale di calcio venezuelana ha giocato dal 1996 al 2007, partecipando a due Copa Am\u00e9rica."}
{"id": "2033054", "revid": "1522738", "url": "https://it.wikipedia.org/wiki?curid=2033054", "title": "Repubblica Democratica di Azerbaigian", "text": "La Repubblica Democratica di Azerbaigian \u00e8 stata la prima repubblica nel mondo islamico.\nFu creata dallo scioglimento della Repubblica Federale Democratica Transcaucasica a causa della guerra armeno-azera scatenata da cause religiose e logistiche riguardo alla guerra contro l'Impero ottomano, a cui l'Azerbaigian avrebbe voluto arrendersi ma l'Armenia no. Dal 13 aprile 1918 la citt\u00e0 principale, Baku, era sotto il controllo della Comune di Baku della Federazione Rivoluzionaria Armena, per cui la capitale della Repubblica Democratica fu inizialmente Ganja, nell'interno.\nNel luglio 1918 parte del territorio viene occupata dagli ottomani giunti attraverso la Persia, accolti come liberatori. Il 1\u00ba agosto il territorio costiero fu conquistato dall'esercito britannico giunto via mare dalla Persia e vi impose la Dittatura Centrocaspiana. Con la battaglia di Baku il 15 settembre il governo riprese il controllo dell'intero territorio, eccetto la regione di Lankaran, ove i britannici e i russi crearono la Dittatura militare provvisoria del Mughan, territorio riconquistato solo il 23 giugno 1919. In seguito all'arrivo dei bolscevichi il 28 aprile 1920 la Repubblica divenne la RSS Azera."}
{"id": "2033055", "revid": "21880", "url": "https://it.wikipedia.org/wiki?curid=2033055", "title": "Osmanthus delawayi", "text": ""}
{"id": "2033061", "revid": "92920", "url": "https://it.wikipedia.org/wiki?curid=2033061", "title": "Mereu (cognome)", "text": "Mereu [\"me-r\u00e8-u\"] \u00e8 un cognome sardo originario della parte meridionale dell'isola. Si \u00e8 diffuso soprattutto nel Campidano, dove si presenta con grande frequenza, soprattutto nell'area di Cagliari. Questo antroponimo \u00e8 tradizionalmente legato a una regione storica campidanese, la Parte\u00f2lla, curatoria di \"Dolia\" del Giudicato di Cagliari. La definizione etimologica ufficiale di questa provincia storica \u00e8 stata attestata nel linguaggio amministrativo della Sardegna Giudicale: al tempo si voleva usare il termine \"Partes,\" piuttosto che l'omonimo greco \u03bc\u03b5\u03c1\u03b5\u03b9\u03b1 (traslitt.: \"mer\u00e8ia\"). Entrambi i lemmi, per\u00f2, hanno trovato riscontro nell'idioma sardo e, infatti, se da una parte gli studiosi affermano che l'origine dell'antroponimo \u00e8 bizantina, dall'altra, una tradizione associa la parola \"mereu\" al significato di \"pignatta\", dato che i Mereu di Cagliari erano molte volte vasai per mestiere.\nLe ipotesi sull'origine dell'antroponimo.\nSecondo la comunit\u00e0 degli studiosi \u00e8 probabile che tale cognome sia di origine bizantina, quando il territorio dell'isola venne affidato all'amministrazione di \"presidi\" o \"giudici\", i quali nella difficolt\u00e0 di governare, divisero ulteriormente i giudicati in \"mer\u00e9ie\" (dal greco \"mer\u00e9ia\", \"parte\"). Queste venivano amministrate dai \"Mereu(os \u2020)\", amministratori che conservarono il titolo come cognome successivamente alla scomparsa delle \"mer\u00e8ie\". Il cognome \u00e8 generato da una discendenza dei greci, i famosi bizantini. Per l'appunto Mereu viene da \u03bc\u03b5\u03c1\u03b5\u03b9\u03b1, sostantivo tardo antico bizantino equivalente di \u03bc\u03b5\u03c1\u03b9\u03c2, ossia \"parte\", poich\u00e9 i \"Partitori\" divisero i Giudicati in Curatorie, le antiche \"provincie storiche\". I progenitori di quest'antroponimo, infatti, erano i \"partitori\" della terra sotto l'Esarcato di Ravenna (ci\u00f2 spiegherebbe il perch\u00e9 il termine \u00e8 cos\u00ec \"tardo\", dato che i primi \"Mereu\" sono subentrati almeno nel 550d.C.).\nCollegamenti esterni.\nhttp://www.mondosardegna.net/all-lang/cognomi/cognomi.php?LANG=ita&amp;single=1&amp;cognome=MEREU"}
{"id": "2033062", "revid": "767487", "url": "https://it.wikipedia.org/wiki?curid=2033062", "title": "Jakob Friedrich Ehrhart", "text": "Figlio di Johannes Ehrhart e di Magdalena Wild, dopo gli studi di farmacia, lavora per Johann Gerhart Reinhart Andreae (1724-1793) a Hannover nel 1770. Dopo aver trascorso molti anni a Stoccolma ed a Uppsala, dove studia con Linneo, ritorna ad Hannover nel 1776.\nContribuisce ad importare in Germania il sistema di nomenclatura binomia di Linneo.\nA lui sono stati dedicati due generi: \ne 10 specie:"}
{"id": "2033066", "revid": "767487", "url": "https://it.wikipedia.org/wiki?curid=2033066", "title": "Leonel Vielma", "text": "Carriera.\nClub.\nDopo aver giocato in varie squadre in Venezuela e Colombia, si \u00e8 trasferito all'Independiente Santa Fe, dove gioca dal 2008.\nNazionale.\nCon la nazionale di calcio venezuelana gioca dal 2000, ha partecipato a due Copa Am\u00e9rica."}
{"id": "2033067", "revid": "151436", "url": "https://it.wikipedia.org/wiki?curid=2033067", "title": "Magistri Militum", "text": ""}
{"id": "2033077", "revid": "1993636", "url": "https://it.wikipedia.org/wiki?curid=2033077", "title": "Prima Repubblica di Armenia", "text": "La Prima Repubblica di Armenia, all'epoca ufficialmente denominata Repubblica di Armenia (), fu uno Stato fondato dopo lo scioglimento della Repubblica Federale Democratica Transcaucasica, nel periodo di caos politico e militare prodotto dalla disfatta dell'Impero russo durante la prima guerra mondiale e dalla successiva rivoluzione russa.\nI capi del governo provenivano principalmente dalla Federazione Rivoluzionaria Armena (ARF o Dashnak). La Prima Repubblica di Armenia confinava a nord con la Repubblica Democratica di Georgia, a ovest con l'Impero ottomano, a sud con la Persia e a est con la Repubblica Democratica dell'Azerbaigian. Aveva una superficie totale di circa 70.000\u00a0km\u00b2 e una popolazione di 1,3 milioni.\nIl 28 maggio 1918 il Consiglio nazionale armeno dichiar\u00f2 l'indipendenza dell'Armenia. Fin dall'inizio, l'Armenia fu afflitta da una serie di problemi interni ed esteri. Una crisi umanitaria emerse dalle conseguenze del genocidio armeno quando decine di migliaia di rifugiati armeni dall'Impero ottomano si stabilirono l\u00ec. La Repubblica dur\u00f2 per oltre due anni, durante i quali fu coinvolta in diversi conflitti armati causati da dispute territoriali. Alla fine del 1920, la nazione fu conquistata dall'Armata Rossa russa. La Prima Repubblica, insieme alla Repubblica dell'Armenia montanara che respinse l'invasione sovietica fino al luglio 1921, cess\u00f2 di esistere come Stato indipendente, soppiantata dalla Repubblica Socialista Sovietica Armena che divenne parte dell'Unione Sovietica nel 1922. Dopo la caduta del Unione Sovietica, la Repubblica ha riacquistato la sua indipendenza come l'attuale Repubblica di Armenia nel 1991.\nContesto.\nL'offensiva russa durante la campagna del Caucaso della prima guerra mondiale, la successiva occupazione e la creazione di un governo amministrativo provvisorio diedero la speranza di porre fine al dominio turco ottomano nell'Armenia occidentale. Con l'aiuto di diversi battaglioni di armeni reclutati dall'Impero russo, l'esercito russo aveva compiuto progressi sul fronte del Caucaso, avanzando fino alla citt\u00e0 di Erzurum nel 1916. I russi continuarono a fare notevoli progressi anche dopo la caduta dello zar Nicola II nel febbraio 1917.\nNel marzo 1917, la rivoluzione che rovesci\u00f2 lo zar Nicola e la dinastia dei Romanov istitu\u00ec un'amministrazione provvisoria, nota come governo provvisorio. Poco dopo, il governo provvisorio sostitu\u00ec l'amministrazione del Granduca Nicola nel Caucaso con il Comitato speciale transcaucasico di cinque membri, noto con l'acronimo Ozakom. L'Ozakom includeva il democratico armeno Mikayel Papadjanian, ed era destinato a lenire le ferite inflitte dal vecchio regime. In tal modo, l'Armenia occidentale doveva avere un commissario generale e doveva essere suddivisa nei distretti di Trebisonda, Erzerum, Bitlis e Van. Il decreto fu un'importante concessione agli armeni: l'Armenia occidentale fu posta sotto il governo centrale e attraverso di esso sotto l'immediata giurisdizione armena. Il dottor Hakob Zavriev avrebbe operato agli affari civili e, a sua volta, avrebbe fatto in modo che la maggior parte dei funzionari civili fossero armeni.\nNell'ottobre 1917, i bolscevichi presero il potere dal governo provvisorio e annunciarono il ritiro delle truppe sia dal fronte occidentale che da quello del Caucaso. Gli armeni, i georgiani e i musulmani del Caucaso rifiutarono tutti la legittimit\u00e0 dei bolscevichi.\nVerso l'indipendenza.\nIl 5 dicembre 1917, l'Impero ottomano e il Commissariato transcaucasico firmarono l'armistizio di Erzincan, ponendo fine al conflitto armato. Dopo la presa del potere da parte dei bolscevichi, un congresso multinazionale di rappresentanti transcaucasici si riun\u00ec per creare un organo esecutivo regionale provvisorio noto come Seim transcaucasico. Il Commissariato e il Seim erano pesantemente gravati dalla pretesa che il Caucaso meridionale formasse un'unit\u00e0 integrale di un'inesistente democrazia russa. I deputati armeni nel Seim speravano che le forze anti-bolsceviche in Russia avrebbero prevalso nella guerra civile russa e rifiutarono qualsiasi idea di separazione dalla Russia. Nel febbraio 1918, armeni, georgiani e musulmani si erano uniti con riluttanza per formare la Federazione Transcaucasica, ma le controversie tra i tre gruppi continuarono e l'unit\u00e0 inizi\u00f2 a vacillare.\nIl 3 marzo 1918, la Russia segu\u00ec l'armistizio di Erzincan con il Trattato di Brest-Litovsk e lasci\u00f2 la guerra. Cedette il territorio dal 14 marzo all'aprile 1918, quando si tenne una conferenza tra l'Impero ottomano e la delegazione del Seim. Con il trattato di Brest-Litovsk, i russi permisero ai turchi di riconquistare le province dell'Armenia occidentale, nonch\u00e9 le province di Kars, Batumi e Ardahan.\nOltre a queste disposizioni, una clausola segreta obbligava gli armeni e i russi a smobilitare le loro forze sia nell'Armenia occidentale che in quella orientale. Dopo aver ucciso e deportato la maggior parte degli armeni dell'Armenia occidentale durante il genocidio armeno, l'Impero ottomano intendeva eliminare la popolazione armena dell'Armenia orientale. Poco dopo la firma di Brest-Litovsk, l'esercito turco inizi\u00f2 la sua avanzata, conquistando Erzurum in marzo e Kars in aprile, che il governo transcaucasico di Nikolay Chkheidze aveva ordinato ai soldati di abbandonare. A partire dal 21 maggio, l'esercito ottomano avanz\u00f2 nuovamente.\nL'11 maggio 1918 si apr\u00ec a Batumi una nuova conferenza di pace. In questa conferenza, gli ottomani estesero le loro richieste per includere Tiflis, cos\u00ec come Alessandropoli ed Echmiadzin, che volevano per la costruzione di una ferrovia per collegare Kars e Julfa con Baku. I membri armeni e georgiani della delegazione della Repubblica iniziarono a temporeggiare.\nIl 26 maggio 1918 la Georgia dichiar\u00f2 l'indipendenza; il 28 maggio firm\u00f2 il Trattato di Poti e ricevette protezione dalla Germania. Il giorno seguente, il Consiglio nazionale musulmano a Tiflis annunci\u00f2 l'istituzione della Repubblica Democratica dell'Azerbaigian.\nAbbandonato dai suoi alleati regionali, il Consiglio nazionale armeno, con sede a Tiflis e guidato da intellettuali armeni russi che rappresentavano gli interessi armeni nel Caucaso, dichiar\u00f2 la propria indipendenza il 28 maggio. Invi\u00f2 Hovhannes Kajaznuni e Alexander Khatisyan, entrambi membri dell'ARF, a Yerevan per assumere il potere e rilasciarono la seguente dichiarazione il 30 maggio (retroattiva al 28 maggio):\nNel frattempo, i turchi avevano conquistato Alessandropoli ed erano intenti ad eliminare il centro della resistenza armena con sede a Yerevan. Gli armeni furono in grado di evitare la sconfitta totale e assestarono colpi devastanti all'esercito turco nelle battaglie di Sardarapat, Karakilisa e Abaran.\nLa Repubblica di Armenia dovette negoziare per il Trattato di Batumi, che fu firmato a Batumi il 4 giugno 1918. Fu il primo trattato dell'Armenia. L'Impero ottomano, dopo le conquiste di vaste aree di territorio, impose condizioni dure e la nuova Repubblica rimase a 10.000 chilometri quadrati di estensione.\nAmministrazione.\nIl 30 maggio 1918 la Federazione Rivoluzionaria Armena decise che l'Armenia doveva essere una repubblica sotto un governo di coalizione provvisorio. La dichiarazione affermava che la Repubblica di Armenia doveva essere uno Stato autonomo, dotato di una costituzione, della supremazia dell'autorit\u00e0 statale, dell'indipendenza, della sovranit\u00e0 e del potere plenipotenziario. Kajaznuni divenne il primo Primo Ministro del paese e Aram Manukian fu il primo ministro degli Interni.\nLa costituzione concedeva il suffragio universale a tutti i cittadini, indipendentemente dalle qualifiche e che avessero almeno vent'anni. Le prime elezioni con la nuova costituzione avvennero tra il 21 e il 23 giugno 1919 e degli 80 membri eletti al Parlamento, tre erano donne: Perchuhi Partizpanyan-Barseghyan, Varvara Sahakyan e Katarine Zalyan-Manukyan.\nL'Armenia istitu\u00ec un Ministero degli Interni e cre\u00f2 una forza di polizia. Il 21 aprile 1920 il parlamento armeno approv\u00f2 una legge sulla polizia, specificandone la struttura, la giurisdizione e le responsabilit\u00e0. Il ministero dell'Interno era anche responsabile delle comunicazioni e del telegrafo, della ferrovia e del sistema pubblico scolastico, oltre a far rispettare la legge e l'ordine. Le riforme arrivarono presto e ciascuno di questi dipartimenti divennero ministeri.\nNel 1919 i vertici della Repubblica dovettero affrontare varie questioni su tre fronti: interno, regionale e internazionale. Il Congresso armeno degli armeni orientali che prese il controllo nel 1918 and\u00f2 in pezzi e nel giugno 1919 si sarebbero tenute le prime elezioni nazionali. Durante gli anni '20, iniziati sotto la presidenza di Hovhannes Kajaznuni, gli armeni dell'ex Impero russo e degli Stati Uniti avrebbero contribuito allo sviluppo del sistema giudiziario della neonata Repubblica. Nel gennaio 1919 un altro importante traguardo fu completato dal Parlamento armeno, ovvero l'apertura della prima universit\u00e0 statale del paese, l'Universit\u00e0 Statale di Erevan.\nEsercito.\nGrazie agli sforzi del Consiglio nazionale armeno di Tiflis, il Corpo nazionale armeno fu istituito per combattere contro l'offensiva ottomana della fine del 1917 e dell'inizio del 1918. Il 13 dicembre 1917 fu istituito il Corpo nazionale armeno, con il generale Tovmas Nazarbekian nominato comandante e Drastamat Kanayan che divenne ministro della difesa. Nazarbekian utilizz\u00f2 la sua esperienza nell'esercito russo del Caucaso per aiutare nella creazione dell'esercito regolare. Le unit\u00e0 di questo corpo costituivano la base dell'esercito armeno. I coscritti armeni e i volontari dell'esercito russo stabilirono in seguito il nucleo delle forze armate della Prima Repubblica. In conformit\u00e0 con i duri termini del Trattato di Batumi firmato il 4 giugno 1918, l'Impero ottomano smobilit\u00f2 la maggior parte dell'esercito armeno. A loro era consentita solo una forza limitata ed erano severamente limitati nel luogo in cui le loro truppe potevano operare.\nSuddivisioni amministrative.\nLa repubblica comprendeva le seguenti aree amministrative dell'ex Impero russo.\nPopolazione.\nPrima della prima guerra mondiale, nel 1914, il territorio faceva parte dell'Armenia russa; della popolazione armena totale di 2.800.000, circa 1.500.000 vivevano nell'Impero ottomano, e il resto era nell'Armenia russa. Una stima nel 1918, durante il primo anno della nuova Repubblica Armena, indicava che c'erano 800.000 armeni e pi\u00f9 di 100.000 musulmani, per lo pi\u00f9 turchi ottomani, turchi azeri e curdi un po' ovunque. Degli 800.000 armeni, circa 500.000 erano armeni russi nativi e 300.000 erano profughi indigenti e affamati in fuga dai massacri avvenuti nell'Impero ottomano.\nLa popolazione armena sopravvissuta nel 1919 era di 2.500.000, di cui due milioni distribuiti nel Caucaso. Di questi 2.000.000 nel Caucaso, 1.300.000 si trovavano entro i confini della nuova Repubblica di Armenia, che comprendeva da 300.000 a 350.000 profughi fuggiti dall'Impero ottomano. C'erano 1.650.000 armeni nella nuova Repubblica. A questa popolazione armena si aggiunsero anche da 350.000 a 400.000 persone di altre nazionalit\u00e0, e una popolazione totale di circa 2.000.000 all'interno della Repubblica Armena.\nLa popolazione armena sopravvissuta nel 1921 era di 1.200.000 nella repubblica, 400.000 in Georgia, 340.000 in Azerbaigian e quelle delle altre regioni del Caucaso portarono il totale a 2.195.000.\nProblema dei rifugiati.\nC'era anche un problema di insediamento armeno che port\u00f2 al conflitto con altri residenti etnici. In tutto, vi erano oltre 300.000 rifugiati armeni amareggiati e impazienti in fuga dal genocidio armeno nell'Impero ottomano che erano da allora sotto la responsabilit\u00e0 del governo. Ci\u00f2 si rivel\u00f2 un problema umanitario insormontabile. Il tifo era una malattia grave, a causa dei suoi effetti sui bambini. Le condizioni nelle regioni periferiche, non necessariamente costituite da rifugiati, non erano migliori. La struttura di governo ottomana e l'esercito russo si erano gi\u00e0 ritirati dalla regione. Il governo armeno non aveva n\u00e9 tempo n\u00e9 risorse per ricostruire l'infrastruttura. I 393.700 rifugiati erano sotto la loro giurisdizione come segue:\nRelazioni internazionali.\nIl 19 gennaio 1920 la Societ\u00e0 delle Nazioni riconobbe il governo armeno come governo \"de facto\" dell'Armenia.\nNel 1920, la Repubblica di Armenia amministrava un'area che comprendeva la maggior parte degli attuali distretti dell'Armenia, Kars, Igdir e Chuldur e Gole di Ardahan, mentre le regioni di Nakhichevan, Nagorno-Karabakh, Zangezur (oggi provincia armena di Syunik) e Qazakh furono contese e combattute con l'Azerbaigian. La regione di Oltu (brevemente amministrata dalla Georgia nel 1920) fu rivendicata anche dall'Armenia. L'area a maggioranza armena di Lori era contesa e amministrata dalla Georgia. Alcune aree a sud di Yerevan che erano popolate da musulmani non riconoscevano l'autorit\u00e0 armena e resistevano ai tentativi del governo armeno di affermare il proprio controllo su quelle regioni.\nTuttavia, dopo la firma del Trattato di S\u00e8vres nel 1920, l'Armenia ottenne un riconoscimento internazionale formale. Gli Stati Uniti, cos\u00ec come alcuni paesi sudamericani, aprirono ufficialmente canali diplomatici con il governo. Numerose missioni armene furono stabilite anche in Gran Bretagna, Italia, Germania, Serbia, Romania, Grecia, Iran, Giappone e Africa.\nGuerra georgiano-armena.\nNel dicembre 1918, l'Armenia e la Georgia furono impegnate in un breve conflitto militare sulle aree contese di confine nei distretti di Lori e Akhalkalak, in gran parte popolati da armeni, insieme ad alcune altre regioni vicine. Entrambe le nazioni rivendicarono i distretti che la Georgia aveva occupato dopo il ritiro ottomano dall'area. I combattimenti inconcludenti continuarono per due settimane. Un'offensiva armena sotto la guida di Drastamat Kanayan ottenne notevoli guadagni territoriali nei primi dieci giorni. Fino al 25 dicembre le truppe armene avevano raggiunto posizioni a 50 chilometri da Tiflis (che all'epoca aveva una pluralit\u00e0 di popolazione armena), quando intervennero i rappresentanti alleati nella citt\u00e0. Il 1\u00ba gennaio 1919, le operazioni militari di entrambe le parti cessarono e iniziarono i colloqui di pace sotto la supervisione di inglesi e francesi, che si conclusero a Tbilisi pochi giorni dopo. Il progetto del piano britannico stabiliva che le truppe georgiane sarebbero rimaste ad Akhalkalak e nel nord di Borchalu, mentre le forze armene si sarebbero stabilite nel sud di Borchalu e gli inglesi avrebbero preso posizione tra i due avversari. Ci\u00f2 costrinse gli armeni a rinunciare ai loro guadagni durante la guerra. La Georgia accett\u00f2 il piano e gli alleati decisero di imporlo con o senza l'approvazione del governo armeno. Infine, le ostilit\u00e0 terminarono il 31 dicembre quando le parti si accordarono sul cessate il fuoco mediato dai britannici. La mediazione britannica facilit\u00f2 la fine della guerra, e port\u00f2 all'istituzione di un'amministrazione civile congiunta armeno-georgiana nella \"zona neutrale di Lori\" o nel \"Condominio Shulavera\". Lungo il confine appena creato numerosi insediamenti armeni come Akhalkalak, Samshvilde, Bolnis-Khachen e Shulaver rimasero da allora sotto il controllo georgiano, mentre non vi erano insediamenti georgiani sotto il controllo armeno.\nI rapporti tra Armenia e Georgia, tuttavia, rimasero tesi. Nella primavera del 1919, i funzionari dell'agenzia di soccorso americana iniziarono a lamentarsi del fatto che i funzionari georgiani, che chiedevano una parte delle provviste, stavano ostacolando il traffico ferroviario che trasportava rifornimenti vitali di farina e altri alimenti in Armenia. Mosso dalle loro lamentele e dalla debilitante crisi alimentare in Armenia, Georges Clemenceau, in qualit\u00e0 di presidente della Conferenza di Versailles, pubblic\u00f2 una lettera di protesta il 18 luglio, invitando la Georgia a cessare ulteriori interferenze. La Georgia emesse la propria protesta contro questo comunicato, ma il 25 luglio i funzionari americani riferirono gi\u00e0 che il traffico ferroviario aveva iniziato a riprendere. Nell'autunno del 1919, i due Paesi avviarono i negoziati per un nuovo trattato di transito.\nGuerra armeno-azera.\nEsisteva un notevole grado di ostilit\u00e0 tra l'Armenia e il suo nuovo vicino a est, la Repubblica Democratica dell'Azerbaigian, derivante in gran parte da differenze etniche, religiose, culturali e sociali. Gli azeri avevano stretti legami etnici e religiosi con i turchi e avevano fornito loro supporto materiale nel loro viaggio verso Baku nel 1918. Sebbene i confini dei due paesi fossero ancora indefiniti, l'Azerbaigian rivendic\u00f2 la maggior parte del territorio su cui si trovava l'Armenia, richiedendo tutte o la maggior parte delle ex province russe di Elizavetpol, Tiflis, Yerevan, Kars e Batumi. Poich\u00e9 la diplomazia non riusc\u00ec a raggiungere un compromesso, anche con la mediazione dei comandanti di un corpo di spedizione britannico che si era stabilito nel Caucaso, gli scontri territoriali tra l'Armenia e l'Azerbaigian ebbero luogo durante tutto il 1919 e il 1920, in particolare nelle regioni di Nakhichevan, Karabakh e Syunik (Zangezur). I ripetuti tentativi di portare queste province sotto la giurisdizione dell'Azerbaigian incontrarono una feroce resistenza da parte dei loro abitanti armeni. Nel maggio 1919, Dro guid\u00f2 un'unit\u00e0 di spedizione che riusc\u00ec a stabilire il controllo amministrativo armeno nel Nakhichevan.\nMentre i problemi con l'Azerbaigian continuavano, fu istituito un nuovo Stato autoproclamato e non riconosciuto guidato da Fakhr al-Din Pirioghlu e centrato a Kars, la Repubblica del Caucaso sudoccidentale. Tale entit\u00e0 rivendicava il territorio intorno alle regioni di Kars e Batumi, i distretti di Nakhichevan e Sharur della provincia di Yerevan e i distretti di Akhaltsikhe e Akhalkalaki della provincia di Tiflis. Esisteva accanto un governatorato generale britannico creato durante l'intervento dell'Intesa in Transcaucasia. Fu abolito dall'alto commissario britannico, l'ammiraglio Somerset Arthur Gough-Calthorpe, nell'aprile 1919 e la regione fu assegnata alla Repubblica Armena.\nTrattato di S\u00e8vres.\nIl Trattato di S\u00e8vres venne firmato tra le potenze alleate e associate e l'Impero ottomano a S\u00e8vres, in Francia, il 10 agosto 1920. Il trattato includeva una clausola sull'Armenia: faceva s\u00ec che tutte le parti firmatarie riconoscessero l'Armenia come uno Stato libero e indipendente. Il disegno dei confini definiti fu tuttavia lasciato al presidente Woodrow Wilson e al Dipartimento di Stato degli Stati Uniti, e fu presentato all'Armenia solo il 22 novembre. I nuovi confini davano all'Armenia l'accesso al Mar Nero e assegnavano ampie porzioni delle province orientali di l'Impero ottomano alla repubblica.\nInvasione turca e sovietica.\nIl 20 settembre 1920, il generale turco Kaz\u0131m Karabekir invase la regione di Sarikamish, nel tentativo di riconquistare l'area persa nel Trattato di S\u00e8vres. In risposta, l'Armenia dichiar\u00f2 guerra alla Turchia il 24 settembre, scatenando cos\u00ec la guerra turco-armena. Nelle regioni di Oltu, Sarikamish, Kars, Alessandropoli (Gyumri) le forze armene si scontrarono con quelle del XV Corpo di Karabekir. Temendo un possibile sostegno russo all'Armenia, Mustafa Kemal aveva in precedenza inviato diverse delegazioni a Mosca in cerca di un'alleanza, trovando una risposta ricettiva dal governo sovietico, che inizi\u00f2 a inviare oro e armi ai rivoluzionari turchi. Ci\u00f2 si rivel\u00f2 disastroso per gli armeni.\nL'11 Armata Rossa inizi\u00f2 la sua avanzata senza opposizione in Armenia il 29 novembre 1920. L'effettivo trasferimento del potere avvenne il 2 dicembre a Yerevan. La leadership armena approv\u00f2 un ultimatum, presentato dal plenipotenziario sovietico Boris Legran. L'Armenia decise di unirsi alla sfera sovietica, mentre la Russia sovietica accett\u00f2 di proteggere il suo territorio rimanente dall'avanzata dell'esercito turco. I sovietici si impegnarono anche a prendere provvedimenti per ricostruire l'esercito, proteggere gli armeni e non perseguire gli armeni non comunisti. La condizione finale di questo impegno fu rinnegata quando i membri del Dashnak furono costretti a lasciare il paese a seguito di un tentativo di rivolta.\nL'Armenia lasci\u00f2 il posto al potere comunista alla fine del 1920. Nel novembre 1920, i rivoluzionari turchi conquistarono Alessandropoli ed erano pronti a trasferirsi nella capitale. Il 18 novembre venne concluso un cessate il fuoco. Successivamente furono condotti negoziati tra Karabekir e una delegazione di pace guidata da Alexander Khatisian ad Alessandropoli; sebbene le condizioni di Karabekir fossero estremamente dure, la delegazione armena non fece altro che accettarle. Il Trattato di Alessandropoli fu cos\u00ec firmato il 3 dicembre 1920.\nIl 5 dicembre entr\u00f2 in citt\u00e0 anche il Comitato rivoluzionario armeno (Revkom, composto principalmente da armeni provenienti dall'Azerbaigian). Infine, il giorno successivo, il 6 dicembre, la \u010ceka di Felix Dzerzhinsky entr\u00f2 a Yerevan, ponendo cos\u00ec fine all'esistenza della Prima Repubblica di Armenia. A quel punto ci\u00f2 che restava dell'Armenia era sotto l'influenza dei bolscevichi. La parte occupata dalla Turchia rimase per la maggior parte loro, come previsto dal successivo Trattato di Kars. Fu presto proclamata la Repubblica Socialista Sovietica Armena sotto la guida di Aleksandr Myasnikyan che sarebbe stata poi inclusa nella neonata Repubblica Socialista Federativa Sovietica Transcaucasica.\nNella cultura.\nIl memoriale di Sardarapat nel sito della battaglia di Sardarabad \u00e8 il simbolo della Prima Repubblica. Ogni anno, il 28 maggio, la leadership politica dell'Armenia e migliaia di persone comuni visitano il memoriale per celebrare la fondazione dello stato armeno.\nNel suo racconto \"Antranik of Armenia\", lo scrittore armeno-americano William Saroyan scrive della Prima Repubblica di Armenia. \"Era una piccola nazione, naturalmente, una nazione molto poco importante, circondata da tutti i lati da nemici, ma per due anni l'Armenia fu l'Armenia e la capitale fu Erivan. Per la prima volta in migliaia di anni l'Armenia fu l'Armenia.\""}
{"id": "2033079", "revid": "17204", "url": "https://it.wikipedia.org/wiki?curid=2033079", "title": "Aptiva", "text": ""}
{"id": "2033082", "revid": "327773", "url": "https://it.wikipedia.org/wiki?curid=2033082", "title": "Osmanthus", "text": "Osmanthus \u00e8 un genere di piante appartenente alla famiglia delle Oleaceae.\nLa specie tipo \u00e8 \"Osmanthus fragrans\". \nEtimologia.\nIl nome Osmanthus deriva dal greco antico ed \u00e8 composto dalle parole \u1f78\u03c3\u03bc\u1f74 (\"osm\u00e8\"= odore) e \u1f70\u03bd\u03b8\u03bf\u03c2 (\"anthos\"= fiore), con riferimento al profumo dei suoi fiori. La denominazione fu introdotta dal botanico Jo\u00e3o de Loureiro nel 1790.\nCaratteristiche.\nLa maggior parte delle specie sono originarie dell'Asia orientale, in particolare Cina, Korea, Giappone, Himalaya e Indocina. Alcune specie sono native del Caucaso, Nuova Caledonia e Sumatra.\nLe dimensioni variano dall'arbusto al piccolo albero, con altezze che vanno dai 2 ai 12 metri. Le foglie sono opposte, sempreverdi e con un bordo continuo o finemente dentellato.&lt;br&gt;\nI fiori compaiono in primavera, estate o autunno e hanno una lunghezza di circa 1 cm, con una corolla a quattro lobi. I fiori sono generalmente raggruppati in una pannocchia e, in alcune specie, sono molto profumati.&lt;br&gt;\nIl frutto \u00e8 una piccola drupa lunga 10\u201315\u00a0mm; il colore va dal rosso scuro al blu e contiene un unico seme.\nSpecie.\nIl genere comprende 30 specie accettate tra cui:"}
{"id": "2033083", "revid": "21880", "url": "https://it.wikipedia.org/wiki?curid=2033083", "title": "Osmanthus burkwoodii", "text": ""}
{"id": "2033088", "revid": "599013", "url": "https://it.wikipedia.org/wiki?curid=2033088", "title": "W\u00e1lter Herrmann", "text": "Carriera.\nGli inizi e la carriera in Europa.\nNel 1996, a 17 anni, inizia a giocare nella massima serie Argentina (la \"Liga Nacional de B\u00e1squetball\"). Gioca nell'Olimpia Venado Tuerto fino al 2000, per poi passare all'Atenas C\u00f3rdoba con i quali gioc\u00f2 fino al 2002, anno in cui vinse il premio di miglior giocatore del campionato.\nNell 2002 si trasferisce in Europa e viene ingaggiato dagli spagnoli del Fuenlabrada, nella Liga ACB. La stagione successiva \u00e8 nell'Club Baloncesto M\u00e1laga. Nel 2004 fa parte della Nazionale Argentina che vinse la medaglia d'oro alle Olimpiadi di Atene.\nNella NBA.\nNell'estate 2006 Herrmann entra nella NBA firmando un contratto con gli Charlotte Bobcats, senza passare per il draft. La prima stagione \u00e8 positiva, sfiorando la doppia cifra di media nei punti, ed il grande finale di stagione disputato gli vale la nomina nel secondo quintetto rookie dell'anno. A met\u00e0 dell'anno successivo viene scambiato ai Detroit Pistons, ma con la squadra del Michigan i minuti e le cifre di Hermann calano nettamente.\nIl ritorno in Spagna.\nNel luglio 2009 torna in Spagna, al Saski Baskonia: a fine stagione vincer\u00e0 la Lega ACB con il club basco.\nVita privata.\nI suoi genitori, H\u00e9ctor Herrmann and Mar\u00eda Cristina Heinrich, hanno entrambi origini tedesche. Il 18 luglio 2003 sua madre, sua sorella e la sua fidanzata sono morte in un incidente stradale quando la Ford Ka sulla quale viaggiavano, probabilmente a causa di un colpo di sonno della conducente, ha invaso la corsia opposta, scontrandosi contro un'auto che viaggiava nella direzione opposta. A esattamente un anno di distanza dalla tragedia suo padre \u00e8 deceduto a causa di un attacco di cuore. \u00c8 sposato con Elena, con la quale ha due figlie."}
{"id": "2033089", "revid": "712828", "url": "https://it.wikipedia.org/wiki?curid=2033089", "title": "Shandia", "text": ""}
{"id": "2033093", "revid": "121837", "url": "https://it.wikipedia.org/wiki?curid=2033093", "title": "Haruhi Fujioka", "text": ""}
{"id": "2033097", "revid": "1522738", "url": "https://it.wikipedia.org/wiki?curid=2033097", "title": "Repubblica dell'Armenia montanara", "text": "La Repubblica dell'Armenia montanara (in armeno: \u053c\u0565\u057c\u0576\u0561\u0570\u0561\u0575\u0561\u057d\u057f\u0561\u0576) fu uno Stato effimero e non riconosciuto, abitato da ribelli al governo armeno che aveva fatto la pace con l'Impero Ottomano e la Repubblica Democratica di Azerbaigian (Trattato di Batumi). Corrispondeva grossomodo ai territori di Nagorno-Karabakh, Zangezur, e Nakhichevan. Questa Repubblica, guidata dal generalissimo Andranik Toros Ozanian, intese continuare la guerra contro le nazioni nemiche, in alleanza con la \"Comune di Baku\" della Federazione Rivoluzionaria Armena. Partecip\u00f2 come retrovia in concomitanza alla battaglia di Baku nell'agosto, dopodich\u00e9 in seguito alla vittoria dei musulmani aument\u00f2 la pressione su di essa, in quanto il suo territorio rappresentava la principale via di collegamento tra la Turchia e l'Azerbaigian. In seguito all'Armistizio di Mudros con cui l'Impero Ottomano si arrese, la Repubblica si sciolse autonomamente e rientr\u00f2 nell'Armenia.\nUna seconda effimera Repubblica, guidata stavolta da Garegin Njdeh, fu creata il 25 dicembre 1920 in seguito al Trattato di Alessandropoli che segnava la resa nella guerra turco-armena e armeno-azera, con la cessione del 50% del territorio armeno, ed il restante conquistato dai bolscevichi. Anche questa seconda Repubblica ebbe vita breve, fu conquistata dai bolscevichi il 5 luglio 1921. Il Zangezur ed il Nakhichevan furono assegnati alla RSS Armena (ma il Nakhichevan come autonomia), il Nagorno-Karabakh alla RSS Azera."}
{"id": "2033099", "revid": "125065364", "url": "https://it.wikipedia.org/wiki?curid=2033099", "title": "Tito Chelazzi", "text": "Biografia.\nI suoi genitori erano Raffaello Chelazzi e Eleonora Baldini, erede di una facoltosa famiglia senese.\nInizialmente sembrava destinato a diventare un medico ma decise di abbandonare gli studi per darsi anima e corpo alla pittura. Il suo maestro Alessandro Martini, successivamente si iscrisse all'Accademia di Belle Arti di Firenze. Quando Alessandro Martini venne incaricato di restaurare il dipinto miracoloso raffigurante la Madonna conservato nella Basilica della Santissima Annunziata, Tito Chelazzi fu chiamato dal maestro quale aiutante.\nInizialmente Chelazzi realizz\u00f2 una serie di immagini della madonna per le cappelle gentilizie delle ville situate nei dintorni di Firenze e di San Casciano.\nSuccessivamente i suoi soggetti furono quasi esclusivamente i Fiori e la Frutta.\nNel 1859 combatt\u00e9 per l'indipendenza italiana arruolandosi come volontario e prestando servizio per due anni col 18\u00ba reggimento Bersaglieri.\nTornato a Firenze riprese il lavoro di pittore ed entr\u00f2 nello studio di Stefano Ussi del quale fu prima allievo e poi intimo amico. Nel 1861 alla esposizione Nazionale delle Arti e del Lavoro allestita presso la Stazione di Porta al Prato vennero esposti accanto ai lavori di Stefano Ussi alcuni lavori realizzati dal Chelazzi.\nSi riarruol\u00f2 una seconda volta con il colonnello Menotti Garibaldi una volta scoppiata nuovamente la guerra con l'Austria nel 1866, fece con lui la campagna del Tirolo. Scampo fortunatamente alla morte che decim\u00f2 i componenti del suo reggimento impegnati durante la Battaglia di Bezzecca.\nRitornato nuovamente a Firenze si decido fino alla morte alla pittura. Nello stesso 1866 apri il suo studio in via delle Lame, in seguito si trasfer\u00ec in un altro studio situato in piazzale Donatello nei pressi di via degli Artisti, nella zona dove pullulavano ambienti dedicati alle arti. Ebbe contatti con i vari artisti che avevano lo studio nei pressi del suo; artisti che furono lo stesso Stefano Ussi ma anche Aristodemo Costoli, Michele Gordigiani, Francesco Vinea, Nicol\u00f2 Barabino, Carlo Ademollo, Antonio Ciseri, Rinaldo Carnielo e Vittorio Matteo Corcos.\nLa sua fama negli anni settanta e ottanta del XIX secolo fu notevole e alcune sue opere furono acquistate anche negli Stati Uniti. I suoi soggetti floreali furono molto popolari tra le nobildonne del periodo. Tra i suoi committenti ci furono Margherita di Savoia che con il marito Re Umberto aveva acquistato per 500 lire un suo quadro raffigurante delle margherite e in seguito, oltre a fargli omaggio di una sua visita presso lo studio dell'artista, gli commission\u00f2 anche altri lavori tra i quali la raffigurazione su specchio delle rose thea. Altri suoi nobili committenti furono i Reali del Wurtemberg per i quali decoro il gabinetto della regina con fiori dipinti su specchi, porte e finestre. Per la Granduchessa Maria Paulowna di Russia decor\u00f2 tre specchi che furono collocati nel salone da ballo della reggia di San Pietroburgo. Lavor\u00f2 anche per la Duchessa di Edimburgo e per il Principe Galitzine durante il suo soggiorno a Firenze. Durante il soggiorno a Firenze della Regina Vittoria presso Villa Palmieri, Chelazzi venne invitato a dipingere varie opere.\nSono rimaste delle corrispondenze epistolari tra il chelazzi e i suoi committenti. In una lettera invita dalla regina del Wurtemberg \u00e8 scritto \nDei lavori per la granduchessa di Russia \u00e8 rimasta una testimonianza dello stesso Chelazzi che afferma \nIl 14 febbraio 1876 fu iniziato in Massoneria nella loggia \"Concordia\" di Firenze.\nNonostante fosse ormai un artista conosciuto nel mondo mantenne un atteggiamento di uomo modesto e schivo, non interessato alle lodi e ai riconoscimenti ufficiali che gli venivano conferiti. Nel 1888 venne nominato Cavaliere della Corona ma il Chelazzi risped\u00ec al mittente l'onorificenza.\nNegli ultimi anni di vita, presso il suo studio, Chelazzi ricevette la visita e le committenze delle vari personalit\u00e0 dell'epoca, tra cui Frederick Stibbert. Ma il pittore a causa dell'et\u00e0 e dello stato di salute, ormai precario, non pot\u00e9 accontentare tutti. Nel 1892 l'Editore Treves pubblic\u00f2 un volume intitolato, \"I Fiori di Primavera\", interamente illustrato dal Chelazzi. Le tavole dovevano essere dieci per ogni stagione e una volta completata l'opera si sarebbe chiamata \"Il Libro dei Fiori\"; ma dopo i primi tre volumi dedicati rispettivamente ai fiori di Primavera, dell'Estate e dell'autunno, l'ultimo volume \"I Fiori dell'Inverno\", non contiene le tavole del Chelazzi, che nel frattempo era scomparso, ma di Arnaldo Ferraguti.\nMor\u00ec il 12 aprile 1892 nella sua casa situata in via della Piazzola 10, a Firenze."}
{"id": "2033108", "revid": "125070016", "url": "https://it.wikipedia.org/wiki?curid=2033108", "title": "La notte vola (singolo)", "text": "La notte vola \u00e8 un singolo della cantante e showgirl italiana Lorella Cuccarini, pubblicato nel gennaio del 1989.\nIl disco.\nI testi de \"La notte vola\" sono di Silvio Testi, mentre la musica \u00e8 di Marco Salvati e Beppe Vessicchio.\nIl brano, insieme al relativo videoclip, fu utilizzato come sigla di apertura del variet\u00e0 televisivo del sabato sera di Canale 5 \"Odiens\", trasmesso nella stagione 1988-89 e condotto dalla stessa Cuccarini con Ezio Greggio, Gianfranco D'Angelo e Sabrina Salerno.\nIl singolo ebbe un notevole successo in Italia, raggiungendo la posizione numero 7 nella hit parade dei singoli pi\u00f9 venduti e la numero 44 nella classifica dei singoli pi\u00f9 venduti del 1989. Al di l\u00e0 delle classifiche musicali, il brano \u00e8 ricordato a tutt'oggi come uno dei maggiori successi della Cuccarini e pu\u00f2 essere considerato un \"evergreen\" della musica italiana.\nNell'estate del 2001 la Cuccarini condusse su Canale 5 un variet\u00e0 omonimo che consisteva in una gara tra i maggiori successi musicali italiani degli anni ottanta, eseguiti dagli interpreti originali.\nNel dicembre del 2021 il singolo ha ricevuto un ulteriore disco d'oro per le vendite digitali che hanno superato le cinquantamila copie."}
{"id": "2033116", "revid": "729019", "url": "https://it.wikipedia.org/wiki?curid=2033116", "title": "Strada statale 422 dell'Alpago e del Cansiglio", "text": "La ex strada statale 422 dell'Alpago e del Cansiglio (SS 422), ora \"strada provinciale 422 dell'Alpago e Cansiglio (SP 422)\", \u00e8 una strada provinciale italiana di collegamento interprovinciale.\nPercorso.\nLa strada comincia a Vittorio Veneto sud, staccandosi dalla strada statale 51 di Alemagna; comincia presto ad inerpicarsi sulle Prealpi bellunesi passando per il centro di Fregona e raggiunge quindi il pian del Cansiglio varcando il passo La Crosetta (1118 m s.l.m.).\nDa qui ridiscende attraversando l'Alpago passando per Tambre e Puos d'Alpago, per ricongiungersi nuovamente alla SS 51 subito a nord del Lago di Santa Croce.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno e della Provincia di Treviso per le tratte territorialmente competenti; dal 20 dicembre 2002 la gestione della tratta \u00e8 passata alla societ\u00e0 Veneto Strade.\nStrada statale 422 dir dell'Alpago e del Cansiglio.\nLa ex strada statale 422 dir dell'Alpago e del Cansiglio (SS 422 dir), ora \"strada provinciale 423 del Lago di Santa Croce (SP 423)\", \u00e8 una strada provinciale italiana.\nLa strada \u00e8 una diramazione della SS 422 che si diparte dal centro abitato di Puos d'Alpago e proseguendo in direzione sud-est supera il torrente Tesa e raggiunge Farra d'Alpago. Da qui costeggiando il lago di Santa Croce sulla sponda sud-orientale, raggiunge la strada statale 51 di Alemagna nei pressi della Sella di Fadalto.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno; dal 20 dicembre 2002 la gestione della tratta \u00e8 passata alla societ\u00e0 Veneto Strade."}
{"id": "2033117", "revid": "125252709", "url": "https://it.wikipedia.org/wiki?curid=2033117", "title": "Aviazione Navale", "text": "LAviazione Navale \u00e8 dal 1956 la componente aerea della Marina Militare, le cui origini risalgono al 1913, quando venne costituito ufficialmente il \"Servizio Aeronautico della Regia Marina\". Comprende circa 2.000 uomini e donne e 69 aeromobili. Gestita dal Comando delle forze aeree (COMFORAER, guidato da un contrammiraglio), dipende dal Comando in capo della squadra navale.\nStoria.\nLe origini della aviazione navale in Italia vengono fatte risalire al 1913, ma la sua storia moderna ebbe inizio un decennio dopo la fine della seconda guerra mondiale, il 1\u00ba agosto 1956, quando alla Marina Militare vennero consegnati gli elicotteri AB-47G che costituirono il I Gruppo elicotteri, con base all'eliporto allestito presso l'Arsenale militare marittimo di Augusta.\nOrigini.\nGli inizi di un'aviazione di marina risalgono ai primi anni del XX secolo, quando alcuni ufficiali della Regia Marina cominciarono a interessarsi alle prime possibili applicazioni di un mezzo aereo, prima attraverso dei palloni frenati, successivamente con i dirigibili e infine con la sperimentazione e l'uso dei primi aerei.\nIn questa fase pionieristica emerse la figura del sottotenente di vascello Mario Calderara, che nel 1909 prese alcune lezioni di volo da Wilbur Wright, in visita in Italia, conseguendo sul campo il brevetto di pilota e ottenendo nel 1910 il comando della prima scuola di volo italiana, ubicata all'aeroporto romano di Centocelle. Altra figura emergente di questa fase pionieristica fu quella del capitano del Genio navale Alessandro Guidoni il cui nome \u00e8 legato anche a una serie di progetti, in particolare modo quello delle \"Navi Hangar\".\nNel giugno del 1913, con decreto ministeriale venne costituito ufficialmente il \"Servizio aeronautico della Regia Marina\" e il successivo 20 luglio venne nominato capo di stato maggiore della Regia Marina, l'ammiraglio Paolo Thaon di Revel, sostenitore dell'Aviazione Navale, che diede un notevole impulso allo sviluppo e al potenziamento del settore. La Marina commission\u00f2 anche la costruzione di una base aerea per idrovolanti, l'idroscalo di Orbetello.\nCon l'evolversi dello sviluppo, il mezzo aereo venne ritenuto indispensabile per una pi\u00f9 completa condotta delle operazioni in mare. Venne quindi a profilarsi l'esigenza di poter disporre di unit\u00e0 navali appositamente attrezzate al fine di usufruire al meglio delle potenzialit\u00e0 dei velivoli e per questo motivo, sin dal 1912, vennero effettuate anche le prime prove relative alla sistemazione di aerei a bordo di unit\u00e0 navali con idrovolanti di tipo Curtiss, impiegati sulla corazzata \"Dante Alighieri\", prima nave a imbarcare un idrovolante. In via sperimentale vennero dotati di idrovolanti anche gli incrociatori corazzati \"Amalfi\" e \"San Marco\".\nA seguito delle esperienze fatte, la Regia Marina decise di trasformare l'incrociatore protetto \"Elba\" in nave appoggio idrovolanti, con la rimozione dell'intero armamento principale e la costruzione di ricoveri per alloggiare alcuni idrovolanti del tipo Curtiss \"Flying Boat\", da calare in mare per il decollo e recuperare al termine del volo tramite dei verricelli. L'aviorimessa era chiusa ai lati da teloni e poteva ospitare due aerei, mentre gli altri dovevano rimanere sulla piattaforma. La dotazione aerea era completata da un pallone frenato a bordo, mentre non era stato possibile ricavare uno spazio sufficiente per allestire una adeguata officina. L\"Elba\" entr\u00f2 in servizio come nave appoggio idrovolanti nel giugno 1914.\nL'idrovolante Curtiss Model F (classificato genericamente come \"Flying Boat\", battello volante), derivazione del precedente modello del 1912, entr\u00f2 a far parte, agli inizi del 1914, della componente di volo della corazzata \"Dante Alighieri\", degli incrociatori \"Amalfi\", \"San Marco\" e dalla nave appoggio idrovolanti \"Elba.\"\nA queste unit\u00e0 ne venne affiancata un'altra, la nave mercantile \"Quarto\", che venne acquistata della Regia Marina nel gennaio 1915 e ribattezzata \"Europa.\" I lavori di trasformazione di tale unit\u00e0 vennero realizzati in pochi mesi all'Arsenale di La Spezia, con la nave che venne consegnata alla Regia Marina in prossimit\u00e0 dello scoppio del primo conflitto mondiale. Al termine dei lavori la nave era in grado di imbarcare quattro idrovolanti di medie dimensioni Macchi M.5.\nPrima guerra mondiale.\nLo scoppio della prima guerra mondiale diede un notevole impulso allo sviluppo dell'Aviazione navale. \nIl 24 maggio 1915, all\u2019entrata in guerra dell'Italia, il Servizio Aeronautico della Regia Marina era cos\u00ec organizzato: \nLa Regia Marina aveva quindi a disposizione una trentina di idrovolanti (ma nessuno di essi era impiegabile con finalit\u00e0 belliche), due dirigibili e disponeva di 12 piloti di prima linea.\nNel luglio 1915 fu trasferito alla Marina l'idroscalo di Grado, sull'omonima laguna, con la 253\u00aa Squadriglia idrovolanti, che fu la base pi\u00f9 vicina al fronte.\nCon regio decreto del 7 settembre 1916 il Servizio Aeronautico della Regia Marina, inteso come unit\u00e0 militare aerea, venne posto alle dipendenze del Ministero della guerra, cosa che provoc\u00f2 le dimissioni dell'ammiraglio Thaon di Revel. La successiva mancata attuazione del decreto stesso fece per\u00f2 ritornare sulle sue posizioni l'ammiraglio, che riprendendo cos\u00ec il controllo della situazione, port\u00f2 il Servizio Aeronautico a un livello di tutto rispetto. Per dare un ricovero ai dirigibili che avevano il compito di avvistare i sommergibili che tentavano di transitare attraverso lo stretto di Messina venne anche costruito l'hangar dirigibili di Augusta che, tuttavia, venne ultimato solo nel 1920, a conflitto terminato.\nNell'ottobre del 1918 la Regia Marina disponeva anche di quattro squadriglie con i biplani Ca.44 (Ca.5), da 600\u00a0CV, e i grandi triplani Ca.40 (Ca.4) da 1\u00a0200\u00a0CV, con un carico bellico di 3\u00a0000\u00a0kg, per un peso totale di 6\u00a0500\u00a0kg.\nDurante il conflitto il Servizio Aeronautico perse 121 uomini, ottenendo 405 decorazioni, tra cui due medaglie d'oro al valor militare, conferite ai tenenti di vascello piloti Giuseppe Garrassini Garbarino ed Eugenio Casagrande. Ebbe anche degli assi dell'aviazione come il tenente di vascello Giuseppe Miraglia e Orazio Pierozzi, Tenente di vascello che oper\u00f2 con gli idrocaccia da Brindisi per il contrasto all'aviazione austro-ungarica sul Mar Adriatico diventando l'ufficiale della marina italiana con il maggior numero di vittorie aeree nel conflitto.\nAlla fine del conflitto disponeva di ben 25 dirigibili, 550 idrovolanti e 86 aerei da caccia.\nPrimo dopoguerra.\nIl 30 settembre 1920, lo stesso re Vittorio Emanuele III attribu\u00ec ufficialmente al Servizio Aeronautico la denominazione di \"Forza Aerea della Regia Marina\", concedendole la bandiera di guerra, che venne insignita della medaglia d'argento al valor militare \"per l'intensa attivit\u00e0 svolta con onore durante tutto il corso della Prima guerra mondiale\".\nNel 1923 la nave da trasporto delle Ferrovie \"Citt\u00e0 di Messina\", appena varata, venne incorporata nella Regia Marina per fornire supporto logistico agli idrovolanti in dotazione alle navi da battaglia e agli incrociatori, con compiti di nave officina per l'assistenza e la riparazione degli aerei e nel contempo per trasportarli presso le squadre navali cui fornire supporto. I lavori di trasformazione, effettuati presso il Regio arsenale della Spezia, iniziarono il 24 gennaio 1925 e ribattezzata \"nave appoggio idrovolanti \"Giuseppe Miraglia\"\" entr\u00f2 in servizio il 1\u00ba novembre 1927.\nNel 1923 veniva costituita la Regia Aeronautica quale terza forza armata, mentre la Forza aerea della Regia Marina mantenne inizialmente la propria autonomia.\nDalla seconda met\u00e0 degli anni venti la Regia Marina valut\u00f2 l'opportunit\u00e0 di dotare le sue maggiori unit\u00e0 di velivoli di supporto per permettere il lancio degli aerei con la nave in moto, anche in presenza di onde di altezza tale da non permettere il decollo dalla superficie del mare. Vennero installate delle catapulte, che erano delle strutture a traliccio, brandeggiabili o fisse, sulle quali scorreva un carrello di lancio al quale era fissato l'aereo, con il carrello che veniva accelerato mediante l'immissione di aria compressa all'interno di appositi cilindri di espansione. Dopo una serie di prove con vari vari idrovolanti, progettati per uso civile come i Macchi M.18, o i pi\u00f9 specifici come i Piaggio P.6 e i CANT 25, negli anni trenta venne adottato il pi\u00f9 moderno idrovolante da ricognizione marittima IMAM Ro.43, biplano biposto a galleggiante centrale in legno, che pur non essendo dotato di brillanti doti marine raggiungeva i 300 km/h e con circa 1\u00a0000 km di autonomia. Esso divenne la dotazione standard per tutte le maggiori unit\u00e0 della Marina, le cui ali potevano essere ripiegate all'indietro per permettere il ricovero degli aerei sulle navi.\nAssorbimento nella Regia Aeronautica.\nCon legge, nel 1931, la Forza Aerea della Regia Marina venne posta alle dipendenze di un generale della Regia Aeronautica, con gli ufficiali piloti della Regia Marina chiamati a svolgere funzioni di Osservatore dall'aeroplano, compito che manterranno anche quando una legge del 1937 assegn\u00f2 definitivamente tutti i velivoli aerei militari alla Aviazione Ausiliaria per la Marina della Regia Aeronautica.\nSeconda guerra mondiale.\nCon lo scoppio della seconda guerra mondiale il Ro.43 era l'unico aereo imbarcato e sulle varie unit\u00e0 della Regia Marina erano pronti all'impiego 42 di questi idrovolanti che si trovarono a ricoprire anche l'improbabile ruolo di caccia, assolutamente inadeguato, essendo dotati questi aerei solamente di due mitragliatrici Breda-SAFAT da 7,7 mm, una fissa sul muso e una brandeggiabile in posizione dorsale. Una serie di deficienze strutturali rivelatesi a causa dell'intenso uso costrinsero alla progettazione di una seconda versione migliorata, che port\u00f2 il numero totale degli esemplari prodotti a 194, ma che restava relegata al ruolo di ricognizione e di osservazione di supporto all'artiglieria navale. Rimanevano molto complesse poi le operazioni di reimbarco a fine missione che dovevano essere eseguite a nave ferma, e compatibilmente alle condizioni meteorologiche, tramite l'imbragatura del velivolo che veniva issato sul ponte con una gru, aumentando cos\u00ec per\u00f2 la vulnerabilit\u00e0 dell'unit\u00e0 navale impegnata all'operazione di recupero, tanto che alla fine si prefer\u00ec che i velivoli rientrassero in un idroscalo costiero per effettuare successivamente il reimbarco con la nave in porto, consentendo in pratica, per ogni singola navigazione, l'utilizzo di ogni velivolo imbarcato per un'unica missione.\nCon questi mezzi la copertura aerea si dimostr\u00f2 inadeguata se posta in contrapposizione a quella della \"Mediterranean Fleet\" della Royal Navy che l'11 novembre 1940, nella cosiddetta notte di Taranto con gli aerosiluranti decollati dalla portaerei \"Illustrious\" mise fuori combattimento le corazzate \"Littorio\", \"Duilio\" e \"Cavour\". Alcuni mesi dopo nel marzo 1941, nella battaglia di Capo Matapan, altri aerosiluranti, decollati dalla portaerei \"Formidable\" danneggiarono la corazzata \"Vittorio Veneto\" che riusc\u00ec a rientrare a Taranto e soprattutto causarono indirettamente l'annientamento dell'intera I Divisione incrociatori, attardatasi per prestare soccorso ad alcune unit\u00e0 della stessa divisione danneggiata venne coinvolta in un violento combattimento notturno con la squadra principale britannica, guidata sul posto dalla ricognizione e dal Radar. Affondarono gli incrociatori pesanti \"Zara\", \"Fiume\" e \"Pola\" (ovvero tutti gli incrociatori presenti) e i cacciatorpediniere della scorta \"Carducci\" e \"Alfieri\" (ovvero met\u00e0 dei cacciatorpediniere presenti), causando la morte di 2023 marinai, di cui 783 del \"Zara\", 813 del \"Pola\", 211 dell\"Alfieri\" e 169 del \"Carducci\".\nQuando, dopo la scontro di Capo Matapan, l'assenza di portaerei dimostr\u00f2 incidere pesantemente sulle sorti della Squadra Navale in mare aperto, si cerco di correre ai ripari predisponendo i transatlantici \"Roma\" e \"Augustus\" alla trasformazione in portaerei sulla base di studi preliminari effettuati sin dal 1936, che vennero ribattezzati rispettivamente \"Aquila\" e \"Sparviero\".\nNell'attesa della trasformazione in portaerei dei due transatlantici venne deciso di affiancare all'idrovolante Ro 43 un caccia terrestre catapultabile. La scelta cadde sul Reggiane Re.2000, dotato di buona velocit\u00e0 (530\u00a0km/h) e discreta autonomia, da cui venne sviluppata la versione \"Catapultabile\", per l'impiego imbarcato sulle unit\u00e0 della Regia Marina. Le prime prove vennero effettuate sulla nave appoggio idrovolanti \"Giuseppe Miraglia\", pilota Giulio Reiner, da una squadriglia appositamente costituita, la \"Squadriglia di Riserva Aerea delle FF. NN. BB.\" (Forze Navali da Battaglia) il cui simbolo era una paperella posta sulla deriva di coda, e alcuni di questi velivoli vennero imbarcati sulle corazzate \"Roma\", \"Vittorio Veneto\" e \"Littorio\". Nell'aprile 1943 la squadriglia venne sciolta per formare il \"Gruppo di Riserva Aerea delle FF. NN. BB.\", su tre squadriglie. I due prototipi ebbero le MM 471 e 485, mentre gli 8 esemplari di serie le MM dalla 8281 alla 8288. Dopo il proclama Badoglio sull'armistizio, alcuni Re.2000 ricevettero le insegne della aeronautica cobelligerante.\nAll'entrata in vigore dell'armistizio l'8 settembre 1943, gli idrovolanti Ro 43 imbarcati erano 19 mentre 20 erano in forza alle Squadriglie Forze Navali, mentre i velivoli Re 2000 \"Catapultabile\" erano 6, di cui due sulla \"Roma\" e uno ciascuno sulla \"Italia\" (ex \"Littorio\") e sulla \"Vittorio Veneto\".\nLa realizzazione delle portaerei \"Aquila\" e \"Sparviero\" avviata nei Cantieri Ansaldo di Sestri Ponente preventivata in 8-9 mesi di lavori, si protrasse sino alla prematura sospensione decisa nel giugno del 1943 con le due unit\u00e0 rispettivamente complete al 90% e al 40%, e la portaerei \"Aquila\" che aveva gi\u00e0 effettuato le prime prove statiche dell'apparato motore. Nessuna delle due vide per\u00f2 l'impiego operativo e l\"Aquila\" venne autoaffondato da sommozzatori dei reparti speciali italiani cobelligeranti per evitare che venisse usata per bloccare l'imboccatura del porto di Genova.\nDopoguerra e rinascita.\nIl Trattato di pace fu durissimo per la \"Marina Militare\" nuova denominazione della \"Regia Marina\" dopo la proclamazione della Repubblica, con le maggiori unit\u00e0 spartite tra i vincitori e il divieto di possedere portaerei, sommergibili, motosiluranti e navi d'assalto, tuttavia con i nuovi scenari della guerra fredda che si venivano a profilarsi in Europa e con l'adesione dell'Italia alla NATO molte delle clausole limitative del trattato di pace venivano automaticamente a decadere.\nI primi passi.\nCon il \"Mutual Defence Assistance Program\" (MDAP), gli Stati Uniti cedettero all'Italia materiali provenienti dai loro surplus, tra cui 24 bombardieri Curtiss S2C-5 Helldiver equipaggiati con apparecchiature per la lotta antisommergibili. Questi velivoli giunti in Italia nel settembre del 1950 vennero presi in carico dall'Aeronautica Militare e inquadrati nell'86\u00ba Gruppo Antisom presso l'aeroporto di Grottaglie.\nNello stesso anno una delegazione della Marina Militare si rec\u00f2 negli Stati Uniti per valutare la possibilit\u00e0 dell'acquisto di una portaerei dai surplus bellici americani, ma gli eccessivi costi di gestione, insostenibili per l'Italia del dopoguerra costrinsero a rinunciare a questa opportunit\u00e0. Venne lasciata per\u00f2 aperta la porta alla disponibilit\u00e0 americana di fornire dei mezzi per la ricostituzione di una componente aerea navale da operare presso le basi a terra.\nUn primo nucleo di allievi piloti e specialisti venne inviato presso le scuole di volo della United States Navy, dove nell'estate del 1952 conseguirono i brevetti di volo dopo aver compiuto anche una serie di missioni a bordo delle portaerei americane. Nello stesso tempo la Marina Militare ricevette i primi due aerei ceduti dagli Stati Uniti per la ricostituzione di un'aviazione Navale e anche in questo caso erano due Curtiss S2C-5 Helldiver sui quali vennero apposte le coccarde tricolori italiane con un'ancora e in coda dipinto il simbolo della Marina Militare. I due aerei, denominati \"Gabbiano I\" e \"Gabbiano II\" vennero imbarcati sulla portaerei \"Midway\" diretta verso il Mediterraneo, ma giunti all'aeroporto di Napoli-Capodichino il 19 dicembre 1952 questi aerei vennero presi in carico dall'Aeronautica Militare, in ottemperanza alla Legge del 1937 che assegnava all'Aeronautica Militare tutti i velivoli militari, e inquadrati nell'86\u00ba Gruppo A/S e inoltre l'Aeronautica non riconobbe i brevetti di pilotaggio e i brevetti delle varie specializzazione dei tecnici conseguiti dal personale della Marina Militare italiana negli Stati Uniti.\nL'avvento dell'elicottero e gli equipaggi \"misti\".\nNell'estate del 1953 venne eretta a bordo dell'incrociatore \"Garibaldi\" una piattaforma per elicotteri su cui un elicottero Bell 47G effettu\u00f2 una serie di prove di appontaggio e decollo. L'esito positivo di queste prove port\u00f2 a un'ordinazione di tre di questi elicotteri all'Agusta da parte della Marina Militare, passati poi a sette, mentre un primo gruppo di specialisti venne inviato alle scuole dell'Aeronautica Militare per il conseguimento delle relative specializzazioni.\nNel 1956 venne varata una legge che limitava il monopolio dell'Aeronautica Militare ai soli velivoli ad ala fissa con peso superiore ai 1\u00a0500\u00a0kg, consentendo cos\u00ec alla Marina Militare di costituire una propria componente aerea elicotteristica autonoma.\nPer dirimere i dissensi tra la Marina e l'Aeronautica con la Legge 7 ottobre 1957 n. 968, venne creata l\"Aviazione Antisommergibile\" che prevedeva l'impiego, presso i Gruppi di volo ASW (Antisom) dell'Aeronautica, di equipaggi misti con personale al 50% della Marina. Gli aerei erano inquadrati organicamente nell'Aeronautica che si assumeva la responsabilit\u00e0 logistica e la manutenzione dei velivoli ma alla Marina veniva attribuito il loro impiego operativo. Con la legge veniva costituito un Ufficio per le attivit\u00e0 di coordinamento tra le due Forze Armate per tutte le attivit\u00e0 relative all'impiego, all'addestramento e alle funzioni tecnico/logistiche della componente aerea, posto alle dirette dipendenze del Capo di Stato Maggiore della Marina Militare e retto da un generale pilota dell'Aeronautica Militare, a capo dell'Ufficio dell'Ispettore dell'Aviazione per la Marina.\nAgli \"Helldiver\" vennero affiancati i bimotori Lockheed PV-2 Harpoon e i Grumman S2F-1 Tracker anche questi di provenienza americana, dislocati prima presso l'86\u00ba Gruppo Autonomo di Napoli Capodichino e successivamente presso il 41\u00ba Stormo di base a Catania.\nLa prima base aerea.\nCon la nascita del \"I Gruppo Elicotteri\" costituito nel 1956 fu creata ad Augusta, all'eliporto di Augusta Terrevecchie, la prima base con il nome \"MariEliport\". Il gruppo venne dotato di AB-47 G cui si aggiunsero nel 1958 gli Agusta-Bell AB-47 J, versione migliorata del precedente. Questi elicotteri, non potendo imbarcare contemporaneamente sia gli apparati di ricerca sia di attacco, vennero realizzati in due differenti configurazioni, una di ricerca con un apparato sonar per la scoperta dei sommergibili, e una di attacco armata con un siluro Mk 44 ad autoguida acustica.\nA questi velivoli da osservazione, vennero affiancati gli elicotteri SH-34 Seabat, armati di siluri e dotati di sensori antisommergibili che disponevano di un'ampia autonomia e di una avionica completa con capacit\u00e0 ognitempo che consentiva anche il volo notturno.\nQuesti velivoli aumentarono le dimensioni del reparto che, all'arrivo nel marzo 1959, fu costretto a ridislocarsi, in una struttura pi\u00f9 grande, individuata presso l'aeroporto di Catania-Fontanarossa, condividendolo con l'87\u00ba gruppo A/S dell'Aeronautica Militare per 4 anni. \nA partire dal 1963 cos\u00ec la nuova stazione aerea venne denominata \"MARISTAELI - Catania\", e nel 1964 verr\u00e0 costituito anche il \"II Gruppo\" elicotteri. A fianco degli SH 34 G/J entrarono in linea gli AB 204 AS, elicotteri medi che a differenza degli \"SH 34 G/J\", viste le minori dimensioni, potevano anche operare a bordo delle unit\u00e0 navali minori. Questi velivoli a turbina, dotati di un sistema automatico di controllo del volo, vennero equipaggiati di sonar a immersione per la scoperta di sommergibili nemici abbinabile a uno o due siluri ASW leggeri Mk 44. Vennero installati anche un radar ARI 5955 e un paio di missili AS 12 che consentivano anche di svolgere missioni di attacco verso unit\u00e0 nemiche di superficie, in particolare contro la minaccia delle motovedette lanciamissili, fortemente armate ma quando individuate con scarse capacit\u00e0 di autodifesa. Questi elicotteri nella lotta antisommergibile non si dimostrarono del tutto adatti, in quanto il motore a turbina francese Gnome H-1200 si dimostr\u00f2 poco potente e i sotto-sistemi, molto pesanti, riducevano le prestazioni. Gli \"AB 204 AS\" andarono a sostituire progressivamente gli \"AB 47\" che vennero ceduti ai Carabinieri.\nIl 31 ottobre 1964 una tromba d'aria sull'aeroporto di Catania-Fontanarossa caus\u00f2 la distruzione di buona parte della flotta di velivoli, delle strutture e attrezzature tecniche e logistiche e il reparto venne trasferito in nuove strutture ricostruite a sud dell'aeroporto e intitolate al sottotenente di vascello Mario Calderara, il primo pilota italiano.\nNel 1968 a Catania-Fontanarossa viene costituito il \"3\u00ba Gruppo elicotteri\", mentre nello stesso anno a Luni, nei pressi di La Spezia, venne inaugurata la Stazione Elicotteri M.M. \"MARISTAELI - Luni\", con compiti di supporto tecnico degli elicotteri imbarcati sulle unit\u00e0 della I Divisione navale di La Spezia.\nIl 21 ottobre 1969 in occasione dell'arrivo a Catania dei pi\u00f9 moderni SH-3D Sea King, due elicotteri AB-47J vennero trasferiti presso la base della Marina di Luni - Sarzana in provincia di La Spezia, che costituirono il primo nucleo del \"5\u00ba Gruppo Elicotteri\", costituitosi ufficialmente il 1\u00ba novembre successivo. Con l'arrivo dei Seabat, non pi\u00f9 validi per l'impiego come mezzi antisommergibili, il Gruppo inizi\u00f2 un periodo di collaborazione con il COMSUBIN e con il Battaglione San Marco e con la rimozione degli apparati antisommergibile ormai obsoleti, i Seabat vennero trasformati in elicotteri da trasporto per gli incursori del COMSUBIN e per gli uomini del Battaglione San Marco per i quali venne modificata agli inizi del 1971 la poppa dell\"Bafile\" per imbarcarne stabilmente almeno due di questi elicotteri che operarono fino al 30 giugno 1979, data della radiazione definitiva degli ultimi tre velivoli in servizio.\nNel gennaio 1971 per problemi di sovraffollamento, il I Gruppo venne trasferito da \"MARISTAELI - Catania\" presso la base di Luni-Sarzana, dove ha la sua sede attuale, con i moderni AgustaWestland EH-101.\nPer quanto riguarda la componente aerea antisommergibile ad ala fissa i Grumman S2F-1 Tracker americani vennero sostituiti da 18 nuovi velivoli Breguet BR.1150 Atlantic di fabbricazione francese, il primo dei quali giunse in Italia nel 1972, dislocati presso il 41\u00ba Stormo a Sigonella e presso il 30\u00ba Stormo di Elmas. Dal 2002 l'unico Stormo Antisom \u00e8 il 41\u00b0, che attualmente, dismessi gli Atlantic ormai dal 2017, dispone di quattro P-72 A Surveyor che per\u00f2, almeno per ora, non hanno piena capacit\u00e0 ASW.\nLa componente imbarcata.\nOltre alla componente aerea basata a terra la Marina Militare cominci\u00f2 a sviluppare una componente imbarcata. L'esito positivo delle prove di appontaggio di un AB 47G sul \"Garibaldi\", effettuate nell'estate del 1953, spinse la Marina Militare a dotarsi di unit\u00e0 navali polivalenti equipaggiate di elicotteri antisommergibile e dotate delle relative attrezzature quali ponte di volo e hangar del tipo fisso o telescopico. La necessit\u00e0 di questo tipo di unit\u00e0 con elicotteri antisommergibile che consentivano di estenderne il raggio di azione delle navi su cui gli elicotteri erano imbarcati, derivava anche dalla percezione della minaccia sempre pi\u00f9 concreta rappresentata dalla flotta subacquea sovietica, i cui battelli avevano iniziato proprio in quegli anni a fare la loro comparsa nel Mediterraneo operando dalla base albanese di Valona, avviando lo sviluppo di una nuova categoria di unit\u00e0 navale, di cui l'Italia precorse i tempi, con la costruzione delle fregate classe \"Bergamini\", le prime unit\u00e0 portaelicotteri al mondo, entrate in servizio agli inizi degli anni sessanta e degli incrociatori classe \"Doria\", le cui sistemazioni elicotteristiche divennero di fatto uno standard per tutte le costruzioni successive.\nSulle unit\u00e0 della classe Bergamini operarono inizialmente gli AB 47J, ma successivamente agli inizi degli anni settanta il ponte di volo venne allungato con l'eliminazione di un cannone poppiero per permettere di ospitare a bordo gli AB 204 in configurazione antisommergibile.\nSulle unit\u00e0 della Classe Bergamini vennero sviluppate le unit\u00e0 della Classe \"Alpino\" e successivamente quelle delle classi \"Lupo\" e \"Maestrale\".\nSulla base dei due \"Doria\" venne sviluppato il \"Vittorio Veneto\", incrociatore lanciamissili portaelicotteri entrato in servizio nel 1969, sul quale potevano operare ben sei elicotteri SH-3D Sea King.\nNel 1970 sugli \"Impavido\", prime unit\u00e0 missilistiche entrate in servizio nella Marina Militare, venne avviata la sperimentazione dell'Agusta A106, ma le difficolt\u00e0 all'impiego notturno e la scarsa autonomia del velivolo portarono nel luglio 1972 all'abbandono del progetto.\nNello stesso periodo entrarono in servizio le unit\u00e0 della Classe \"Audace\", sui quali operavano due elicotteri antisommergibili, che inizialmente erano gli \"AB 204\" e sui quali venne sviluppata la successiva \"Durand de la Penne\".\nNel 1976 iniziarono le consegne degli Agusta-Bell AB 212ASW che andavano progressivamente a sostituire gli AB 204 ASW che vennero ceduti al Corpo Nazionale dei Vigili del fuoco e nello stesso anno all'aeroporto di Grottaglie presso Taranto, venne costituito il \"4\u00ba Gruppo elicotteri\". Nella stessa sede, nel 1979, verr\u00e0 costituita MARISTAELI - Grottaglie, per fornire il supporto tecnico ai velivoli imbarcati sulle unit\u00e0 della II Divisione navale di base a Taranto.\nLa componente ad ala fissa.\nSul finire degli anni settanta il ruolo dell'aviazione navale italiana entr\u00f2 in una fase pi\u00f9 matura ed ebbe un ulteriore forte impulso nel 1978, anno di impostazione della portaerei \"Garibaldi\". La nave, definita all'epoca incrociatore portaelicotteri, era dotata di ponte di volo continuo (incrociatore tuttoponte) e quindi aveva tutte le potenzialit\u00e0 per diventare una portaerei leggera. Entrato in servizio il 30 settembre 1985, a causa della legislazione vigente all'epoca, il \"Garibaldi\" non ebbe alcuna dotazione di aerei. Infatti, una legge del 1931 aveva assegnato all'allora Regia Aeronautica la gestione di tutti i velivoli ad ala fissa italiani e il divieto era rimasto valido anche nell'ordinamento delle forze armate repubblicane.\nIl 20 dicembre 1984, mentre il \"Garibaldi\" era ancora in allestimento nel cantiere di Monfalcone venne presentato, anche su sollecitazione da parte dell'allora capo di stato maggiore della Marina Vittorio Marulli il disegno di legge n. 1083 con cui veniva richiesta l'istituzione dell'Aviazione Navale della Marina. La proposta firmata da 19 senatori venne presentata all'allora presidente del Senato Cossiga aveva come primo firmatario il senatore democristiano, nonch\u00e9 ammiraglio in congedo Severino Fallucchi. Il 26 gennaio 1989, fu approvata la proposta di legge 2645, come legge 36, e la Marina fu autorizzata a dotarsi di velivoli ad ala fissa. Dopo una valutazione tra il Sea Harrier britannico e il AV-8B Harrier II Plus americano, la scelta italiana ricadde su quest'ultimo.\nNel 1990 venne fatto l'ordine per l'acquisto di 18 esemplari alla BAE Systems\u00a0-\u00a0Boeing: 2 nella versione biposto da addestramento e 16 nella versione monoposto, completata dal radar multifunzionale APG-65, all'epoca di nuova introduzione. La consegna dei primi velivoli, 2 TAV-8B, avvenne il 7 giugno 1991, mentre la cerimonia di consegna avvenne il successivo 23 agosto a bordo del \"Garibaldi\", ormeggiato nella base americana di Norfolk in Virginia.\nL'Aviazione Navale dal gennaio 2000 dipende dal COMFORAER.\nLa componente ad ala fissa oltre agli Harrier e agli Atlantic comprende 3 P180 Maritime velivoli bi-turbina a elica, che hanno compiti di collegamento e trasporto logistico, capaci di trasportare fino a sette passeggeri oltre all'equipaggio. Il primo fu consegnato nell'ottobre 2001. Si tratta di velivoli dalle eccellenti prestazioni estremamente versatili che con l'installazione di sistemi elettro-ottici IR possono essere utilizzati anche in missioni di ricognizione e sorveglianza marittima.\nNel 2006 \u00e8 nato il Centro Sperimentale Aeromarittimo.\nLa componente aerea imbarcata si avvale anche della nuova portaerei V/STOL \"Cavour\", in servizio dal 10 giugno 2009, quando in occasione della festa della Marina Militare, ha ricevuto a Civitavecchia la bandiera di combattimento, e sulla quale a partire dal 2023 dovrebbero operare i nuovi F-35B (sempre STOVL).\nDal giugno 2015 al 2016 dall'ammiraglia Cavour ha operato con gli EH-101 nel corso dell'operazione Eunavfor Med, sostituita dal 1\u00ba giugno dalla \"Garibaldi\".\nOrganizzazione.\nComando forze aeree.\nL'Aviazione Navale dipende dal COMFORAER, il \"Comando forze aeree\" con sede a Roma, da cui dipendono la Sezione Aerea di Pratica di Mare con tre velivoli PD-180, e le tre stazioni aeree di MARISTAELI - Catania, MARISTAELI - Luni e MARISTAER - Grottaglie.\nMARISTAELI - Catania.\n\"MARISTAELI - Catania\" \u00e8 considerata la \"culla\" dell'Aviazione Navale Italiana, in quanto vi si tengono tutti i corsi per gli specialisti tecnici, ufficiali e sottufficiali, e per gli operatori di volo ed \u00e8 pertanto un passaggio obbligato per tutto il personale della specialit\u00e0. \"MARISTAELI - Catania\" nacque con il trasferimento dei velivoli del \"I Gruppo Elicotteri\" da Augusta a Catania, in un hangar messo a disposizione dall'Aeronautica Militare presso l'aeroporto di Catania-Fontanarossa e nel 1964 venne anche costituito il \"II Gruppo\" elicotteri. L'area dalla quale decollavano i grossi \"Seabat\" era detta \"Pentagono\" per la sua forma geometrica.\nLa tromba d'aria che il 31 dicembre 1964 distrusse gran parte della struttura, compresi i magazzini materiali il cui contenuto venne sparso per l'area aeroportuale, falcidi\u00f2 anche la linea di volo dei \"Seabat\"; infatti per un cortocircuito prodottosi all'interno della struttura, sette dei dieci velivoli in dotazione, visto che l'undicesimo (4-03 con seriale 80237) era andato perso in un incidente di volo, vennero ridotti in polvere di magnesio, e uno venne talmente danneggiato che venne praticamente ricostruito in Belgio dalla SABCA; i due superstiti si salvarono solo perch\u00e9 al momento dell'evento erano imbarcati sul Doria; per rimpiazzarli vennero immediatamente donati dagli Stati Uniti tre esemplari di SH-34G ritirati direttamente dal ponte di volo della portaerei Saratoga all'ancora nel Golfo di Napoli chiamati \u201cCalmieri\u201d dagli equipaggi per le loro condizioni di volo particolarmente usurate, che rimasero in servizio per poco tempo in quanto non considerati allo stesso standard degli altri esemplari e perch\u00e9 provati da un'attivit\u00e0 molto intensa con la Marina degli Stati Uniti e vennero affiancati e in seguito sostituiti da altri sei elicotteri SH-34J nuovi di fabbrica codificati da 4-09 a 4-14, che gli Stati Uniti cedettero, per colmare le perdite, tra il 1964 e il 1967; su queste basi avvenne il trasferimento in tempi record in nuove strutture ricostruite a sud dell'aeroporto e consegnate alla Marina Militare nel dicembre 1967; in concomitanza con il trasferimento dei due gruppi nella nuova struttura, che avvenne qualche giorno prima di Natale, nel 1968 venne costituito anche il \"3\u00ba Gruppo elicotteri\".\nNel 1971 per problemi di sovraffollamento, il I Gruppo venne trasferito da \"MARISTAELI - Catania\" presso la base di Luni-Sarzana, e da allora \"MARISTAELI - Catania\" \u00e8 rimasta la base operativa del 2\u00ba e del 3\u00ba Gruppo.\nIl Comando di MARISTAELI - Catania oltre al coordinamento e al controllo dell'attivit\u00e0 del 2\u00ba e del 3\u00ba Gruppo, cura anche i servizi amministrativi e logistici della base assicurando l'efficienza delle infrastrutture, gestendo il magazzino che rifornisce siai due Gruppi elicotteri che i Servizi Volo delle Unit\u00e0 Navali.\nLa base dispone del Dilbert Dunker per l'addestramento degli equipaggi dei velivoli all'ammaraggio forzato e al successivo abbandono del mezzo inabissatosi.\nAttualmente nel 2\u00ba Gruppo Elicotteri operano gli AB 212 ASW, e nel 3\u00ba Gruppo Elicotteri gli EH-101 ASW e HEW, mentre per la sostituzione degli AB 212 del \"2\u00ba Gruppo\" con i moderni NH-90 si prospettano tempi lunghi.\nMARISTAELI - Luni.\n\"MARISTAELI - Luni\" nasce il 1\u00ba settembre 1967 quando, presso un'installazione dell'Aeronautica Militare in disuso, il piccolo aeroporto di Sarzana-Luni a circa dieci chilometri dalla base di La Spezia, fu oggetto di importanti lavori per la costruzione d'un eliporto con l'utilizzo dei fondi NATO.\nPresso la nuova struttura, consegnata alla Marina Militare il 1\u00ba novembre 1968 venne costituito il Comando della Stazione Elicotteri M.M. di Luni e nel novembre 1969 il 5\u00ba Gruppo elicotteri. All'inizio del 1971 presso la nuova struttura venne anche trasferito da Catania il \"1\u00ba Gruppo elicotteri\" per missioni ASW/ASuW e CSAR. Sulla pista possono operare anche velivoli V/STOL e nella struttura trova posto anche una base aeromobili della Guardia Costiera. Dal 1996 la base \u00e8 sede anche del Gruppo di Lavoro EH101,dal 2006 denominato \"Centro sperimentale aeromarittimo\", a cui spetta la valutazione operativa degli elicotteri e dei sistemi relativi allo specifico impiego marittimo.\nA Luni \u00e8 stato realizzato l'\"Helo Dunker\" per l'addestramento degli equipaggi degli elicotteri all'ammaraggio forzato e al successivo abbandono del mezzo inabissatosi; la struttura \u00e8 una delle poche in Europa ed \u00e8 utilizzata in modo interforze nonch\u00e9 da vari operatori NATO. A differenza del Dilbert Dunker di Catania che \u00e8 essenzialmente per velivoli ad ala fissa, l'Helo Dunker \u00e8 essenzialmente per l'addestramento di piloti elicotteristi. La struttura, realizzata con fondi interforze, riproduce da un lato la cabina di un AB 212 e dall'altro quella di un SH-3D ed \u00e8 sospesa su una piscina in cui viene immersa simulando l'ammaraggio forzato di un elicottero.\nIl Comando di MARISTAELI - Luni coordina l'attivit\u00e0 dei due Gruppi della base e si occupa dell'efficienza delle infrastrutture aeroportuali e del magazzino che rifornisce sia i gruppi di volo della base sia i velivoli delle unit\u00e0 imbarcate presso la base di La Spezia.\nIl reparto Eliassalto del \"1\u00ba Gruppo elicotteri\" opera da terra o dalla portaerei Garibaldi, ai cui servizi di volo vengono assegnati per operazioni speciali per le quali cooperano strettamente con il vicino Comsubin.\nGli AW-101 nelle diverse versioni quali l'antisommergibile/antinave (ASW/ASuW), l\"early warning\" (HEW) e l'eliassalto (UTI/ASH), hanno progressivamente rimpiazzato i Sea King.\nIl \"5\u00ba Gruppo elicotteri\" ha il compito di preparare gli elicotteri da destinare alle unit\u00e0 di superficie della base di La Spezia. Inoltre alcuni elicotteri vengono utilizzati in missioni antincendio e in missioni SAR.\nIl 15 giugno 2011 al \"5\u00ba Gruppo elicotteri\" \u00e8 stato consegnato il primo esemplare di NH-90 NFH (matricola ditta HITN-04, Matricola Militare 3-04) elicottero destinato a rinnovare profondamente le flotte europee ad ala rotante e che si appresta a divenire il velivolo tattico standard dei Paesi NATO del vecchio continente. Il nuovo elicottero dovr\u00e0 inizialmente affiancare e successivamente sostituire il glorioso AB212 ASW, per anni pilastro portante dell'Aviazione Navale Italiana.\nMARISTAER - Grottaglie.\nLe origini della base aerea di Grottaglie risalgono alla prima guerra mondiale dall'esigenza di difendere il porto di Taranto, quando negli anni 1915-1916 furono costruiti i primi hangar per dirigibili e piccoli aerei che operavano prevalentemente in Adriatico.\nNel 1923 con la costituzione della Regia Aeronautica la base pass\u00f2 sotto il controllo della neocostituita forza armata e nel corso della Seconda guerra mondiale l'aeroporto sub\u00ec cinque pesanti bombardamenti che distrussero la gran parte degli aerei della base e le strutture aeroportuali.\nDopo l'8 settembre l'aeroporto venne occupato dalla RAF e nell'estate del 1945 quel che era rimasto dell'aeroporto fu restituito all'Aeronautica Militare Italiana, pur restando presidio degli Alleati sino al 1950 e vista la particolare posizione geografica con la vicinanza con la base navale di Taranto \u00e8 stata la sede di reparti che hanno cooperato strettamente con la Marina Militare con la dislocazione dei gruppi antisommergibili dell'Aeronautica.\nNel 1972 venne raggiunto un accordo tra la Marina e l'Aeronautica per la realizzazione di infrastrutture per prestare assistenza ai Servizi Volo delle unit\u00e0 stanziate nella base Taranto che fino ad allora facevano riferimento al 2\u00ba GRUPELICOT di \"MARISTAELI - Catania\" e il 1\u00ba marzo 1976 a Grottaglie venne costituito ufficialmente il 4\u00ba Gruppo elicotteri.\nNel 1979 venuti a cessare i servizi logistici assicurati dall'Aeronautica Militare, a Grottaglie venne costituita il Comando Stazione Marittima Elicotteri denominato \"MARISTAELI Grottaglie\".\nDalla seconda met\u00e0 degli anni ottanta essendo stato deciso da parte dei vertici della Marina di dislocare a Taranto la portaerei leggera \"Garibaldi\" viene costituito il Gruppo Aereo cui vennero assegnati i velivoli ad ala fissa.\nAttualmente \"MARISTAER - Grottaglie\", il Comando della Stazione Marittima aerea, coordina l'attivit\u00e0 del 4\u00ba Gruppo elicotteri e del Gruppo aereo e si occupa della gestione di tutti i servizi logistici e amministrativi della base, dell'efficienza delle infrastrutture aeroportuali e della gestione del magazzino di cui si servono sia i Gruppi di volo della base sia i Servizi Volo delle unit\u00e0 della base di Taranto. Di particolare rilevanza \u00e8 l'attivit\u00e0 del laboratorio elettronico che si occupa delle schede elettroniche dei velivoli; questo perch\u00e9 ormai tutte le componenti di bordo di un aeromobile moderno sono gestite elettronicamente, con vari sottosistemi collegati tra loro da un bus, detto DataLink e standardizzato con delle specifiche norme militari.\nIl 4\u00ba GRUPELICOT svolge compiti di preparazione e manutenzione dei velivoli imbarcati sulle unit\u00e0 di base a Taranto e missioni addestrative a favore di altri Enti o Reparti della Marina Militare, in particolare MARICENTADD, il centro di addestramento della Marina di Taranto presso cui si addestrano gli equipaggi della Marina Militare.\nI piloti del 4\u00ba GRUPELICOT hanno a lungo cooperato con il COMSQUALI, il \"Comando squadriglia aliscafi\" della III Divisione navale per fornire alle unit\u00e0 della Classe Sparviero la copertura radar e il supporto ECM/ESM di cui queste particolari unit\u00e0 navali avevano bisogno.\nNel maggio 1994 nell'ambito del 4\u00ba GRUPELICOT \u00e8 stato costituito il \"Nucleo lotta anfibia\" che coopera con il Reggimento \"San Marco\" e dispone di elicotteri che hanno ricevuto opportune modifiche per questo compito.\nL'aeroporto \u00e8 intitolato al tenente di vascello Marcello Arlotta, scomparso nel corso di un'azione bellica svolta a bordo di un dirigibile in Adriatico durante il primo conflitto mondiale, ed \u00e8 articolata in cinque aree differenti, ognuna delle quali caratterizzata da un hangar, di cui uno assegnato in concessione alla Guardia di Finanza.\nDegli altri hangar uno \u00e8 in uso al \"GRUPAER\", un secondo viene impiegato come struttura tecnica per la manutenzione degli elicotteri, il terzo per il ricovero degli elicotteri in linea di volo e il quarto a disposizione per una futura utilizzazione.\nGruppo aerei imbarcati.\nIl GRUPAER, il Gruppo Aeromobili Imbarcati, \u00e8 la componente aerotattica multiruolo nazionale della Marina Militare con sede nella stazione aeromobili di Grottaglie. \u00c8 nato ufficialmente nel febbraio 1991 in previsione della consegna dei primi Harrier II. La consegna ai piloti e tecnici della Marina Militare dei primi due velivoli, due TAV-8B bi-posto in versione da addestramento, avvenne il 7 giugno 1991 presso la base dei \"marine\" a Cherry Point nella Carolina del Nord.\nLa cerimonia ufficiale di consegna dei velivoli alla Marina Militare avvenne il successivo 23 agosto a bordo del \"Garibaldi\" ormeggiato nella base americana di Norfolk in Virginia. Il Gruppo fece rientro in Italia il successivo 24 settembre con i velivoli che raggiunsero la base aerea di Grottaglie.\nNella primavera del 1994 il \"Garibaldi\" fece ritorno negli Stati Uniti per ricevere i primi tre AV-8B in versione monoposto. Il resto dei velivoli verr\u00e0 costruito in Italia su licenza dalla Alenia con la linea di volo composta in totale da 18 velivoli, completata nel novembre 1997.\nIl Gruppo Aereo Imbarcato del \"Garibaldi\" tra l'11 gennaio e il 23 marzo 1995 ha avuto il suo primo impegno operativo reale con la partecipazione alla missione Ibis III in Somalia per il ritiro del contingente di pace delle Nazioni Unite, con gli Harrier II del GrupAer che hanno svolto numerose missioni di ricognizione e supporto ai \"marine\" statunitensi e al Reggimento San Marco. Il GrupAer ha ricevuto la Bandiera di combattimento il 28 giugno 1996 donata dal gruppo ANMI di Andria.\nDa marzo a giugno del 1997 il GrupAer ha partecipato all'Operazione \u201cAlba Neo\u201d (Albania Non Combat Evacuation Operation) con velivoli armati che giornalmente decollavano dalla base di Grottaglie.,che \u00e8 un aeroporto civile e con cui l'ente militare condivide l'uso della pista di volo.\nNel 1999 con la guerra del Cossovo e l'impegno dell'Italia nell'Allied Force i caccia AV-8B II+ Harrier del GrupAer imbarcati a bordo del \"Garibaldi\", hanno svolto, a partire dal 13 maggio 1999, 30 sortite per 63 ore di volo, impiegando bombe Mk 82 e GBU-16 e missili AGM-65 Maverick.\nIn seguito agli attentati dell'11 settembre 2001 e la guerra al terrorismo proclamata dal Presidente degli Stati Uniti Bush, con la partecipazione dell'Italia all'operazione Active Endeavour il GrupAer imbarcato a bordo del \"Garibaldi\" ha operato in Oceano Indiano dal 3 dicembre 2001 al successivo 1\u00ba marzo 2002 e nel corso della missione gli AV-8B del GrupAer hanno effettuato 288 missioni per complessive 860 ore di volo e i quasi 1500 componenti degli equipaggi delle unit\u00e0 navali e del gruppo aereo che hanno partecipato alla missione hanno svolto compiti di controllo, intercettazione/interdizione in mare e di supporto aereo e interdizione aerea in territorio afgano.\nNel 2010 per la missione umanitaria \u201cWhite Crane\u201d a Haiti dalla portaerei Cavour hanno operato principalmente elicotteri pesanti EH-101 e SH-3D, configurati in modo ottimale per massimizzare le capacit\u00e0 di trasporto logistico e di assistenza medica.\nI velivoli HARRIER AV8B Plus del gruppo nel 2011 hanno partecipato all\u2019intervento NATO in Libia (Operazione Unified Protector), operando da bordo della portaeromobili Giuseppe Garibaldi.\nAltre strutture.\nL'aeroporto di Pratica di Mare \u00e8 sede dal 2001 del SEZAER, la sezione aerea per le esigenze di trasporto logistico della Marina Militare, con tre velivoli PD-180, che svolgono un ruolo importante anche in missioni di sorveglianza marittima grazie al sistema FLIR di cui questi aerei sono equipaggiati.\nInoltre dalla base aerea di Sigonella opera l88\u00ba Gruppo Antisom del 41\u00ba Stormo, con equipaggi misti di Aeronautica Militare e Marina Militare. Lo stesso gruppo di volo \u00e8 posto alle dipendenze operative della Marina. Compiti dell\u2019unit\u00e0 sono la ricerca antisommergibile, il pattugliamento marittimo, la ricognizione fotografica ed elettronica e la ricerca e il soccorso. Utilizza dal 2016 i P-72 A Surveyor dopo aver utilizzato proficuamente gli Atlantic fino al 2017.\nOperazioni condotte dalla moderna Aviazione Navale.\nL'Aviazione Navale Italiana \u00e8 stata coinvolta a partire dagli anni ottanta a tutte le operazioni in cui vi \u00e8 stata la partecipazione della Marina Militare.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2033119", "revid": "767487", "url": "https://it.wikipedia.org/wiki?curid=2033119", "title": "Avery Johnson", "text": ""}
{"id": "2033120", "revid": "300067", "url": "https://it.wikipedia.org/wiki?curid=2033120", "title": "Bryant Stith", "text": ""}
{"id": "2033123", "revid": "161374", "url": "https://it.wikipedia.org/wiki?curid=2033123", "title": "Strada Statale 422 dell'Alpago e Cansiglio", "text": ""}
{"id": "2033125", "revid": "767487", "url": "https://it.wikipedia.org/wiki?curid=2033125", "title": "Scuola diurna", "text": "La scuola diurna \u00e8 l'istituto di educazione attivo solamente in orario diurnale.\nEssendo la contrapposizione al collegio scolastico in un cui gli studenti convivono in modo stabile, il termine acquisisce pi\u00f9 significato nei paesi in cui i \"college\" sono maggiormente diffusi e dove costituiscono lo standard scolastico dopo l'adolescenza."}
{"id": "2033128", "revid": "300067", "url": "https://it.wikipedia.org/wiki?curid=2033128", "title": "Popeye Jones", "text": ""}
{"id": "2033129", "revid": "204012", "url": "https://it.wikipedia.org/wiki?curid=2033129", "title": "Tumore a cellule della granulosa", "text": ""}
{"id": "2033133", "revid": "2184448", "url": "https://it.wikipedia.org/wiki?curid=2033133", "title": "Emirato di Bukhara", "text": "L'Emirato di Bukhara (in persiano: \u0627\u0645\u0627\u0631\u062a \u0628\u062e\u0627\u0631\u0627; in uzbeco: Buxoro amirligi) fu uno stato islamico esistito dal 1785 al 1920, diretto successore del Khanato di Bukhara, e divenuto protettorato dell'Impero Russo dal 1873 al 1917. Confinava a sud con l'Afghanistan e la Persia, a est col Khanato di Kokand, a ovest col Khanato di Khiva.\nIl 2 settembre 1920 sotto la spinta dello Yeni Bukharlylar, l'ultimo emiro Mohammed Alim Khan abdica, e l'8 ottobre l'emirato invaso dai bolscevichi del Turkestan diventa la Repubblica Sovietica Popolare di Bukhara, che sar\u00e0 poi annessa dall'Urss."}
{"id": "2033134", "revid": "767487", "url": "https://it.wikipedia.org/wiki?curid=2033134", "title": "Eudorcas", "text": "Eudorcas \u00e8 un genere comprendente alcune specie di gazzelle. Considerato originariamente come un sottogenere del genere \"Gazella\", in seguito \u00e8 stato elevato al rango di genere a s\u00e9 stante. A questo genere appartengono tre specie, una delle quali \u00e8 attualmente estinta:"}
{"id": "2033136", "revid": "106512", "url": "https://it.wikipedia.org/wiki?curid=2033136", "title": "Intuito", "text": ""}
{"id": "2033138", "revid": "307634", "url": "https://it.wikipedia.org/wiki?curid=2033138", "title": "Gazella thomsonii", "text": ""}
{"id": "2033140", "revid": "307634", "url": "https://it.wikipedia.org/wiki?curid=2033140", "title": "Gazella rufifrons", "text": ""}
{"id": "2033141", "revid": "307634", "url": "https://it.wikipedia.org/wiki?curid=2033141", "title": "Gazella rufina", "text": ""}
{"id": "2033143", "revid": "281779", "url": "https://it.wikipedia.org/wiki?curid=2033143", "title": "Drapperia", "text": "Per drapperia, termine anglosassone, si intende l'insieme dei tessuti necessari per fabbricare vestito da uomo e gli altri oggetti d'abbigliamento. L'insieme dei tessuti del mondo femminile viene definito con il termine laneria.\nI maestri nella produzione di tessuti altamente qualitativi, di antiche tradizioni (fin dal Seicento), sono gli inglesi con le varie tipologie di tweed, di thornproof e di altre stoffe. In questo modo gli stessi inglesi soppiantarono la concorrenza degli olandesi e di altri mercanti europei."}
{"id": "2033144", "revid": "729019", "url": "https://it.wikipedia.org/wiki?curid=2033144", "title": "Tranvia di Messina", "text": "La tranvia di Messina \u00e8 una linea tranviaria a servizio della citt\u00e0 di Messina.\nRete.\nLa tranvia di Messina \u00e8 costituita da un'unica linea, identificata con il numero 28, che percorre la citt\u00e0 dal quartiere Gazzi fino alla fermata Annunziata. Attivata nel 2003, la linea ha una lunghezza di circa 7,7\u00a0km ed \u00e8 costituita da 18 fermate in totale per una percorrenza di 40 minuti circa. L'ultima estensione della suddetta linea \u00e8 avvenuta nel 2009, con l'attivazione del capolinea meridionale Gazzi.\nStoria.\nGi\u00e0 molti anni prima la citt\u00e0 di Messina possedeva una rete tranviaria tradizionale, attivata nel 1917 e smantellata nel 1951.\nNel 1996 la Provincia e il Comune di Messina sottoscrissero un protocollo d'intesa per la costruzione di una linea tranviaria urbana lungo l'asse nord-sud; l'opera venne appaltata il 30 luglio 1998.\nI lavori di costruzione iniziarono nel 1999 e la nuova tranvia di Messina entr\u00f2 in esercizio il 3 aprile 2003, dopo un lungo periodo di gestazione e dopo pi\u00f9 di mezzo secolo dalla dismissione della precedente rete tranviaria.\nLa linea tranviaria appena entrata in funzione venne identificata con il numero 28, riprendendo la numerazione dell'autolinea che veniva sostituita.\nIl capolinea meridionale della linea fu posto inizialmente alla fermata Bonino; quindi - il 21 aprile 2009 - fu spostato definitivamente a Gazzi.\nNonostante i primi lusinghieri risultati, gi\u00e0 dopo qualche anno l'esercizio dell'impianto risult\u00f2 penalizzato dalla difficile situazione economica complessiva del comune di Messina e dell'ATM: la mancanza di pezzi di ricambio originali, impossibili da acquistare per mancanza di fondi, port\u00f2 al temporaneo accantonamento di molte unit\u00e0.\nPercorso.\nIl percorso della tranvia ha andamento nord-sud, parallelo alla costa e, in parte, alla ferrovia per Catania, servendo le aree centrali della citt\u00e0. Il binario si snoda in sede propria per 7,7\u00a0km di lunghezza. I tram effettuano 18 fermate e permettono di raggiungere il terminale nord degli autobus (al capolinea Annunziata), il museo regionale, i traghetti e i mezzi veloci per la Calabria, la stazione centrale, il cimitero, il policlinico e il terminale sud degli autobus (al capolinea di Gazzi); attraversano inoltre il centrale viale San Martino, piazza Cairoli e il viale della Libert\u00e0.\nMateriale rotabile.\nIl servizio \u00e8 espletato da 15 vetture di tram snodati, appartenenti alla famiglia Fiat Cityway.\nNel 2000 la gara per la fornitura di tali rotabili fu aggiudicata all'allora Fiat Ferroviaria che realizz\u00f2 vetture analoghe alla serie 6000, allora in corso di consegna al GTT per la rete tranviaria di Torino, di cui costituivano una versione accorciata. Le consegne iniziarono circa due anni dopo, in coincidenza con il completamento del nuovo deposito ATM, ubicato in zona Gazzi, sull'area che precedentemente aveva ospitato il deposito-officina della rete tranviaria soppressa nel 1951."}
{"id": "2033145", "revid": "228587", "url": "https://it.wikipedia.org/wiki?curid=2033145", "title": "Pre Historik", "text": ""}
{"id": "2033150", "revid": "1718925", "url": "https://it.wikipedia.org/wiki?curid=2033150", "title": "Collegio scolastico", "text": "Il collegio scolastico, o educandato, \u00e8 l'istituto di educazione dove gli studenti convivono in modo stabile per tutto il periodo scolastico.\nLa caratteristica che maggiormente distingue il collegio dalla scuola diurna \u00e8 la presenza di un'area interna alla scuola adibita a dormitorio.\nNumerosi monasteri si trasformarono in educandati, un fenomeno che prese piede in maniera massiccia dopo il Concilio di Trento."}
{"id": "2033155", "revid": "599013", "url": "https://it.wikipedia.org/wiki?curid=2033155", "title": "Wesley Person", "text": ""}
{"id": "2033159", "revid": "1543377", "url": "https://it.wikipedia.org/wiki?curid=2033159", "title": "Massimo Planude", "text": "Biografia e opere.\nNacque a Nicomedia in Bitinia, ma pass\u00f2 la maggior parte della sua vita a Costantinopoli, dove come monaco dedic\u00f2 la propria vita allo studio e all'insegnamento. Quando entr\u00f2 in monastero cambi\u00f2 il suo nome originario Manuele in Massimo.\nPlanude conosceva molto bene il latino, cosa molto rara in un tempo in cui Roma e l'Italia venivano trattate con odio e disprezzo dai bizantini. Sicuramente la conoscenza del latino era dovuta al fatto che fu uno degli ambasciatori inviati da Andronico II nel 1296 per fare rimostranze ai veneziani per il loro attacco alla colonia genovese di Pera. Un pi\u00f9 importante risultato del viaggio in Italia fu il fatto che Planude, specialmente grazie alle sue traduzioni, prepar\u00f2 la strada per l'introduzione della letteratura e della lingua greca in Occidente.\nScrisse numerose opere, come: un libro di grammatica greca in forma di domanda e risposta, come gli \"Erotemata\" di Moscopulo, con un'appendice sul cosiddetto verso \"politico\"; un trattato sulla sintassi; una biografia di Esopo e una versione in prosa delle sue favole; \"scholia\" su alcuni autori greci; due poemi in esametri, (un panegirico di Claudio Tolomeo - la cui \"Geografia\" venne riscoperta da Planude, che la tradusse in latino - l'altra \u00e8 un resoconto della trasformazione improvvisa di un toro in un topo); un trattato sul metodo di calcolo in uso presso gli Indiani (ed. Carl Immanuel Gerhardt, Halle, 1865); \"scholia\" ai primi due libri dell\"Aritmetica\" di Diofanto di Alessandria.\nTra le sue numerose traduzioni dal latino vi furono il \"Somnium Scipionis\" di Marco Tullio Cicerone con il commentario di Macrobio; le \"Eroidi\" e \"Le metamorfosi\" di Ovidio; il \"De consolatione philosophiae\" di Boezio; il \"De trinitate\" di Agostino; i \"Disticha Catonis\". Queste traduzioni furono molto popolari durante il Medioevo e venivano utilizzate come libri di testo per lo studio del greco. Tuttavia l'opera di maggior successo fu la cosiddetta \"Antologia di Planude\", raccolta in sette libri di epigrammi greci."}
{"id": "2033160", "revid": "287204", "url": "https://it.wikipedia.org/wiki?curid=2033160", "title": "Zodariidae", "text": "Zodariidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"zod\u00e0rion\" cio\u00e8 \"animaletto, insetto\", per la somiglianza di questi ragni con le formiche, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni di dimensioni da piccole a medie, da 2 a circa 20 millimetri, detti anche \"ragni-formica\", per la forma e il comportamento simile a quelli di questi imenotteri.\nComportamento.\nOltre agli Zodariidae, anche altre famiglie di ragni sono di aspetto simili alle formiche e questo anche perch\u00e9 questi imenotteri costituiscono un'abbondante riserva di cibo e vale la pena di porre in atto tutte le strategie possibili per predarli con successo.\nGli Zodariidae hanno di speciale che, pur non essendo simili nell'aspetto alle formiche che predano, ne imitano in modo perfetto il comportamento, la qual cosa consente loro di entrare ed uscire dai formicai, pur con una certa circospezione. Infatti i loro nidi sono in prossimit\u00e0 di formicai e per evitare di essere scoperti ed uccisi dalle formiche, camminano anzitutto sulle tre paia di zampe posteriori e se, entrando nel formicaio, incontrano una formica, con il paio di zampe anteriori pi\u00f9 sottili, toccano le antenne della formica, comportamento comune fra questi imenotteri per il riconoscimento reciproco. Se il ragno ha gi\u00e0 catturato una formica e, uscendo dal formicaio ne incontra un'altra, gliela offre, proprio come farebbe una formica che porta una conspecifica morta all'esterno, quindi non desta alcun sospetto e riesce a portare la preda alla tana, in genere un piccolo cunicolo nel terreno.\nDistribuzione.\nSono diffusi in America centrale e meridionale, in Europa, Asia centrale e Africa; in Giappone, India, Indocina e Indonesia, ad eccezione del Borneo; buona parte dei generi \u00e8 diffusa in Australia.\nTassonomia.\nAttualmente, a novembre 2020, si compone di 87 generi e 1175 specie e sono stati rinvenuti esemplari di quattro generi fossili. Per la suddivisione in sottofamiglie si segue la classificazione dell'entomologo Joel Hallan:\nGeneri in ordine alfabetico.\nDi seguito l'elenco degli 87 generi di Zodariidae in ordine alfabetico:"}
{"id": "2033161", "revid": "240277", "url": "https://it.wikipedia.org/wiki?curid=2033161", "title": "Gioacchino Luigi Mellucci", "text": "Biografia.\nNato da una nobile famiglia comitale, ramo dei Caracciolo, distintasi nelle lotte risorgimentali: il padre Pasquale fu sindaco e legale del Comune di Curti e la madre, Adele Gaudiosi, era figlia del nobile Pasquale, primo consigliere provinciale di Pomigliano d'Arco e nipote del duca Filippo Gaudiosi. Trascorse la sua infanzia nel seicentesco palazzo di famiglia a Napoli in via Stella n\u00b0 45, per poi trasferirsi agli inizi del 1924 nel quartiere Vomero, nel palazzo Mellucci a monte al Petraio da lui progettato. \nSi laure\u00f2 alla Regia Scuola d'Applicazione di Napoli nel 1900 e inizi\u00f2 l'attivit\u00e0 edile. La sua prima opera si inquadra perfettamente con lo stile \"liberty\" in voga in quel periodo infatti tra il 1900 e il 1920 lo stile \"liberty\" raggiunse la massima diffusione nella citt\u00e0 di Napoli.\nNel 1904 spos\u00f2 Francesca Ridola, figlia dell'avvocato Alfonso Ridola.\nLa sua competenza dell'uso del calcestruzzo armato lo rese fin dai primi anni uno dei pi\u00f9 importanti nomi del liberty napoletano e gli valse la collaborazione con numerosi ingegneri e architetti dell'epoca, tra i quali Pier Luigi Nervi, Giuseppe Mannajuolo, Gio Ponti, Germano Ricciardi, Tancredi Zeni, Pasquale Borrelli e Gaetano Costa.\nIn quegli anni, oltre a Roma, a Bologna e a Firenze, la sua opera si manifest\u00f2 a Napoli soprattutto nel progetto e nella direzione dei lavori per il rifacimento del Palazzo Buono in via Toledo, futura sede de La Rinascente, e per la costruzione dell'Hotel Bertolini, delle Terme di Agnano, della Villa Frenna \u2013 Scognamiglio in via Domenico Cimarosa, del Palazzo Leonetti nel rione Amedeo e di vari palazzi situati in via dei Mille.\nNel 1920 divenne inoltre sindaco della Societ\u00e0 Finanziaria Italiana di Napoli e della societ\u00e0 conserviera Del Gaizo-Santarsiero &amp; Co., costituita in seguito alla fusione tra le societ\u00e0 Del Gaizo e Santarsiero.\nDa questo periodo la sua opera entr\u00f2 nella fase della maturit\u00e0 con la progettazione e direzione dei lavori del Teatro Augusteo (1926-1930) e della Funicolare Centrale (1928); i lavori furono svolti in collaborazione con la ditta Nervi e Nebbiosi.\nL'ultimo lavoro, incompiuto per motivi di salute, fu il Teatro Umberto I, ubicato in via Marchese Campodisola, presso piazza Bovio.\nScomparve a Napoli nel 1942.\nAll'ingegnere sono state intitolate una via a Napoli e una a Curti."}
{"id": "2033162", "revid": "124123", "url": "https://it.wikipedia.org/wiki?curid=2033162", "title": "Morti nel 2", "text": ""}
{"id": "2033166", "revid": "287204", "url": "https://it.wikipedia.org/wiki?curid=2033166", "title": "Silvino Bercellino", "text": "Negli almanacchi sportivi viene indicato come Bercellino II, per distinguerlo dal fratello Giancarlo, anch'egli calciatore. Anche suo padre Teresio \u00e8 stato un calciatore.\nCaratteristiche tecniche.\nGiocatore.\nPer la sua caratteristica di estraniarsi dal gioco per lunghi periodi e poi colpire improvvisamente, \u00e8 stato soprannominato il \"Torero Camomillo\", dal titolo di una canzone dello Zecchino d'Oro dell'epoca.\nPossedeva ottima classe e tocco di palla; era inoltre molto abile sottoporta.\nCarriera.\nCresciuto nelle giovanili della , Bercellino esord\u00ec in prima squadra nella stagione 1963-1964 contro il , segnando la rete del momentaneo 1-1 a dieci minuti dalla fine. In quella stagione Bercellino gioc\u00f2 anche un'altra partita.\nDopo aver trascorso l'annata successiva in Serie B con il , disputando un ottimo campionato, ritorn\u00f2 alla Juventus nella stagione 1965-1966, giocando 10 partite e segnando 6 reti. Nonostante l'ottima media-gol, Bercellino non trov\u00f2 spazio all'interno della squadra torinese, cosicch\u00e9 disput\u00f2 le successive stagioni tra Serie A e B con il e il .\nConcluse la carriera vestendo la maglia della , squadra che allen\u00f2 nella stagione 1983-1984 subentrando a Luigi Bodi e venendo sostituito, prima della fine della stagione, da Michele La Firenze."}
{"id": "2033169", "revid": "124123", "url": "https://it.wikipedia.org/wiki?curid=2033169", "title": "Morti nel 20", "text": ""}
{"id": "2033171", "revid": "124123", "url": "https://it.wikipedia.org/wiki?curid=2033171", "title": "Morti nel 26", "text": ""}
{"id": "2033172", "revid": "124123", "url": "https://it.wikipedia.org/wiki?curid=2033172", "title": "Morti nel 29", "text": ""}
{"id": "2033173", "revid": "919135", "url": "https://it.wikipedia.org/wiki?curid=2033173", "title": "Algoritmo AKS", "text": "L'algoritmo AKS (dalle iniziali dei tre ideatori, i matematici indiani Manindra Agrawal, Neeraj Kayal e\nNitin Saxena) \u00e8 un test di primalit\u00e0 di complessit\u00e0 polinomiale. In particolare, l'algoritmo ha tempo di esecuzione O(log12+\u03b5 \"n\"), mentre una variante proposta nel 2005 da Carl Pomerance e Hendrik Lenstra ha complessit\u00e0 O(log6+\u03b5 \"n\")\nPubblicato nel 2002, ha fruttato ai suoi scopritori diversi premi, tra cui il premio G\u00f6del e il premio Fulkerson nel 2006."}
{"id": "2033174", "revid": "124123", "url": "https://it.wikipedia.org/wiki?curid=2033174", "title": "Morti nel 30", "text": ""}
{"id": "2033177", "revid": "124123", "url": "https://it.wikipedia.org/wiki?curid=2033177", "title": "Morti nel 31", "text": ""}
{"id": "2033178", "revid": "124123", "url": "https://it.wikipedia.org/wiki?curid=2033178", "title": "Morti nel 33", "text": ""}
{"id": "2033179", "revid": "124123", "url": "https://it.wikipedia.org/wiki?curid=2033179", "title": "Morti nel 34", "text": ""}
{"id": "2033181", "revid": "124123", "url": "https://it.wikipedia.org/wiki?curid=2033181", "title": "Morti nel 39", "text": ""}
{"id": "2033182", "revid": "124123", "url": "https://it.wikipedia.org/wiki?curid=2033182", "title": "Morti nel 40", "text": ""}
{"id": "2033184", "revid": "124123", "url": "https://it.wikipedia.org/wiki?curid=2033184", "title": "Morti nel 42", "text": ""}
{"id": "2033185", "revid": "124123", "url": "https://it.wikipedia.org/wiki?curid=2033185", "title": "Morti nel 43", "text": ""}
{"id": "2033186", "revid": "124123", "url": "https://it.wikipedia.org/wiki?curid=2033186", "title": "Morti nel 45", "text": ""}
{"id": "2033187", "revid": "124123", "url": "https://it.wikipedia.org/wiki?curid=2033187", "title": "Morti nel 48", "text": ""}
{"id": "2033188", "revid": "124123", "url": "https://it.wikipedia.org/wiki?curid=2033188", "title": "Morti nel 55", "text": ""}
{"id": "2033189", "revid": "124123", "url": "https://it.wikipedia.org/wiki?curid=2033189", "title": "Morti nel 59", "text": ""}
{"id": "2033190", "revid": "124123", "url": "https://it.wikipedia.org/wiki?curid=2033190", "title": "Morti nel 63", "text": ""}
{"id": "2033192", "revid": "110157", "url": "https://it.wikipedia.org/wiki?curid=2033192", "title": "Elettrocinesi", "text": "L'elettrocinesi (dal greco elettro= elettricit\u00e0 e cinesi= movimento) \u00e8 l'immaginaria capacit\u00e0 psicocinetica di controllare e/o generare l'elettricit\u00e0, sfruttandola anche per guarire rapidamente, muoversi a super velocit\u00e0 o per folgorare un oggetto o un individuo con la forza del pensiero, senza l'ausilio di alcun mezzo fisico.\nUn soggetto dotato di questo dono (definito \"elettrocineta\") pu\u00f2 creare archi voltaici che colpiscano l'ambiente circostante, alterare le capacit\u00e0 conduttive o disturbare il funzionamento di apparecchiature elettriche e/o elettroniche. I personaggi immaginari pi\u00f9 celebri dotati di questo potere sono:\nUn altro personaggio elettrocineta divenuto ora famoso \u00e8 sicuramente Cole MacGrath dei giochi Infamous e Infamous 2.\nAnche nel manga e anime \"One Piece\" esiste un riferimento a questo potere: Ener infatti ha ingerito il frutto del diavolo Rombo Rombo che gli conferisce un assoluto controllo sull'elettricit\u00e0.\nUn altro personaggio che possiede l'elettrocinesi \u00e8 Denki Kaminari dell'anime e manga My Hero Academia che lancia scariche elettriche ad alto voltaggio."}
{"id": "2033193", "revid": "124123", "url": "https://it.wikipedia.org/wiki?curid=2033193", "title": "Morti nel 78", "text": ""}
{"id": "2033195", "revid": "124123", "url": "https://it.wikipedia.org/wiki?curid=2033195", "title": "Morti nell'80", "text": ""}
{"id": "2033200", "revid": "124123", "url": "https://it.wikipedia.org/wiki?curid=2033200", "title": "Morti nel 92", "text": ""}
{"id": "2033201", "revid": "281944", "url": "https://it.wikipedia.org/wiki?curid=2033201", "title": "Case museo di Milano", "text": "Case museo di Milano \u00e8 un circuito museale che raggruppa quattro edifici storici milanesi: il Museo Bagatti Valsecchi, la Casa-museo Boschi Di Stefano, la Villa Necchi Campiglio e il Museo Poldi Pezzoli\nScopi.\nLa rete museale \u00e8 stata costituita nell'ottobre 2008 sulla base di un accordo di programma stipulato nel 2004 fra Regione Lombardia, Comune, Provincia, Camera di Commercio, Fiera di Milano, Expo 2015, Direzione Regionale per i Beni Culturali e Paesaggistici della Lombardia, FAI, Fondazione Cariplo e Ministero per i beni e le attivit\u00e0 culturali.\nIl suo intento \u00e8 promuovere il patrimonio culturale e artistico del capoluogo lombardo visto attraverso quasi due secoli di storia di note famiglie: quelle di Gian Giacomo Poldi Pezzoli e dei fratelli Fausto e Giuseppe Bagatti Valsecchi per il XIX secolo, quelle dei coniugi Boschi di Stefano e degli industriali Necchi Campiglio per il XX secolo.\nLe quattro dimore storiche si trovano nel centro di Milano e ospitano collezioni pittoriche e scultoree."}
{"id": "2033205", "revid": "124123", "url": "https://it.wikipedia.org/wiki?curid=2033205", "title": "Morti nel 93", "text": ""}
{"id": "2033207", "revid": "124123", "url": "https://it.wikipedia.org/wiki?curid=2033207", "title": "Morti nel 95", "text": ""}
{"id": "2033208", "revid": "124123", "url": "https://it.wikipedia.org/wiki?curid=2033208", "title": "Morti nel 97", "text": ""}
{"id": "2033210", "revid": "339392", "url": "https://it.wikipedia.org/wiki?curid=2033210", "title": "Cinque Grandi Capitani", "text": ""}
{"id": "2033212", "revid": "124123", "url": "https://it.wikipedia.org/wiki?curid=2033212", "title": "Morti nel 106", "text": ""}
{"id": "2033215", "revid": "124123", "url": "https://it.wikipedia.org/wiki?curid=2033215", "title": "Morti nel 109", "text": ""}
{"id": "2033218", "revid": "116710353", "url": "https://it.wikipedia.org/wiki?curid=2033218", "title": "Tommaso Ruffo", "text": "Biografia.\nEra figlio di Carlo Ruffo, terzo duca di Bagnara. Si laure\u00f2 \"in utroque iure\" all'Universit\u00e0 La Sapienza.\nFu legato pontificio in Romagna nel 1709, a Ferrara dal 1710, e dal 1717 al 1738 arcivescovo. Durante il periodo di sei anni trascorsi a Bologna come cardinale legato (dal 1721 al 1727) visit\u00f2 frequentemente la sua diocesi.\nCome arcivescovo di Ferrara cur\u00f2 il rifacimento della cattedrale dedicata a San Giorgio martire e trasfer\u00ec il seminario in via Cairoli.\nNel 1717 promosse la ristrutturazione e trasformazione del palazzo del vescovo su progetto dell'architetto romano Tommaso Mattei. I lavori furono affidati a Vincenzo Santini e si conclusero nel 1720. Nell'edificio fu temporaneamente collocata la sua quadreria personale.\nVisit\u00f2 ripetutamente la diocesi e tenne un sinodo nel 1726 emanando ottime costituzioni improntate alle necessit\u00e0 del tempo (cfr. il Sinodo romano del 1725).\nDopo essere stato tra i \"papabili\" nel conclave dell'agosto del 1740, in cui poi fu eletto Benedetto XIV (1740-58), venne nominato vicecancelliere di Santa Romana Chiesa e commendatario della Basilica di San Lorenzo in Damaso (1740-53), nella quale commission\u00f2 la cappella destra del vestibolo a Nicola Salvi, con affreschi di Corrado Giaquinto e la pala d'altare di Sebastiano Conca. Si stabil\u00ec cos\u00ec nel Palazzo della Cancelleria, occupando l'appartamento che affaccia sulla piazza, dove allest\u00ec anche la sua collezione di dipinti, sistemata in cinque sale decorate in chiaroscuro a simulare il travertino e con lesene in finto marmo \"portasanta\".\nLa sua importante collezione venne donata tra 1915 e 1919 dal principe Fabrizio Ruffo di Motta Bagnara (1845-1917) e destinata in parte al Museo di San Martino a Napoli e in parte al Museo Nazionale del Palazzo di Venezia a Roma (vedi).\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "2033219", "revid": "124123", "url": "https://it.wikipedia.org/wiki?curid=2033219", "title": "Morti nel 119", "text": ""}
{"id": "2033220", "revid": "124123", "url": "https://it.wikipedia.org/wiki?curid=2033220", "title": "Morti nel 125", "text": ""}
{"id": "2033221", "revid": "124123", "url": "https://it.wikipedia.org/wiki?curid=2033221", "title": "Morti nel 126", "text": ""}
{"id": "2033222", "revid": "36426", "url": "https://it.wikipedia.org/wiki?curid=2033222", "title": "M\u00e9li\u00e8s", "text": ""}
{"id": "2033223", "revid": "124123", "url": "https://it.wikipedia.org/wiki?curid=2033223", "title": "Morti nel 131", "text": ""}
{"id": "2033224", "revid": "111945363", "url": "https://it.wikipedia.org/wiki?curid=2033224", "title": "Grammy Award alla miglior canzone R&amp;B", "text": "Il Grammy Award per la Miglior Canzone R&amp;B (Best R&amp;B Song) \u00e8 un premio conferito al miglior brano musicale di \ngenere R&amp;B dell'anno precedente, istituito nel 1969. Dal 1969 al 2000 aveva il nome di Best Rhythm &amp; Blues Song. Il premio viene dato agli autori del brano."}
{"id": "2033225", "revid": "124123", "url": "https://it.wikipedia.org/wiki?curid=2033225", "title": "Morti nel 135", "text": ""}
{"id": "2033226", "revid": "1318658", "url": "https://it.wikipedia.org/wiki?curid=2033226", "title": "Piana di Almoth", "text": ""}
{"id": "2033227", "revid": "124123", "url": "https://it.wikipedia.org/wiki?curid=2033227", "title": "Morti nel 136", "text": ""}
{"id": "2033228", "revid": "344646", "url": "https://it.wikipedia.org/wiki?curid=2033228", "title": "Morris Jessup", "text": "Nonostante nella sua vita sia stato fotografo e commerciante, Jessup \u00e8 ricordato soprattutto per le sue investigazioni sugli UFO e sull'esperimento Filadelfia.\nSpecul\u00f2 sull'anti-gravit\u00e0 e sull'elettromagnetismo, i quali potrebbero essere stati, secondo lui, i pi\u00f9 probabili sistemi di propulsione dei dischi volanti, e gli dispiaceva il fatto, tanto nel libro come nella realt\u00e0, che l'investigazione dei voli spaziali si concentrasse solamente nel settore dei razzi, e che si ponesse cio\u00e8 poca attenzione ad altri mezzi teorici di volo, come i dischi volanti, i quali considerava pi\u00f9 adatti al fine. Nei suoi ultimi anni di vita, scrisse ancora altri libri sul fenomeno UFO.\nBiografia.\nLa formazione.\nSi interess\u00f2, fin da bambino, di astronomia, materia che studi\u00f2 all'Universit\u00e0 del Michigan, conseguendo nel 1925 il Bachelor of Science. Nel 1926 consegu\u00ec il Master of Science lavorando nel frattempo nell'osservatorio Lamont-Hussey. Tuttavia non complet\u00f2 gli studi fino al dottorato e quindi, secondo la tradizione anglosassone, non poteva fregiarsi del titolo di \"doctor\", anche se varie volte verr\u00e0 chiamato e riconosciuto come \"dr. Jessup\".\nJessup affermava di avere studiato anche archeologia: in realt\u00e0 la sua competenza in questo campo consisteva nell'aver preso parte da giovane ad alcune spedizioni archeologiche in Yucat\u00e1n e in Per\u00f9. A partire dal 1932, Jessup inizi\u00f2 a dedicarsi ad una lunga serie di mestieri, tra cui quella di commerciante di ricambi di auto, che poco o nulla avevano a che vedere con l'oggetto dei suoi studi.\nVerso il 1950 divent\u00f2 pioniere delle prime investigazioni sul fenomeno UFO, ricevendo la debita attenzione dal 1955, quando pubblic\u00f2 il suo primo libro, \"The Case for the UFO\" (casi di UFO), nel quale descriveva di diversi fenomeni inspiegabili, avvenuti tra il 1947 ed il 1954.\nIl ruolo nell'\"esperimento di Filadelfia\".\nL'Esperimento Filadelfia sarebbe stato condotto dal Dr. Franklin in Reno (o Rinehart), come un'applicazione militare pratica della teoria generale della gravit\u00e0 di Albert Einstein, teoria che in breve postula l'interrelazione tra le forze della radiazione elettromagnetica e quelle della gravit\u00e0 terrestre.\nIl 13 gennaio 1956, Jessup avrebbe ricevuto una strana lettera da un uomo che si firmava \"Carlos Miguel Allende\". L'autore della missiva dichiarava di voler informare Jessup circa l'esistenza dell'Esperimento Filadelfia come segreto militare, di cui egli sarebbe stato l'unico testimone diretto.\nCarlo Miguel Allende affermava di essere stato testimone oculare dell'apparizione e sparizione della USS \"Eldridge\" mentre si trovava a bordo di un'imbarcazione mercantile, l'SS Andrew Furuseth. Menzionava anche i nomi di altri marinai, e asseriva di conoscere anche il destino che, in seguito all'esperimento, sarebbe toccato ad alcune delle persone che si trovavano sulla nave. Uno di questi si sarebbe \"volatilizzato nell'aria\", sotto i suoi occhi, durante una lite in un bar.\nJessup gli rispose con una cartolina in cui gli richiedeva ulteriori conferme, prove ed evidenze che corroborassero la storia. La risposta arriv\u00f2 vari mesi dopo, questa volta a firma di un certo \"Carl M. Allen\". Dichiarava di non poter fornire ulteriori prove; tuttavia, secondo lui, avrebbero potuto essere facilmente ottenute attraverso l'ipnosi. Jessup avrebbe deciso allora d'interrompere la corrispondenza.\nLa morte.\nTra il 1958 e il 1959, Jessup incontr\u00f2 varie difficolt\u00e0: fu lasciato dalla moglie, fu coinvolto in un grave incidente d'auto e l'editore gli rifiut\u00f2 la pubblicazione di alcuni manoscritti. Il 20 aprile del 1959 Jessup fu trovato morto nella sua autovettura nella Contea di Miami-Dade, intossicato dai gas di scarico della sua vettura; le motivazioni ufficiali della morte furono quelle di suicidio.\nIl dibattito sulla morte.\nLa sera prima del decesso aveva organizzato un appuntamento per il mattino successivo, al quale non arriv\u00f2 mai. Nell'incontro si proponeva appunto di divulgare ulteriori prove e retroscena che aveva trovato del suddetto esperimento. Nonostante non siano mai state accertate con certezza le cause della morte, gli investigatori sostennero l'ipotesi del suicidio dovuto al crollo di notoriet\u00e0, anche se secondo diversi sostenitori delle teorie del complotto Jessup fu assassinato per metterlo a tacere.\nNell'ambiente ufologico, la sua morte \u00e8 stata oggetto di numerose discussioni. Alcuni hanno suggerito l'ipotesi che si sia trattato piuttosto di un assassinio, a causa di ci\u00f2 che sapeva sull'Esperimento Philadelphia. Alcuni amici dissero invece che Jessup era depresso e negli ultimi mesi aveva parlato di suicidio."}
{"id": "2033229", "revid": "1522738", "url": "https://it.wikipedia.org/wiki?curid=2033229", "title": "Tarabon", "text": ""}
{"id": "2033230", "revid": "365417", "url": "https://it.wikipedia.org/wiki?curid=2033230", "title": "Terre di Confine", "text": ""}
{"id": "2033231", "revid": "767487", "url": "https://it.wikipedia.org/wiki?curid=2033231", "title": "Zack &amp; Miri - Amore a... primo sesso", "text": "Zack &amp; Miri - Amore a... primo sesso (\"Zack and Miri Make a Porno\") \u00e8 un film del 2008 scritto e diretto da Kevin Smith.\nTrama.\nZack e Miri sono una coppia di amici di lunga data che, per pagare alcuni debiti, decidono di realizzare un film pornografico amatoriale. Durante la lavorazione del film scopriranno che la loro non \u00e8 una semplice amicizia.\nProduzione.\nRiprese.\nLe riprese del film sono iniziate a Pittsburgh il 16 gennaio 2008 e si sono concluse il 12 marzo 2008. Numerosi sono i riferimenti culturali alla citt\u00e0 di Pittsburgh, dove gran parte del film \u00e8 stato girato nel quartiere di Monroeville. Al Monroeville Mall, centro commerciale del quartiere, \u00e8 stata girata una scena con Tom Savini; lo stesso centro commerciale \u00e8 stato luogo delle riprese di \"Zombi\" di George A. Romero, di cui Savini ha curato gli effetti speciali.\nCast.\nI protagonisti del film sono Seth Rogen ed Elizabeth Banks, i quali avevano gi\u00e0 recitato insieme nel film \"40 anni vergine\". Inizialmente il ruolo della protagonista femminile era stato scritto e pensato per Rosario Dawson, ma l'attrice non pot\u00e9 accettare il ruolo a causa dei suoi impegni precedenti con il film \"Eagle Eye\".\nAl cast si sono aggiunti l'amico fidato di Smith, Jason Mewes, l'attrice porno Katie Morgan e l'ex pornostar Traci Lords. Justin Long e Brandon Routh appaiono inoltre nel film, interpretando un pornodivo gay e il suo compagno; i reciproci nomi fittizi sono quelli reali dei due attori.\nPromozione.\nLa prima locandina promozionale del film, pubblicata nel settembre 2008, mostra i due protagonisti in split screen mentre entrambi eseguono sesso orale. Di tale locandina \u00e8 stato vietato l'utilizzo nelle sale statunitensi da parte del MPAA, venendo utilizzata solamente in Canada. Per il mercato statunitense \u00e8 stato creata una apposita locandina realizzata con disegni stilizzati, spiegando come questa sia l'unica immagine possibile da mostrare.\nDopo la censura della locandina, alcune controversie sono nate nei confronti del titolo del film che contiene la parola \"porno\". Molte emittenti televisive si sono rifiutate di promuovere il film. La citt\u00e0 di Filadelfia si \u00e8 rifiutata di affiggere i manifesti pubblicitari sugli autobus sempre a causa della parola \"porno\", considerata poco adatta ad un pubblico medio. Gary Faber della The Weinstein Company ha tenuto a smorzare le polemiche sottolineando che si tratta di una commedia che vuol far sorridere e non fare propaganda alla pornografia.\nDistribuzione.\nIl 30 maggio 2008 \u00e8 stato pubblicato negli Stati Uniti d'America il primo teaser trailer del film, all'interno del sito web di Smith; la pellicola \u00e8 poi uscita in patria il 31 ottobre seguente. In Italia, il 28 aprile 2011 \u00e8 stato pubblicato dalla M2 Pictures Italia il trailer italiano ufficiale del film, poi distribuito a partire dal 3 giugno successivo."}
{"id": "2033238", "revid": "1452073", "url": "https://it.wikipedia.org/wiki?curid=2033238", "title": "Ditiotreitolo", "text": "Il ditiotreitolo (o DTT) \u00e8 chimicamente classificato come un tiolo. \u00c8 un composto solido, bianco, molto solubile in acqua, con odore tipico di \"uova marce\", odore che si accentua quando il composto passa in soluzione specialmente se concentrata.\nAppartiene alla famiglia dei composti chimici riducenti. \u00c8 uno dei pi\u00f9 forti agenti riducenti conosciuti in campo biologico e di laboratorio, in grado di rompere i ponti disolfuro sia della maggior parte delle proteine che dei composti organici, anche a temperatura ambiente.\nUsi.\nViene usato come additivo riducente nelle reazioni di retrotrascrizione dell'RNA in cDNA, in quanto ottimizza il lavoro della trascrittasi inversa (RVT). Nella chimica delle proteine, si usa per indurre modificazioni della conformazione proteica (in inglese \"folding\") e studiarne le propriet\u00e0."}
{"id": "2033240", "revid": "486946", "url": "https://it.wikipedia.org/wiki?curid=2033240", "title": "Esperimento Filadelfia", "text": ""}
{"id": "2033241", "revid": "1522738", "url": "https://it.wikipedia.org/wiki?curid=2033241", "title": "Figlia delle Nove Lune", "text": ""}
{"id": "2033242", "revid": "124123", "url": "https://it.wikipedia.org/wiki?curid=2033242", "title": "Morti nel 143", "text": ""}
{"id": "2033243", "revid": "767487", "url": "https://it.wikipedia.org/wiki?curid=2033243", "title": "Tapes 'n Tapes", "text": "Tapes 'n Tapes \u00e8 una band indie rock di Minneapolis, Minnesota.\nStoria.\nFormati nell'inverno del 2003 presso il Carleton College, il gruppo ha pubblicato finora quattro album. Il primo in ordine d'uscita \u00e8 \"Tapes 'n Tapes EP\" del 2004, seguito dalla prima release di intera durata \"The Loon\", pubblicata sotto l'etichetta \"Ibid Records\" nel 2005. La band si iscrisse alla \"XL Recordings\" il 26 aprile 2006, la quale ripubblic\u00f2 l'album The Loon, come secondo album della band. Il 25 ottobre 2007, la band annunci\u00f2 il termine della registrazione del secondo album, intitolato \"Walk It Off\", inciso dal produttore David Fridmann nel suo Tarbox Road Studio in Cassadaga, New York. L'album fu infine pubblicato l'8 aprile 2008."}
{"id": "2033247", "revid": "124123", "url": "https://it.wikipedia.org/wiki?curid=2033247", "title": "Morti nel 154", "text": ""}
{"id": "2033249", "revid": "401052", "url": "https://it.wikipedia.org/wiki?curid=2033249", "title": "Drebkau", "text": "Drebkau, in basso sorabo Drjowk, \u00e8 una citt\u00e0 del Brandeburgo, in Germania.\nAppartiene al circondario della Sprea-Nei\u00dfe (targa SPN).\nStoria.\nNel 1996 venne annesso alla citt\u00e0 di Drebkau il soppresso comune di Kausche.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nDrebkau si divide in 10 frazioni (\"Ortsteil\"):\nAmministrazione.\nGemellaggi.\nDrebkau \u00e8 gemellata con:"}
{"id": "2033252", "revid": "2519", "url": "https://it.wikipedia.org/wiki?curid=2033252", "title": "Palazzo delle Paure", "text": "Il palazzo delle Paure, in origine \"palazzo della Dogana\", \u00e8 un edificio di Lecco in Lombardia adibito a museo che sorge nella centrale piazza XX Settembre, affacciandosi anche sul lungolario e su piazza Cermenati.\nDescrizione.\nIl palazzo originale, sede della dogana, fu costruito nel 1905 ma l'abbattimento del 1916 port\u00f2 alla costruzione dell'attuale edificio in stile eclettico neomedievale per divenire fino al 1964 sede dell'Intendenza di finanza, del catasto e della dogana. Per queste sue funzioni ottenne l'appellativo \"\u00abdelle Paure\u00bb\".\nIl complesso di palazzo delle Paure, che non si armonizza con le case circostanti e la struttura della piazza, comprende anche il contiguo edificio porticato realizzato nel 1902 dall'architetto Adriano Gazzari per divenire la sede della Camera di commercio soppressa dal governo fascista e successivamente collocato presso il Palazzo Falck nel 2004 situato poco distante.\nAttraverso i suoi fornici, che mettono in collegamento diretto il lungolago cittadino e piazza XX Settembre, \u00e8 situato l'ingresso principale dopo la restaurazione del 2012.\nIl piano terra \u00e8 caratterizzato per tutto il perimetro da un bugnato che conferisce maestosit\u00e0 alla parte basamentale. Il lato nord \u00e8 contraddistinto da una leggiadra torre rettangolare costruita intorno al 1926 in cui \u00e8 incastonato uno stemma dei Visconti proveniente dal vicino Pretorio feudale oltre ad una trifora rivolta verso piazza Cermenati.\nDopo essere stato utilizzato per alcuni anni come sede scolastica il palazzo \u00e8 stato completamente ristrutturato per poi essere inaugurato come sede museale il 6 ottobre 2012 alla presenza delle autorit\u00e0 cittadine.\nLo stesso giorno \u00e8 stata inaugurata, al secondo piano dell'edificio, anche la sezione di grafica, fotografia e arte contemporanea della Galleria comunale precedentemente costituita nel 1983 a Villa Manzoni da cui provengono le opere di pittori del territorio come quelle di Tino Stefanoni o di Alfredo Chiappori ed artisti di interesse nazionale, tra cui i pittori Enrico Castellani ed Enrico Baj, oppure ancora gli scultori Alik Cavaliere e Gi\u00f2 Pomodoro.\nAl piano terra si susseguono varie esposizioni temporanee come quella realizzata nel 2014 dedicata al genio spagnolo Pablo Picasso.\nDal 2014 dispone dell'ufficio informazione e accoglienza turistica di Lecco (Iat) mentre, al terzo piano, dal 26 giugno 2016, \u00e8 situato l'osservatorio alpinistico lecchese: uno spazio espositivo permanente dedicato alla montagna realizzato grazie ad una collaborazione istituzionale e territoriale che offre ai visitatori un tratto distintivo dell'identit\u00e0 culturale lecchese attraverso la storia dell'alpinismo e delle imprese realizzate dagli alpinisti del territorio."}
{"id": "2033255", "revid": "124123", "url": "https://it.wikipedia.org/wiki?curid=2033255", "title": "Morti nel 170", "text": ""}
{"id": "2033256", "revid": "113445309", "url": "https://it.wikipedia.org/wiki?curid=2033256", "title": "Gran Premio d'Australia 1999", "text": "Il Gran Premio d'Australia 1999 fu il primo appuntamento della stagione di Formula 1 1999.\nDisputatosi il 7 marzo sul Circuito Albert Park, ha visto la vittoria di Eddie Irvine su Ferrari, seguito da Heinz-Harald Frentzen e da Ralf Schumacher.\nQualifiche.\nResoconto.\nLa McLaren domina le qualifiche, con H\u00e4kkinen e Coulthard che occupano la prima fila e distanziano i rivali di quasi un secondo e mezzo. Terzo \u00e8 Michael Schumacher, affiancato dalla sorprendente Stewart di Barrichello; seguono Frentzen, Irvine, Fisichella, Ralf Schumacher, Hill e Wurz, che completa la \"top ten\". Da segnalare oltretutto gli incidenti di Hakkinen al venerd\u00ec e di Wurz al sabato, poco prima delle qualifiche.\nIl debuttante Gen\u00e9 su Minardi fallisce inizialmente la qualifica, sforando la regola del 107%; il pilota spagnolo viene comunque ammesso sulla griglia di partenza dai commissari australiani, alla luce della sua maggiore velocit\u00e0 palesata nelle prove libere del venerd\u00ec.\nGara.\nResoconto.\nLa prima procedura di partenza viene interrotta dalle due Stewart, che prendono fuoco sulla griglia di partenza; Barrichello riparte dai box con il muletto, mentre Herbert deve ritirarsi. Al secondo via vengono retrocessi in fondo allo schieramento Schumacher e Takagi, avviatisi in ritardo nel giro di formazione; H\u00e4kkinen e Coulthard mantengono quindi senza difficolt\u00e0 le prime posizioni, guadagnando subito un buon vantaggio sugli inseguitori, guidati da Irvine, Frentzen e Ralf Schumacher.\nAl tredicesimo giro, per\u00f2, Coulthard si deve ritirare per un problema al cambio; nel frattempo, sulla BAR di Villeneuve si stacca l'alettone e il canadese va a sbattere contro le barriere. La direzione gara manda quindi in pista la safety car, che guida il gruppo per tre passaggi; alla ripartenza, sulla McLaren di H\u00e4kkinen si rompe l'acceleratore e il finlandese \u00e8 costretto al ritiro. In testa passa cos\u00ec Irvine, seguito sempre da Frentzen e Ralf Schumacher. La gara di Michael Schumacher si trasforma invece in un continuo entrare e uscire dai box, causato da una foratura e da noie elettriche. Irvine mantiene il comando fino al traguardo, conquistando la prima vittoria in carriera davanti a Frentzen, Ralf Schumacher, Fisichella, Barrichello e de la Rosa, a punti al debutto."}
{"id": "2033257", "revid": "149727", "url": "https://it.wikipedia.org/wiki?curid=2033257", "title": "Casel", "text": ""}
{"id": "2033259", "revid": "124123", "url": "https://it.wikipedia.org/wiki?curid=2033259", "title": "Morti nel 177", "text": ""}
{"id": "2033260", "revid": "1494169", "url": "https://it.wikipedia.org/wiki?curid=2033260", "title": "Domsdorf", "text": "Domsdorf \u00e8 il nome delle seguenti localit\u00e0:"}
{"id": "2033262", "revid": "149727", "url": "https://it.wikipedia.org/wiki?curid=2033262", "title": "Greifenhain", "text": ""}
{"id": "2033265", "revid": "149727", "url": "https://it.wikipedia.org/wiki?curid=2033265", "title": "Jehserig", "text": ""}
{"id": "2033266", "revid": "124123", "url": "https://it.wikipedia.org/wiki?curid=2033266", "title": "Morti nel 189", "text": ""}
{"id": "2033267", "revid": "767487", "url": "https://it.wikipedia.org/wiki?curid=2033267", "title": "Kausche", "text": "Kausche, in lusaziano inferiore Chusej, \u00e8 una frazione della citt\u00e0 tedesca di Drebkau.\nStoria.\nGi\u00e0 comune autonomo, venne aggregata alla citt\u00e0 di Drebkau nel 1996."}
{"id": "2033268", "revid": "149727", "url": "https://it.wikipedia.org/wiki?curid=2033268", "title": "Laubst", "text": ""}
{"id": "2033272", "revid": "124123", "url": "https://it.wikipedia.org/wiki?curid=2033272", "title": "Morti nel 196", "text": ""}
{"id": "2033275", "revid": "149727", "url": "https://it.wikipedia.org/wiki?curid=2033275", "title": "Schorbus", "text": ""}
{"id": "2033276", "revid": "149727", "url": "https://it.wikipedia.org/wiki?curid=2033276", "title": "Siewisch", "text": ""}
{"id": "2033279", "revid": "124123", "url": "https://it.wikipedia.org/wiki?curid=2033279", "title": "Morti nel 200", "text": ""}
{"id": "2033281", "revid": "124123", "url": "https://it.wikipedia.org/wiki?curid=2033281", "title": "Morti nel 205", "text": ""}
{"id": "2033282", "revid": "124123", "url": "https://it.wikipedia.org/wiki?curid=2033282", "title": "Morti nel 206", "text": ""}
{"id": "2033286", "revid": "124123", "url": "https://it.wikipedia.org/wiki?curid=2033286", "title": "Morti nel 210", "text": ""}
{"id": "2033288", "revid": "124123", "url": "https://it.wikipedia.org/wiki?curid=2033288", "title": "Morti nel 212", "text": ""}
{"id": "2033289", "revid": "599013", "url": "https://it.wikipedia.org/wiki?curid=2033289", "title": "Luther Head", "text": "Carriera.\nViene scelto al Draft NBA 2005 con la ventiquattresima scelta assoluta dagli Houston Rockets con i quali ha disputato disputato quattro ottime stagioni. Nel 2009 si trasferisce ai Miami Heat con cui gioca 10 partite. Per la stagione successiva si trasferisce ad Indiana. Dopo la scadenza del contratto con gli Indiana Pacers, nell'estate 2010 si \u00e8 accordato con i New Orleans Hornets. L'accordo per\u00f2 \u00e8 sfumato perch\u00e9 il giocatore non ha superato le visite mediche. Si \u00e8 accasato dunque in California, a Sacramento. Con I Kings gioca fino a met\u00e0 marzo, nel complesso 36 partite, di cui 14 da titolare. Vista per\u00f2 l'abbondanza di guardie nella franchigia in seguito all'aggiunta in corso d'anno di Jermaine Taylor e Marcus Thornton, gli viene rescisso il contratto.\nDopo un anno di inattivit\u00e0, il 27 agosto 2012 firma un contratto con la squadra israeliana dell'Hapoel Holon. Dopo quattro giorni per\u00f2, il giocatore rinuncia al contratto appena firmato."}
{"id": "2033290", "revid": "1888309", "url": "https://it.wikipedia.org/wiki?curid=2033290", "title": "Palazzo Bovara", "text": "Palazzo Bovara \u00e8 un edificio ottocentesco di Lecco; attualmente e dal 1928 rappresenta la sede dell'amministrazione comunale della citt\u00e0 di Lecco, dopo essere stato il primo ospedale\"\" civile e, dal 1900 al 1928, tribunale.\nIl suo nome deriva da Giuseppe Bovara, l'architetto che lo progett\u00f2 e pu\u00f2 trarre in inganno pensando all'altro palazzo Bovara (casa natale dell'architetto) ed a Villa Bovara, villa patrizia anch'essa realizzata dall'architetto.\nIl palazzo fu progettato nel 1836\"\" su commissione di Vittorio Cremona, Pompeo Redaelli e Antonio Muzzi per divenire il primo ospedale moderno di Lecco. I lavori si interruppero bruscamente nel 1843 a causa della scarsit\u00e0 dei fondi e per tanto, del progetto originario, fu completata solo una delle quattro corti. Solo nel 1854 verr\u00e0 completata la facciata dell'edificio che affaccia su piazza Diaz su di un lato e su piazza Lega Lombarda da un altro.\nStoria.\nLa parte pi\u00f9 antica di Palazzo comunale fu progettata intorno al 1830 dall'architetto lecchese Giuseppe Bovara, autore anche del Teatro della Societ\u00e0 e della Basilica di San Nicol\u00f2, oltre che di altri importanti monumenti della citt\u00e0.\nIl progetto originario era molto pi\u00f9 ampio di quello che venne poi concretamente realizzato: per l'esattezza l'attuale municipio \u00e8 la quarta parte della costruzione progettata che, inaugurata nel giugno 1843, fino ai primi del Novecento fu la sede dell'ospedale cittadino e poi, per i successivi 20 anni, del Tribunale e dei Musei Civici di Lecco.\nil 13 aprile 1928 Re Vittorio Emanuele III lo inaugur\u00f2 come sede del municipio della citt\u00e0 di Lecco a seguito della creazione della \"Grande Lecco\" cio\u00e8 dall'unificazione di tutti gli ex comuni della conca lecchese avvenuta fra il 1923 e e il 1928 che attualmente formano i rioni. Un'unificazione resa necessaria, nonostante l'opposizione causata dalla propria autonomia di alcuni ex comuni, dall'evoluzione che la citt\u00e0 e i comuni limitrofi avevano subito, in particolare nel corso della seconda met\u00e0 dell'Ottocento e nei primi anni del XX secolo.\nI lavori per adattare l'ex-ospedale a sede dell'amministrazione comunale furono progettati dall'ingegnere Iosto Braccioni e durarono circa due anni durante i quali la Cappella del vecchio ospedale venne riattata per ospitare oggi la Sala del Consiglio Comunale.\nFino ad allora il palazzo civico era ubicato altrove e precisamente:\nDa allora le esigenze dell'ente locale e le sue competenze si sono notevolmente ampliate come la costruzione dei fabbricati annessi al primitivo edificio che ospitano attualmente gli uffici dell'anagrafe.\nSul lato opposto rispetto all'ingresso del cortile di Palazzo municipale sono poste due lapidi, entrambe importanti per la storia del comune in quanto ne ricordano due tappe fondamentali.\nLa prima fu posta nel 1958 e celebra il 110\u00ba anniversario dell'elevazione di Lecco al rango di citt\u00e0, riconoscimento attribuito nel 1848 dal Governo Provvisorio della Lombardia per i meriti conseguiti dai patrioti lecchesi nel corso delle Cinque giornate di Milano che li videro protagonisti fin dalle prime ore in soccorso ai milanesi insorti contro il Governo Austriaco. Con il ritorno degli austriaci, tuttavia, Lecco venne nuovamente declassata a borgo fino a che, con il conseguimento dell'Unit\u00e0 d'Italia, venne definitivamente riconosciuta citt\u00e0. \nLa seconda lapide ricorda invece un episodio della storia pi\u00f9 recente e precisamente il conferimento alla citt\u00e0 della Medaglia d'argento al valor militare per attivit\u00e0 partigiana per la partecipazione alla Lotta di Liberazione dal 1943 al 1945, concessa con decreto del Presidente della Repubblica del 19 settembre 1974 e consegnata in una memorabile cerimonia allo stadio comunale Rigamonti-Ceppi dall'allora Presidente della Camera On. Sandro Pertini.\nSulla facciata del palazzo, in posizione centrale, \u00e8 stata posta nel 1932 la riproduzione in marmo dello stemma del comune ad opera dello scultore lecchese Luigi Milani.\nL'ambiguit\u00e0 della denominazione.\nAnche se \u00e8 ormai entrata nell'uso giornalistico, si tratta di una denominazione errata, coniata negli anni Novanta dal settimanale \"Il giornale di Lecco\" contro la quale, a suo tempo, si espresse lo studioso ed esperto Gianfranco Scotti. Del resto, la stessa guida rossa del Touring club parla semplicemente di \"Municipio\". Pertanto, se proprio si volesse usare il termine Palazzo, sarebbe quindi opportuno parlare di \"Palazzo civico\".\nA documentare l'introduzione della denominazione \u00e8 il \"Giornale di Lecco\" del 13 marzo 1995 che pubblica una lettera di Gianfranco Scotti:\n\"\u00abDa qualche tempo \u00e8 invalsa l'abitudine, nella stampa locale, di denominare \"Palazzo Bovara\" la sede del Comune di Lecco. Trovo del tutto fuori luogo tale denominazione in quanto priva di qualsiasi giustificazione logica. Il Palazzo del Comune non si \u00e8 mai chiamato cos\u00ec per la semplice ragione che non \u00e8 mai appartenuto a una famiglia di questo cognome: la sede del Comune di Como \u00e8 detta \"Palazzo Cernezzi\" perch\u00e9 fu un tempo la dimora di questa nobile famiglia comasca; lo stesso dicasi per la sede del Comune di Pavia chiamata \"Palazzo Mezzabarba\". Nel caso di Lecco, l'edificio fu progettato intorno al 1840 dall'architetto Giuseppe Bovara, com'\u00e8 noto, e destinato a sede dell'Ospedale e tale rimase fino al 1900, quando fu eretto il nuovo Ospedale di via Ghislanzoni. Bovara \u00e8 stato quindi il progettista e non il proprietario dell'attuale Palazzo del Comune. Sarebbe come se si chiamasse \"Villa Piermarini\" la villa Reale di Monza solo perch\u00e9 progettata dal grande architetti folignate (...)\u00bb\"\nNella risposta allo studioso, il Giornale di Lecco ammette l'abuso e spiega:\n\"\u00abAccogliamo di buon grado le Sue precisazioni. Ci permettiamo di farle notare che se la dizione \"Palazzo Bovara\" non \u00e8 propriamente coretta per indicare il Municipio, consente a chi scrive di evitare eccessive ripetizioni che un lettore attento potrebbe trovare cacofoniche.\u00bb\""}
{"id": "2033292", "revid": "124123", "url": "https://it.wikipedia.org/wiki?curid=2033292", "title": "Morti nel 213", "text": ""}
{"id": "2033293", "revid": "124123", "url": "https://it.wikipedia.org/wiki?curid=2033293", "title": "Morti nel 214", "text": ""}
{"id": "2033294", "revid": "124123", "url": "https://it.wikipedia.org/wiki?curid=2033294", "title": "Morti nel 216", "text": ""}
{"id": "2033295", "revid": "124123", "url": "https://it.wikipedia.org/wiki?curid=2033295", "title": "Morti nel 218", "text": ""}
{"id": "2033296", "revid": "124123", "url": "https://it.wikipedia.org/wiki?curid=2033296", "title": "Morti nel 221", "text": ""}
{"id": "2033297", "revid": "124123", "url": "https://it.wikipedia.org/wiki?curid=2033297", "title": "Morti nel 229", "text": ""}
{"id": "2033298", "revid": "124123", "url": "https://it.wikipedia.org/wiki?curid=2033298", "title": "Morti nel 230", "text": ""}
{"id": "2033299", "revid": "767487", "url": "https://it.wikipedia.org/wiki?curid=2033299", "title": "La Lanterne magique (film 1903)", "text": "La lanterne magique (\"La lanterna magica\") \u00e8 un cortometraggio diretto da Georges M\u00e9li\u00e8s della durata di circa cinque minuti, in bianco e nero, del 1903. Il film \u00e8 un omaggio al mondo del precinema, ovvero al diretto antenato cinematografico, la lanterna magica.\nTrama.\nLe maschere di Arlecchino a Pierrot costruiscono, a partire da alcune assi, una lanterna magica, vi inseriscono una fiamma e inizia cos\u00ec la proiezione sul muro di due giovani che si baciano (un'immagine in movimento, quindi cinematografica, ottenuta impressionando in due momenti diversi la pellicola col trucco del mascherino-contromascherino). Spinte dall'entusiasmo, le due maschere aprono il giocattolo per vedere cosa contiene e ne escono sei ballerine, che iniziano un can can, e alle quali si aggiunge poi una primaballerina che effettua piroette, ruote e spaccate.\nSparite le ballerine, le due maschere riaprono la lanterna e ne escono le due figure che si baciavano, le quali iniziano un gioioso minuetto. Ancora aprendo e chiudendo la lampada escono gruppi di ballerine in tut\u00f9 (il trucco \u00e8 sempre quello dell'arresto della ripresa, che permette di far \"apparire\" le ballerine a pi\u00f9 riprese nella scatola), che iniziano una danza, finch\u00e9 non torna la primaballerina che si esibisce di nuovo.\nRiaprendo di nuovo la lanterna magica esce per\u00f2 un gigante in grado di allungarsi (trucco meccanico di tipo teatrale), che si mette a lottare con dei gendarmi. Alla fine tornano le ballerine e tutto termina in un girotondo attorno alla lanterna aperta e il suo gigante.\nCritica.\nSi tratta di una delle migliori realizzazioni di M\u00e9li\u00e8s per quanto riguarda l'integrazione di effetti speciali di stampo cinematografico e per l'atmosfera giocosa, come in un festoso balletto. Il film \u00e8 composta da una sola inquadratura di lunga durata. Il ritmo \u00e8 per\u00f2 frenetico, con il continuo sopraggiungere di personaggi, soprattutto ballerine, delle quali M\u00e9li\u00e8s, da uomo di spettacolo, conosceva bene l'importanza in questo tipo di intrattenimento."}
{"id": "2033301", "revid": "2014155", "url": "https://it.wikipedia.org/wiki?curid=2033301", "title": "Antonietta di Sassonia-Coburgo-Saalfeld", "text": "Biografia.\nInfanzia.\nAntonietta era la seconda dei dieci figli del duca Francesco Federico di Sassonia-Coburgo-Saalfeld, e della sua seconda moglie, la principessa Augusta di Reuss-Ebersdorf.\nEra la sorella maggiore del re Leopoldo I del Belgio e zia sia della regina Vittoria del Regno Unito che del marito di lei, il principe consorte Alberto di Sassonia-Coburgo-Gotha.\nViaggio in Russia.\nAntonietta venne considerata dall'imperatrice Caterina II come una possibile sposa per il granduca Konstantin. Il 6 ottobre 1795, Antonietta, insieme alla madre e alle sorelle Sofia e Giuliana, arriv\u00f2 a San Pietroburgo. La duchessa e le sue figlie furono presentate a Konstantin e all'intera famiglia imperiale. \nTutti, inclusa l'imperatrice, riconobbero la bellezza delle principesse Coburgo. Durante il soggiorno degli ospiti, sono state organizzate molte escursioni diverse in modo che Konstantin Pavlovi\u010d potesse conoscerle meglio. Trascorsero il loro tempo assistendo a ricevimenti, spettacoli, balli e girovagando per la citt\u00e0. La duchessa Augusta scrisse che il granduca \u201cle ha parlato ininterrottamente; ma con le ragazze non ho avuto il coraggio di dire una parola \". Dopo 3 settimane, il granduca fece la sua scelta a favore di Giuliana. Il 5 novembre la duchessa Augusta e le sue figlie ricevettero doni in diamanti dall'imperatrice: collane, orecchini e anelli. Inoltre, ciascuna delle principesse ha ricevuto un conto di 50.000 rubli e la duchessa di 80.000. Il giorno successivo, la duchessa e le sue figlie salutarono la famiglia imperiale e lasciarono San Pietroburgo la mattina del 7 novembre.\nMatrimonio.\nSpos\u00f2, il 17 novembre 1798 a Coburgo, il duca Alessandro Federico di W\u00fcrttemberg, figlio di Federico II Eugenio di W\u00fcrttemberg e di Federica Dorotea di Brandeburgo-Schwedt. Il duca era il fratello dell'imperatrice Maria Feodorovna e lo zio di Konstantin Pavlovi\u010d. Dopo che il duca Alessandro fu ammesso nell'esercito russo con il grado di tenente generale il 7 maggio 1800, l'intera famiglia lo segu\u00ec in Russia. Si stabilirono in Curlandia al Grunhof.\nEbbero cinque figli, e sono i capostipiti dell'attuale ramo cattolico della casa di W\u00fcrttemberg.\nLa duchessa ha preso parte attiva alla vita della famiglia imperiale. Era molto amichevole con l'imperatrice Elizaveta Alekseevna. Nel conflitto tra la granduchessa sua sorella e Konstantin Pavlovi\u010d, sostenne il Granduca, definendo sua sorella in una delle sue lettere \"una vergogna di famiglia\". Nel 1817, lei e sua figlia Maria furono tra coloro che incontrarono la principessa Carlotta di Prussia, la sposa del Granduca Nikolaj Pavlovi\u010d. Nel periodo 1819-1821, la duchessa Antonietta e la sua famiglia fecero un lungo viaggio in Germania e in Austria. Al loro ritorno, si stabilirono a San Pietroburgo.\nMorte.\nMor\u00ec il 14 marzo 1824 a San Pietroburgo. Fu sepolta cripta reale del Castello Friedensstein, nel Gotha, accanto al marito.\nDiscendenza.\nAntonietta e Alessandro Federico di W\u00fcrttemberg ebbero cinque figli:"}
{"id": "2033302", "revid": "124123", "url": "https://it.wikipedia.org/wiki?curid=2033302", "title": "Morti nel 231", "text": ""}
{"id": "2033303", "revid": "124123", "url": "https://it.wikipedia.org/wiki?curid=2033303", "title": "Morti nel 235", "text": ""}
{"id": "2033304", "revid": "124123", "url": "https://it.wikipedia.org/wiki?curid=2033304", "title": "Morti nel 236", "text": ""}
{"id": "2033305", "revid": "1381093", "url": "https://it.wikipedia.org/wiki?curid=2033305", "title": "Playlife", "text": "Playlife \u00e8 stato il nome dato ai motori di Formula 1 forniti al team Benetton dalla stagione 1998 fino al 2000.\nStoria.\nI propulsori in questione erano dei motori Renault, acquistati in un primo momento da Mecachrome nel 1998 e successivamente da Supertec nel 1999. Il nome \"Playlife\" deriva da uno dei marchi del Gruppo Benetton, un'azienda di moda con sede a Treviso e di propriet\u00e0 della Benetton.\nLa prima vettura ad essere equipaggiata da motori con tale marchio \u00e8 stata la Benetton B198 nella stagione 1998; il motore utilizzato in questa stagione \u00e8 stato il \"GC37-01\", in origine un Renault RS9, utilizzato nello stesso anno dalla Williams con il nome di Mecachrome.\nL'anno successivo il motore per la nuova vettura, la Benetton B199, ha ricevuto il nome di \"Playlife FB-01\" ed \u00e8 stato impiegato con la denominazione Supertec anche dalla Williams e dalla BAR.\nNel 2000 il propulsore per la Benetton B200 \u00e8 stato battezzato come \"Playlife FB02\" ed \u00e8 stato impiegato anche dalla Arrows sempre come Supertec.\nI motori utilizzati erano dei V10 da 3.0 litri di cilindrata.\nPer il 2001 la Benetton \u00e8 tornata ad utilizzare motori Renault, come aveva fatto dal 1995 al 1997, mentre dal 2002 la scuderia \u00e8 stata rilevata e rinominata dalla Renault."}
{"id": "2033307", "revid": "279725", "url": "https://it.wikipedia.org/wiki?curid=2033307", "title": "Tapes and Tapes", "text": ""}
{"id": "2033308", "revid": "124123", "url": "https://it.wikipedia.org/wiki?curid=2033308", "title": "Morti nel 238", "text": ""}
{"id": "2033311", "revid": "124123", "url": "https://it.wikipedia.org/wiki?curid=2033311", "title": "Morti nel 239", "text": ""}
{"id": "2033314", "revid": "279725", "url": "https://it.wikipedia.org/wiki?curid=2033314", "title": "Tapes n Tapes", "text": ""}
{"id": "2033315", "revid": "279725", "url": "https://it.wikipedia.org/wiki?curid=2033315", "title": "Tapes n' Tapes", "text": ""}
{"id": "2033316", "revid": "279725", "url": "https://it.wikipedia.org/wiki?curid=2033316", "title": "Tapes 'n' Tapes", "text": ""}
{"id": "2033317", "revid": "279725", "url": "https://it.wikipedia.org/wiki?curid=2033317", "title": "Tapes &amp; Tapes", "text": ""}
{"id": "2033327", "revid": "6923", "url": "https://it.wikipedia.org/wiki?curid=2033327", "title": "Canone Occidentale", "text": "Il Canone Occidentale \u00e8 l'insieme delle opere letterarie che definiscono e hanno fondato la letteratura occidentale.\nIl termine \"canone\" \u00e8 una traslitterazione del greco \"kanon\", letteralmente \"canna\", \"bastone diritto\" e, in senso lato, \"regola\". Il termine indicava lo strumento di misura per la lunghezza (solitamente appunto un bastone diritto), donde il significato traslato di regola, prescrizione, forma, modello. In letteratura sta a significare un compendio di grandi opere e importanti autori che si reputano ufficiali, originali, di illustre valore artistico e che, insieme al canone in arte e al canone in musica, \u00e8 stato il pi\u00f9 influente nel modellare la cultura, in questo caso occidentale. Tale canone \u00e8 importante per la teoria del perennialismo educativo e lo sviluppo dell'alta cultura.\nSebbene tenuto precedentemente in grande stima, il Canone Occidentale \u00e8 stato centro di accesi dibattiti a partire dalla met\u00e0 del XX secolo. Successivamente, discussioni e tentativi di definire il Canone si limitano a compilare elenchi di libri di vario genere (letteratura, inclusa la poesia, narrativa e dramma, scritti autobiografici e letterari, filosofia e storia). Le opere scientifiche pi\u00f9 accessibili sono di solito incluse.\nEsempi di canoni letterari.\nEsempi di liste \"canoniche\" pi\u00f9 brevi (dove i selezionatori hanno tentato di elencare solo i lavori pi\u00f9 importanti) comprendono:\nAnche gli elenchi di letture obbligatorie preparati dalle varie universit\u00e0 possono dare un'indicazione di cosa viene considerato \"degno\" del Canone Occidentale:\nListe pi\u00f9 estese (dove si \u00e8 tentato di essere pi\u00f9 inclusivi):\nOrigini.\nLa procedura per creare e definire il canone pu\u00f2 essere interminabile. Uno dei tentativi pi\u00f9 importanti \u00e8 stato quello in lingua inglese e intitolato Grandi Libri del Mondo Occidentale. Quest'opera, sviluppata negli anni cinquanta, scatur\u00ec dal \"curriculum\" accademico di lettura della University of Chicago.\nUn tentativo precedente, i \"Classici Harvard\" del 1909, fu fatto su iniziativa dell'allora Presidente della Harvard University, Charles W. Eliot, la cui tesi era la stessa di Thomas Carlyle:\nOpere.\nOpere che sono comunemente incluse nel Canone comprendono la narrativa e certi poemi epici, la poesia, la musica, il dramma, i romanzi, e altri assortiti generi di letteratura provenienti dalle molte e diverse culture occidentali (e, pi\u00f9 recentemente, non-occidentali). Numerosi scritti estranei alla letteratura in senso stretto sono compresi nel Canone, principalmente nelle aree della religione, mitologia, scienza, filosofia, economia, politica, e storia.\nOpere che si dichiarano \"a favore\" o \"contro\" il Canone:"}
{"id": "2033329", "revid": "1522738", "url": "https://it.wikipedia.org/wiki?curid=2033329", "title": "Trattato di Batumi", "text": "Il trattato di Batumi \u00e8 stato un trattato di pace tra la Prima Repubblica di Armenia e l'Impero ottomano, firmato a Batumi il 4 giugno 1918. \u00c8 stato il primo trattato della Prima Repubblica di Armenia. Esso consisteva di 14 articoli. Gli ottomani mantenevano il controllo del Governatorato del Caucaso sud-occidentale. Il trattato, contestato dal generale armeno Andranik Toros Ozanian, provoc\u00f2 la caduta del governo della Federazione Rivoluzionaria Armena (\"Dashnakzutyun\").\nIl trattato \u00e8 stato firmato mentre l'esercito ottomano era attestato a 7\u00a0km da Erevan, ed a soli 10\u00a0km da Echmiadzin. Il trattato dovette essere esaminato e confermato dagli Imperi Centrali. Quindici giorni dopo il trattato, delegati provenienti dall'Armenia furono invitati a Costantinopoli. Nel territorio ceduto la maggior parte degli 1.250.000 abitanti pre-guerra erano armeni, con pi\u00f9 di 400.000 nel solo settore ceduto della provincia di Erevan.\nIl generale Andranik rifiut\u00f2 di accettare il trattato di Batumi. Andranik e i suoi uomini continuarono la resistenza, arroccandosi sui monti e dichiarando un nuovo stato chiamato Repubblica dell'Armenia montanara. Nel corso del 1918, le loro attivit\u00e0 si concentrarono presso la zona del Zanghezur-Karabakh, territorio che costituiva il legame tra l'Impero ottomano e la sua alleata Repubblica Democratica di Azerbaigian."}
{"id": "2033330", "revid": "110157", "url": "https://it.wikipedia.org/wiki?curid=2033330", "title": "Provincia di Biob\u00edo", "text": " \nLa provincia di Biob\u00edo (ufficialmente Provincia de B\u00edo B\u00edo) \u00e8 una delle province della regione cilena del B\u00edo B\u00edo, il capoluogo \u00e8 la citt\u00e0 di Los \u00c1ngeles. \nLa provincia \u00e8 suddivisa in 14 comuni:"}
{"id": "2033332", "revid": "124123", "url": "https://it.wikipedia.org/wiki?curid=2033332", "title": "Morti nel 242", "text": ""}
{"id": "2033333", "revid": "124123", "url": "https://it.wikipedia.org/wiki?curid=2033333", "title": "Morti nel 244", "text": ""}
{"id": "2033337", "revid": "124123", "url": "https://it.wikipedia.org/wiki?curid=2033337", "title": "Morti nel 247", "text": ""}
{"id": "2033340", "revid": "124123", "url": "https://it.wikipedia.org/wiki?curid=2033340", "title": "Morti nel 257", "text": ""}
{"id": "2033341", "revid": "124123", "url": "https://it.wikipedia.org/wiki?curid=2033341", "title": "Morti nel 259", "text": ""}
{"id": "2033342", "revid": "124123", "url": "https://it.wikipedia.org/wiki?curid=2033342", "title": "Morti nel 260", "text": ""}
{"id": "2033343", "revid": "124123", "url": "https://it.wikipedia.org/wiki?curid=2033343", "title": "Morti nel 261", "text": ""}
{"id": "2033347", "revid": "124123", "url": "https://it.wikipedia.org/wiki?curid=2033347", "title": "Morti nel 262", "text": ""}
{"id": "2033349", "revid": "538762", "url": "https://it.wikipedia.org/wiki?curid=2033349", "title": "Ramy Ashour", "text": "Ha raggiunto il primo posto del ranking mondiale nel gennaio 2010, dopo aver battuto Nick Matthew nella finale del Saudi International Squash Tournament. A 22 anni, divenne il pi\u00f9 giovane giocatore a raggiungere questa posizione dagli anni ottanta. Nella sua carriera, ha vinto numerosi tornei e per ben due volte il World Open Championship.\nBiografia.\nPrecoce promessa dello Squash, guid\u00f2 la propria nazionale ad una finale di un torneo mondiale a squadre perso contro l'Inghilterra nel 2004 ed alla vittoria mondiale del 2006 contro il Pakistan.\nDivenuto professionista nel 2006, dal 2007 Ramy inanell\u00f2 una serie di vittorie nei vari tornei PSA con tanto di vittime illustri come David Palmer ed il connazionale Amr Shabana; il culmine nel 2008, con la conquista del Mondiale di Manchester in una finale tutta egiziana contro Karim Darwish."}
{"id": "2033350", "revid": "124123", "url": "https://it.wikipedia.org/wiki?curid=2033350", "title": "Morti nel 264", "text": ""}
{"id": "2033352", "revid": "124123", "url": "https://it.wikipedia.org/wiki?curid=2033352", "title": "Morti nel 265", "text": ""}
{"id": "2033353", "revid": "124123", "url": "https://it.wikipedia.org/wiki?curid=2033353", "title": "Morti nel 271", "text": ""}
{"id": "2033354", "revid": "124123", "url": "https://it.wikipedia.org/wiki?curid=2033354", "title": "Morti nel 274", "text": ""}
{"id": "2033355", "revid": "19616089", "url": "https://it.wikipedia.org/wiki?curid=2033355", "title": "Intimello", "text": ""}
{"id": "2033357", "revid": "155613", "url": "https://it.wikipedia.org/wiki?curid=2033357", "title": "Livorno Calambrone", "text": ""}
{"id": "2033358", "revid": "767487", "url": "https://it.wikipedia.org/wiki?curid=2033358", "title": "Viaggio attraverso l'impossibile", "text": "Viaggio attraverso l'impossibile (\"Voyage \u00e0 travers l'impossible\") \u00e8 un film fantastico del 1904 realizzato da Georges M\u00e9li\u00e8s, considerato uno dei suoi capolavori, sia per la complessit\u00e0 che per la vivacit\u00e0 della narrazione.\nCaratteristiche.\nIl film \u00e8 composto a \"quadri\" o a \"stazioni\", singole inquadrature fisse dove si svolge una scena: alcune durano pochi secondi (come quando il treno precipita), altre alcuni minuti e sono spesso trattate come singoli episodi con scenette buffe che ne articolano la composizione.\nDel film ci \u00e8 pervenuta una pregevole versione colorata a mano. Il film riprende e sviluppa lo schema del \"Viaggio nella Luna\", del 1902.\nLe inquadrature spesso non sono perfette e tagliano fuori alcuni elementi sui lati: questo perch\u00e9 la cinepresa di tipo Lumi\u00e8re, che M\u00e9li\u00e8s adoperava, non era ancora dotata di mirino, per cui l'inquadratura era spesso basata solo sul buon senso e l'esperienza dell'operatore.\nLa messinscena ricorda una farsa teatrale, dove per\u00f2 la scenografia cambia al ritmo di poche decine di secondi, con un ritmo quindi giocosamente \"frenetico\" per l'epoca e lo stile di un allegro balletto.\nLe scene senza commento sonoro o didascalie risultano piuttosto difficili nella comprensione. Il pubblico per\u00f2 all'epoca era aiutato dalla figura dell'imbonitore, cio\u00e8 un narratore fisicamente presente in sala che spiegava e coloriva con battute il senso della storia mostrata. Questa figura gradualmente spar\u00ec dalle rappresentazioni cinematografiche successive.\nTrama.\nIl professor Craziloff (da \"crazy\", una sorta di scienziato pazzo) ha brevettato un mezzo che raduna tutte le conoscenze in fatto di trasporto (treno, auto, mongolfiera, sottomarino, ecc.). Con questo organizza uno straordinario viaggio con alcuni compagni, tra i quali un giovane assistente pasticcione. Dopo una tappa in Svizzera, il convoglio usa una montagna come trampolino e arriva in cielo, dove viaggia tra stelle di cartone, animate da avvenenti ballerine. Infine giunge nientemeno che sul Sole. Da qui, dopo alcune avventure, il gruppo riparte tuffandosi verso la terra, dove sprofonda nel mare con la cabina sommergibile, e dove fa un incontro con un mostro marino; infine approda a un porto, dove il gruppo viene riconosciuto dalla popolazione locale e, facendo festa, rientra trionfalmente in citt\u00e0.\nIl film \u00e8 intriso dei miti del positivismo, che vedeva nelle macchine e nelle nuove invenzioni i mezzi per raggiungere qualsiasi scopo per il progresso della civilt\u00e0.\nI \"quadri\".\nI quadri sono 26\nPrimo quadro: l'Istituto della Geografia Incoerente.\nAll'Istituto della \"Geografia Incoerente\" (una satira degli istituti scientifici), i membri sono riuniti per discutere di un nuovo viaggio straordinario. Il presidente annuncia l'arrivo dell'ingegner Mabouluff (nella versione francese) o Craziloff (nella versione inglese) che, tramite un disegno che srotola da soffitto, mostra il suo progetto per un mezzo di trasporto che includa tutti i mezzi di locomozione conosciuti. Applaudito entusiasticamente, ottiene dal congresso dell'Istituto di continuare il suo progetto.\nSecondo quadro: l'officina.\nLa seconda scena si svolge nell'officina dove Craziloff sta sovrintendendo alla costruzione dei vari vagoni del treno fantastico. La scena, ambientata in un capannone in ferro battuto tipico dell'epoca, mostra una grande ruota meccanica che gira, uno stantuffo in primo piano e operai indaffarati in pi\u00f9 attivit\u00e0. Il tema della fabbrica era fondamentale per l'ottica positivista a cavallo tra Otto e Novecento.\nCraziloff \u00e8 al suo banco sulla destra (da notare l'inquadratura che ne taglia una parte, per via della fotografia intuitiva che la cinepresa di fabbricazione Lumi\u00e8re rendeva necessaria, essendo ancora sprovvista di mirino). Qui avviene la prima delle scenette comiche che arricchiscono alcuni dei quadri principali.\nUn giovane assistente \u00e8 incaricato di portare la colazione al professore, ma egli lo ignora, preso dai suoi calcoli; l'inserviente lo segue mentre si sposta a controllare tutti i macchinari e si inchina di nuovo mentre il professore torna ai suoi studi: interrotto di nuovo e stufato dall'insistenza tirer\u00e0 un calcione al vassoio della colazione, mandando il giovanetto al diavolo.\nAltri studiosi e interessati, con le mogli vengono a vedere i progressi del lavoro. Craziloff allora anticipa alcuni dei componenti del treno fantastico: una cabina sottomarina e una ghiacciaia, che preannunciano allo spettatore una parte delle avventure successive.\nTerzo quadro: la fonderia.\nIl gruppo si dirige quindi nella vicina stanza della fonderia, dove sta per avvenire la fusione di un pezzo colossale d'acciaio. L'inserviente curioso si sporge a guardare il calderone aperto nel pavimento, ma il professore lo redarguisce intimandogli di allontanarsi per il pericolo del troppo calore. Purtroppo un'anziana signora del gruppo non sente la sua raccomandazione e, avvicinatasi troppo alle fiamme, rimane quasi soffocata dal fumo e dal calore; portata in una zona pi\u00f9 sicura (l'angolo destro in primo piano) viene fatta rinvenire con un po' d'acqua sul volto ma appena rinviene non sembra gradire il gesto, anzi prende il secchio da colui che l'ha rianimata e glielo rovescia contro per vendetta.\nQuarto quadro: la biglietteria.\nIl quadro successivo mostra la biglietteria della stazione dove parte il treno straordinario (che si vede dalla porta sulla destra), arricchita da un paio di scenette. I viaggiatori desiderosi di fare questa meravigliosa esperienza si affrettano a fare il biglietto e salire. L'inserviente pasticcione sta portando le grosse valigie di una coppia ma viene ripetutamente travolto dalla folla di passaggio. Alla fine molla uno schiaffone a un facchino che l'ha urtato con un carrello e in tutta fretta si dirige verso l'entrata ai binari: per fortuna perch\u00e9 i due successivi passeggeri ritardatari arrivano appena in tempo per vedere la porta chiudersi. Il treno allora parte, con tutti i suoi strani vagoni che si intravedono dall'apertura a destra.\nQuinto quadro: panorama svizzero.\nLa prima destinazione \u00e8 la Svizzera. In un panorama con le Alpi sullo sfondo si vede passare il trenino sbuffante, che svela finalmente la composizione dei suoi vagoni: la locomotiva, due palloni dirigibili, un'automobile, una ghiacciaia, un sottomarino e un paio di vagoni passeggeri.\nSesto quadro: sul treno.\nIl quadro soggettivo mostra il treno sezionato, per mostrare quello che avviene dentro. I passeggeri chiacchierano amabilmente e arrivano in stazione preparandosi a scendere.\nSettimo quadro: arrivo alla stazione.\nCon un \"overlap\" (scarto temporale) si rivede il treno arrivare in stazione, ma dalla prospettiva degli abitanti locali, che accorrono a vedere lo spettacolo mai visto. I passeggeri scendono e salgono sull'auto, scaricata dal treno, che \u00e8 dotata di numerosi accessori, come un grosso corno, e coperta dai numerosissimi bagagli dei passeggeri.\nOttavo quadro: l'incidente.\nL'auto sembra per\u00f2 avere dei problemi a frenare: nonostante i vistosi gesti dei paesani locali, essa va schiantarsi contro un muro sfondandolo fragorosamente.\nNono quadro: il banchetto.\nL'auto, che nel quadro precedente sembrava stoppata sul muro, lo ha invece sorpassato e vediamo l'interno della stanza dove si stava svolgendo un banchetto: gli astanti sono impauriti dall'improvvisa irruzione, ma sono ancora pi\u00f9 stupiti perch\u00e9 l'auto passa sul loro tavolo come se niente fosse, sbucando via dal lato opposto.\nL'imbonitore che narrava la storia in questo punto poteva pronunciare qualcosa come le parole dell'autista, che dice magari \"Non vi disturbate... siamo solo di passaggio!\".\nDecimo quadro: gita sulle Alpi.\nL'auto (diventata automobilina), corre su e gi\u00f9 per le montagne, finch\u00e9 non arriva in cima a un precipizio, dal quale rovina gi\u00f9.\nUndicesimo quadro: l'incidente.\nTornati alla dimensione normale, si vede l'auto rovinare fragorosamente a terra, distruggendosi. I passeggeri piano piano si rialzano, aiutati anche da quattro alpinisti provvidenzialmente arrivati, e vengono aiutati a risalire il crepaccio. Pare che per fortuna non ci siano vittime.\nDodicesimo quadro: l'ospedale.\nIn un ospedale si curano i feriti, tra infermiere che aiutano in tutti i modi i poveri passeggeri.\nTredicesimo quadro: nuova partenza.\nDopo cinque settimane tutti sono guariti e nella stazione del luogo sono pronti per tornare a bordo del treno e ripartire. Sale l'inserviente pasticcione, che saltella felice e sale per ultimo Craziloff, sorreggendosi sul bastone, che si volta per stringere la mano e ringraziare il dottore.\nQuattordicesimo quadro: il trampolino.\nDi nuovo si vede il trenino in miniatura che continua il suo viaggio. Imboccata una montagna appuntita, la usa come trampolino per spiccare il volo verso il cielo, grazie alle due mongolfiere.\nQuindicesimo quadro: viaggio nello spazio.\nIl trenino vola nello spazio: qui si usa il primo evidente trucco cinematografico, con sovrimpressioni di stelle e pianeti rotanti che il treno sorpassa.\nSedicesimo quadro: apparizione del Sole.\nTra le nuvole appare quindi il sole, realizzato tramite il trucco dell'esposizione multipla. Restando ferme le nuvole, la parte centrale \u00e8 stata impressa in un secondo momento, mostrando il sole che si ingigantisce per l'avvicinarsi della cinepresa. Il sole, come in altre opere di M\u00e9li\u00e8s, \u00e8 un astro con al centro una faccia umana. In genere \u00e8 raffigurato con una faccia vera che si muove, ma quando deve interagire col trenino viene sostituita con un modellino riproducente la faccia.\nIl Sole sta sorgendo e sbadiglia insonnolito. Purtroppo per\u00f2 il treno gli arriva proprio in bocca, ma sembra essere indigesto: infatti il sole, per il bruciore, inizia a sputare fiamme e fumo, cercando di sputarlo.\nDiciassettesimo quadro: sulla superficie del Sole.\nSi vede la brulla superficie solare, dove il treno cade rovinosamente, accartocciandosi. Qui c'\u00e8 un altro \"overlap\", perch\u00e9 si scopre che le fiamme viste nella scena precedente, sono causate dall'impatto del treno stesso. Quando si dirada il fumo si vedono i vagoni a pezzi. I viaggiatori escono indolenziti e fortunatamente si accorgono di essere tutti malconci ma illesi dalla disavventura.\nDiciottesimo quadro: la ghiacciaia.\nCraziloff porta il gruppo a scoprire le meraviglie della superficie solare, ma, siccome il Sole sta sorgendo, anche il calore sta aumentando e iniziano a scoppiare incendi qua e l\u00e0. Per fortuna il gruppo dispone di una ghiacciaia (\"Glaci\u00e8re\"), dove tutti possono rifugiarsi. L'ultimo a entrare \u00e8 Craziloff, ma quando apre lo sportello si accorge con orrore che i suoi compagni sono stati tutti congelati! Sfila allora il lato frontale della carrozza-ghiacciaia e, con della paglia trovata in loco, accende un fuoco che riscaldi il ghiaccio sciogliendolo. La cosa funziona e tutti si affrettano a lasciare l'ambiente inospitale del Sole.\nDiciannovesimo quadro: il sottomarino.\nViene allora tirata fuori la carrozza-sottomarino, che passa su un meraviglioso paesaggio solare.\nTramite una scaletta salgono tutti e il sottomarino parte.\nVentesimo e ventunesimo quadro: ritorno sulla Terra.\nArrivati sul crinale di un precipizio il sottomarino precipita gi\u00f9 e tramite un'intuitiva forza di gravit\u00e0 torna sulla Terra, rallentato da un paracadute. La scena successiva mostra il cielo dove cade il sottomarino.\nVentiduesimo e ventitreesimo quadro: fondale marino.\nCaduto in acqua, con un tuffo sulla superficie del mare creato con la tecnica della sovrimpressione, il sottomarino attraversa il fondale, pieno di alghe e di pesci che scorrazzano (ottenuti filmando attraverso un acquario).\nVentiquattresimo quadro: dentro il sottomarino.\nSi vede l'interno del sottomarino tramite uno spaccato. Vi sono due stanze: una dove ci sono gli ospiti della spedizione attorno a Craziloff e alle sue carte; una sala macchine dove c'\u00e8 un marinaio e l'inserviente pasticcione che curiosa (venendo presto cacciato).\nIntanto il gruppo decide di aprire la finestra del sottomarino per guardare fuori: lo spettacolo \u00e8 bello, finch\u00e9 non compare una piovra minacciosa che terrorizza gli astanti. Allora viene deciso di chiudere la finestra.\nIntanto per\u00f2 in sala macchine scoppia un incendio. Tutti cercano di spegnerlo con l'acqua, ma alla fine il sottomarino esplode.\nVenticinquesimo quadro: il porto.\nIn un porto le persone del luogo, abbigliate col costume regionale, stanno dedicandosi alle loro occupazioni regolari, quando l'esplosione spedisce a riva i pezzi del sottomarino (\"overlap\").\nLa punta del sottomarino a terra proprio al centro della scena, dalla quale iniziano ad uscire i reduci: dopo aver capito che sono tutti sani e salvi, si congratulano e accompagnati dalle persone del luogo che fanno festa, tornano in corteo all'Istituto di Geografia Incoerente. Craziloff, come souvenir, si porta l'elica del sottomarino. L'ultimo della fila \u00e8 l'inserviente pasticcione, che saltella allegro come sempre.\nVentiseiesimo quadro: rientro in citt\u00e0.\nIl gruppo arriva in citt\u00e0, dove trova la banda ad accoglierlo e tutti i cittadini: in pompa magna sfilano e fanno l'ingresso all'Istituto."}
{"id": "2033359", "revid": "21880", "url": "https://it.wikipedia.org/wiki?curid=2033359", "title": "Pausinystalia yohimbe", "text": ""}
{"id": "2033367", "revid": "124123", "url": "https://it.wikipedia.org/wiki?curid=2033367", "title": "Morti nel 284", "text": ""}
{"id": "2033368", "revid": "124123", "url": "https://it.wikipedia.org/wiki?curid=2033368", "title": "Morti nel 285", "text": ""}
{"id": "2033369", "revid": "113757", "url": "https://it.wikipedia.org/wiki?curid=2033369", "title": "You Tube", "text": ""}
{"id": "2033372", "revid": "124123", "url": "https://it.wikipedia.org/wiki?curid=2033372", "title": "Morti nel 293", "text": ""}
{"id": "2033373", "revid": "124123", "url": "https://it.wikipedia.org/wiki?curid=2033373", "title": "Morti nel 296", "text": ""}
{"id": "2033374", "revid": "124123", "url": "https://it.wikipedia.org/wiki?curid=2033374", "title": "Morti nel 302", "text": ""}
{"id": "2033376", "revid": "124123", "url": "https://it.wikipedia.org/wiki?curid=2033376", "title": "Morti nel 306", "text": ""}
{"id": "2033378", "revid": "124123", "url": "https://it.wikipedia.org/wiki?curid=2033378", "title": "Morti nel 307", "text": ""}
{"id": "2033379", "revid": "1005847", "url": "https://it.wikipedia.org/wiki?curid=2033379", "title": "Citt\u00e0 del Wisconsin", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee. "}
{"id": "2033382", "revid": "149727", "url": "https://it.wikipedia.org/wiki?curid=2033382", "title": "Eulo", "text": ""}
{"id": "2033383", "revid": "149727", "url": "https://it.wikipedia.org/wiki?curid=2033383", "title": "Keune", "text": ""}
{"id": "2033384", "revid": "124123", "url": "https://it.wikipedia.org/wiki?curid=2033384", "title": "Morti nel 312", "text": ""}
{"id": "2033385", "revid": "149727", "url": "https://it.wikipedia.org/wiki?curid=2033385", "title": "No\u00dfdorf", "text": ""}
{"id": "2033386", "revid": "124123", "url": "https://it.wikipedia.org/wiki?curid=2033386", "title": "Morti nel 315", "text": ""}
{"id": "2033387", "revid": "110633470", "url": "https://it.wikipedia.org/wiki?curid=2033387", "title": "Bohrau", "text": ""}
{"id": "2033388", "revid": "124123", "url": "https://it.wikipedia.org/wiki?curid=2033388", "title": "Morti nel 316", "text": ""}
{"id": "2033389", "revid": "580", "url": "https://it.wikipedia.org/wiki?curid=2033389", "title": "Briesnig", "text": ""}
{"id": "2033390", "revid": "339392", "url": "https://it.wikipedia.org/wiki?curid=2033390", "title": "Mtv Day", "text": ""}
{"id": "2033392", "revid": "149727", "url": "https://it.wikipedia.org/wiki?curid=2033392", "title": "Gro\u00df Bademeusel", "text": ""}
{"id": "2033396", "revid": "149727", "url": "https://it.wikipedia.org/wiki?curid=2033396", "title": "Gro\u00df Jamno", "text": ""}
{"id": "2033397", "revid": "124123", "url": "https://it.wikipedia.org/wiki?curid=2033397", "title": "Morti nel 326", "text": ""}
{"id": "2033400", "revid": "122980688", "url": "https://it.wikipedia.org/wiki?curid=2033400", "title": "Alpi della Zillertal", "text": "Le Alpi della Zillertal (\"Zillertaler Alpen\" in tedesco) sono una sottosezione delle Alpi dei Tauri occidentali. Si trovano a cavallo del confine tra l'Italia (Provincia autonoma di Bolzano) e l'Austria (Tirolo e Salisburghese). Prendono il nome dalla valle austriaca Zillertal intorno alla quale il gruppo alpino \u00e8 collocato e sono formate dalle Alpi Breonie Orientali e Alpi Aurine. La vetta pi\u00f9 alta \u00e8 il Gran Pilastro che raggiunge i 3.510 m s.l.m..\nClassificazione.\nSecondo la Partizione delle Alpi del 1926 questo gruppo alpino era parte delle pi\u00f9 ampie Alpi Noriche.\nSecondo la SOIUSA sono una sottosezione alpina con la seguente classificazione:\nSecondo l'AVE costituiscono il gruppo n. 35 di 75 nelle Alpi Orientali.\nConfini.\nIl gruppo confina a nord con le Alpi Scistose Tirolesi separato dal Tuxerjoch; ad est con gli Alti Tauri separato dalla Forcella del Picco; a sud con le Dolomiti separato dal fiume Isarco e dal suo affluente Rienza; ad ovest con le Alpi dello Stubai (nelle Alpi Retiche orientali) separato dal passo del Brennero.\nSuddivisione.\nSecondo la SOIUSA le Alpi della Zillertal sono suddivise in quattro supergruppi e nove gruppi (tra parentesi sono indicati i codici SOIUSA dei supergruppi, gruppi e sottogruppi):\nOltre a questa suddivisione principale la SOIUSA individua anche due settori di sottosezione:\nVette principali.\nLe montagne principali delle Alpi della Zillertal sono:\nAlpinismo.\nLa catena delle Alpi Aurine venne esplorata interamente durante il XIX secolo. La prima cima ad essere salita \u00e8 il monte Lovello nel 1843 dall'ing. M. V. Lipold ed un cacciatore di Mayrhofen. Successivamente vennero saliti il Grosser Mochner nel 1846 e lo Schrammacher nel 1847 da Peter Karl Thurwieser con diversi compagni. Nel resto del secolo tutte le cime e le creste principali vennero esplorate dai nomi illustri dei pionieri delle Dolomiti quali Freshfield, Fox, Tuckett i fratelli Zsigmondy ed altri.\nLa catena delle Alpi Aurine ha per\u00f2 poche pareti degne d'interesse ed \u00e8 su queste che si concentr\u00f2, e tuttora \u00e8 svolta, l'attivit\u00e0 alpinistica del gruppo. Esse sono lo Schrammacher la cui parete nord venne scalata da Fritz Drasch gi\u00e0 nel 1895, e sul cui pilastro, la Sagwand, sono state tracciate le vie pi\u00f9 ardue della zona per opera di Paul Aschenbrenner e Hias Rebitsch; il Gran Pilastro, che presenta una bella parete nord attraversata da alcuni itinerari in ghiaccio, l'Hochfernerspitze e la vicina Hintere Weissspitze che verso la val di Vizze presentano pareti miste di roccia e ghiaccio alte fino a 1000 metri. La parete nord dell'Hochfernerspitze fu scalata nel 1929 da Kuno Baumgartner e Willy Mayr attraverso la seraccata di destra, via raddrizzata poi da Karl Baumann ed Erich Vanis nel 1949. Il difficile Griesferner (seraccata di sinistra) fu invece salita nel 1942 da Toni Hackl, Bertl Herbst e Hans Veiglhuber. La vicina ed ancora pi\u00f9 impervia parete nord dell'Hintere Wiessspitze fu invece esplorata negli anni '70 da Heinz Steinkotter.\nRifugi.\nIl gruppo montuoso, per facilitare l'escursionismo e l'ascesa alle vette, \u00e8 dotato di diversi rifugi:"}
{"id": "2033402", "revid": "149727", "url": "https://it.wikipedia.org/wiki?curid=2033402", "title": "Horno", "text": ""}
{"id": "2033403", "revid": "121884767", "url": "https://it.wikipedia.org/wiki?curid=2033403", "title": "Dittatura Centrocaspiana", "text": "La Dittatura Centrocaspiana () \u00e8 stato uno Stato fantoccio britannico anti-sovietico e anti-ottomano fondato a Baku il 1\u00ba agosto 1918. Il nome deriva dalla abbreviazione \"Centrocaspij\" (\u0426\u0435\u043d\u0442\u0440\u043e\u043a\u0430\u0441\u043f\u0438\u0439) per Comitato centrale della flotta militare del mar Caspio (\u0426\u0435\u043d\u0442\u0440\u0430\u043b\u044c\u043d\u044b\u0439 \u043a\u043e\u043c\u0438\u0442\u0435\u0442 \u041a\u0430\u0441\u043f\u0438\u0439\u0441\u043a\u043e\u0439 \u0432\u043e\u0435\u043d\u043d\u043e\u0439 \u0444\u043b\u043e\u0442\u0438\u043b\u0438\u0438; flotta ereditata dall'Impero Russo). La filosofia di base dello Stato era di mantenere l'unit\u00e0 in una Russia bianca, contro l'indipendentismo della Repubblica Democratica di Azerbaigian.\nQuesto regime sostitu\u00ec la pro-sovietica Comune di Baku, che croll\u00f2 il 26 luglio 1918, quando i bolscevichi furono estromessi dal potere ed espulsi.\nIl nuovo governo fu composto solo dal Partito Socialista Rivoluzionario, dai menscevichi e dalla Federazione Rivoluzionaria Armena (\"Dashnakzutyun\").\nQueste forze unite chiesero aiuto ai britannici (presenti in Persia) al fine di arrestare l'avanzata dell'Esercito islamico del Caucaso, formazione militare dell'Impero ottomano, che era in marcia verso Baku. Forze britanniche sotto il comando del generale Lionel Dunsterville, arrivando dalla Persia occuparono la citt\u00e0, sforzo a cui contribu\u00ec principalmente il Dashnakzutyun armeno per difendere la capitale nella battaglia di Baku. Tuttavia, Baku cadde il 15 settembre 1918, e l'esercito azero-ottomano entr\u00f2 nella capitale provocando la fuga delle forze britanniche e di gran parte della popolazione armena, negli eventi conosciuti come Giorni di Settembre. I britannici mantennero in territori azero solo una lingua di costa presso il confine persiano, ove crearono la Dittatura militare provvisoria del Mughan."}
{"id": "2033405", "revid": "124123", "url": "https://it.wikipedia.org/wiki?curid=2033405", "title": "Morti nel 330", "text": ""}
{"id": "2033406", "revid": "149727", "url": "https://it.wikipedia.org/wiki?curid=2033406", "title": "Horno (Rogow)", "text": ""}
{"id": "2033407", "revid": "124123", "url": "https://it.wikipedia.org/wiki?curid=2033407", "title": "Morti nel 334", "text": ""}
{"id": "2033408", "revid": "149727", "url": "https://it.wikipedia.org/wiki?curid=2033408", "title": "Klein Bademeusel", "text": ""}
{"id": "2033411", "revid": "149727", "url": "https://it.wikipedia.org/wiki?curid=2033411", "title": "Klein Jamno", "text": ""}
{"id": "2033412", "revid": "124123", "url": "https://it.wikipedia.org/wiki?curid=2033412", "title": "Morti nel 340", "text": ""}
{"id": "2033413", "revid": "1839090", "url": "https://it.wikipedia.org/wiki?curid=2033413", "title": "Mulknitz", "text": "Mulknitz (in basso sorabo \"Ma\u0142ksa\") \u00e8 una frazione della citt\u00e0 tedesca di Forst (Lausitz).\nStoria.\nIl comune di Mulknitz venne aggregato nel 2003 alla citt\u00e0 di Forst (Lausitz)."}
{"id": "2033414", "revid": "767487", "url": "https://it.wikipedia.org/wiki?curid=2033414", "title": "Riprendimi", "text": "Riprendimi \u00e8 un film del 2008 diretto da Anna Negri, prodotto da Francesca Neri e Claudio Amendola.\nPresentato al Sundance Film Festival, \u00e8 stato distribuito nelle sale cinematografiche italiane l'11 aprile 2008.\nTrama.\n\"Riprendimi\" \u00e8 un film girato attraverso la forma narrativa del falso documentario. Il film racconta la storia di una giovane coppia, Giovanni e Lucia, rispettivamente un attore e una montatrice.\nGiorgio ed Eros sono due cameraman che intendono realizzare un documentario sul precariato e sulle difficolt\u00e0 sociali dell'era moderna ma si ritrovano a filmare la vita burrascosa di una coppia in crisi che giorno per giorno, attraverso i mesi, sembra inesorabilmente destinata a separarsi. Questo inaspettato materiale documentaristico condurr\u00e0 i due cameraman a proseguire il progetto e a non abbandonarlo sebbene sia lontano dai loro intenti originari. Giovanni e Lucia vivono un periodo di profondo stress emotivo causato dalla monotonia coniugale cui sono approdati dopo anni di convivenza e un figlio. Giovanni si innamora di Michela e ne fa la sua amante senza per\u00f2 trovare il coraggio di dire a Lucia che intende lasciarla. I litigi con la compagna da un lato e le pressioni di Michela dall'altro spingono Giovanni a raccontare alla moglie dei propri tradimenti e a lasciare casa. Lucia \u00e8 furibonda e fuori di s\u00e9 ma sempre spalleggiata dalle sue amiche, ognuna con i propri problemi dalla gravidanza, all'infedelt\u00e0 e all'eterno infantilismo. Con l'avanzare delle riprese Eros scopre di essere innamorato di Lucia e le confessa di non aver voluto abbandonare il progetto solo per starle vicino. \nIl documentario svela progressivamente la fallace sicurezza di una vita all'insegna dei sogni irraggiungibili suggeriti dai media, di una sfrenata quanto inutile ricerca della felicit\u00e0 e della realizzazione il cui raggiungimento \u00e8 minato dall'individualismo e dall'insicurezza dell'uomo moderno. Tali caratteristiche si cristallizzano perfettamente nei protagonisti di questo film-documentario, cos\u00ec insicuri e fragili da non riuscire a vedere oltre s\u00e9 stessi.\nProduzione.\n\"Riprendimi\" \u00e8 stato girato a Roma con un budget molto ridotto; la regista confessa di aver girato e montato quasi tutto il film a casa sua, alcune scene sono state riprese a casa di amici. La Negri ha girato utilizzando delle piccole telecamere digitali, registrando su una memoria che ogni sera veniva riversata su un computer per poter essere elaborata, ha limitato le riprese a un periodo di tre settimane, e infine ha puntato su giovani talenti. In questo modo \u00e8 riuscita a produrre \"Riprendimi\" con un budget ben al di sotto della media.\nInoltre la scelta di girare con le DVCAM ha senz'altro conferito quell'impronta documentaristica che, insieme a quel senso di immediatezza ricercato dalla Negri e all'utilizzo di lunghi piani, ha favorito la naturalezza della recitazione degli attori, tanto che lo spettatore ha quasi l'impressione che si tratti di un vero documentario.\nRiconoscimenti.\nSundance Film Festival.\n\"Riprendimi\" \u00e8 stato designato per rappresentare l'Italia al Sundance Film Festival 2008, festival cinematografico che si svolge a Park City (Utah). Il film era una delle sedici pellicole in concorso nella sezione \"World Cinema - Dramatic\" provenienti da tutte le parti del mondo\nLa giovane regista si \u00e8 dichiarata entusiasta di poter salire sul palco dove nel 1992 ha debuttato Quentin Tarantino (oggi presidente della giuria) con \"Le iene\".\nLa Negri racconta di aver spedito la pellicola per posta, rimanendo stupita dalla semplicit\u00e0 di come sia stata accettata a questo importante festival."}
{"id": "2033415", "revid": "124123", "url": "https://it.wikipedia.org/wiki?curid=2033415", "title": "Morti nel 341", "text": ""}
{"id": "2033416", "revid": "124123", "url": "https://it.wikipedia.org/wiki?curid=2033416", "title": "Morti nel 348", "text": ""}
{"id": "2033417", "revid": "124123", "url": "https://it.wikipedia.org/wiki?curid=2033417", "title": "Morti nel 351", "text": ""}
{"id": "2033419", "revid": "124123", "url": "https://it.wikipedia.org/wiki?curid=2033419", "title": "Morti nel 355", "text": ""}
{"id": "2033422", "revid": "124123", "url": "https://it.wikipedia.org/wiki?curid=2033422", "title": "Morti nel 359", "text": ""}
{"id": "2033423", "revid": "124123", "url": "https://it.wikipedia.org/wiki?curid=2033423", "title": "Morti nel 360", "text": ""}
{"id": "2033424", "revid": "124123", "url": "https://it.wikipedia.org/wiki?curid=2033424", "title": "Morti nel 364", "text": ""}
{"id": "2033425", "revid": "124123", "url": "https://it.wikipedia.org/wiki?curid=2033425", "title": "Morti nel 365", "text": ""}
{"id": "2033429", "revid": "124123", "url": "https://it.wikipedia.org/wiki?curid=2033429", "title": "Morti nel 368", "text": ""}
{"id": "2033432", "revid": "124123", "url": "https://it.wikipedia.org/wiki?curid=2033432", "title": "Morti nel 370", "text": ""}
{"id": "2033434", "revid": "124123", "url": "https://it.wikipedia.org/wiki?curid=2033434", "title": "Morti nel 374", "text": ""}
{"id": "2033437", "revid": "1904508", "url": "https://it.wikipedia.org/wiki?curid=2033437", "title": "Carlo Ludovico II di Hohenlohe-Langenburg", "text": "Infanzia.\nCarlo Ludovico nacque a Langenburg, Regno di W\u00fcrttemberg, primogenito di Ernesto I, Principe di Hohenlohe-Langenburg (1794\u20131860), (figlio du Carlo Ludovico I, Principe di Hohenlohe-Langenburg e della Contessa Amalia di Solms-Baruth) e di sua moglie, la Principessa Feodora di Leiningen (1807\u20131862), (figlia di Emich Carl, II Principe di Leiningen e della Principessa Vittoria di Sassonia-Coburgo-Saalfeld). Sua madre era la sorellastra della Regina Vittoria.\nEducazione e carriere militare.\nDopo aver vissuto a Dresda and Gotha per scopi didattici, studio giurisprudenza per tre mesi all'Universit\u00e0 Federico Guglielmo a Berlino (1850\u201351). Successivamente egli trascorse diversi anni nell'esercito per una formazione militare, ma solo negli anni '50 dell'Ottocento ottenne di entrare a far parte dell'esercito austriaco e poi dell'armata del W\u00fcrttemberg, venendo nominato ufficiale dal 1848. Dal 1855 si iscrisse all'Ordine dei Cavalieri di San Giovanni di Gerusalemme.\nPrincipe di Hohenlohe-Langenburg.\nAlla morte di suo padre il 12 aprile 1860, Carlo Ludovico eredit\u00f2 il titolo di Principe di Hohenlohe-Langenburg (in tedesco:F\u00fcrst zu Hohenlohe-Langenburg). Rinunci\u00f2 al titolo il 21 aprile 1860 in favore del fratello minore Ermanno, poich\u00e9 intendeva contrarre un matrimonio ineguale. Tuttavia, egli mantenne il titolo di principe (in tedesco:\"Prinz\").\nMatrimonio.\nCarlo Ludovico spos\u00f2 morganaticamente il 22 febbraio 1861 a Parigi Maria Grathwohl (1837\u20131901), figlia maggiore di Georg Andreas Grathwohl e sua moglie, Friederike Meyer. Seguendo le regole del matrimonio morganatico, sua moglie fu creata Baronessa di Bronn fra la nobilt\u00e0 del W\u00fcrttemberg, loro figli tennero il titolo della loro madre come Barone (Baronessa) di Bronn dalla nascita, e non ebbero diritto a qualsiasi condizione reale o eredit\u00e0.\nEbbero tre figlio:"}
{"id": "2033438", "revid": "124123", "url": "https://it.wikipedia.org/wiki?curid=2033438", "title": "Morti nel 378", "text": ""}
{"id": "2033442", "revid": "124123", "url": "https://it.wikipedia.org/wiki?curid=2033442", "title": "Morti nel 383", "text": ""}
{"id": "2033444", "revid": "124123", "url": "https://it.wikipedia.org/wiki?curid=2033444", "title": "Morti nel 385", "text": ""}
{"id": "2033445", "revid": "124123", "url": "https://it.wikipedia.org/wiki?curid=2033445", "title": "Morti nel 386", "text": ""}
{"id": "2033450", "revid": "124123", "url": "https://it.wikipedia.org/wiki?curid=2033450", "title": "Morti nel 392", "text": ""}
{"id": "2033452", "revid": "124123", "url": "https://it.wikipedia.org/wiki?curid=2033452", "title": "Morti nel 393", "text": ""}
{"id": "2033458", "revid": "124123", "url": "https://it.wikipedia.org/wiki?curid=2033458", "title": "Morti nel 396", "text": ""}
{"id": "2033460", "revid": "124123", "url": "https://it.wikipedia.org/wiki?curid=2033460", "title": "Morti nel 397", "text": ""}
{"id": "2033461", "revid": "124123", "url": "https://it.wikipedia.org/wiki?curid=2033461", "title": "Morti nel 398", "text": ""}
{"id": "2033463", "revid": "124123", "url": "https://it.wikipedia.org/wiki?curid=2033463", "title": "Morti nel 400", "text": ""}
{"id": "2033464", "revid": "124123", "url": "https://it.wikipedia.org/wiki?curid=2033464", "title": "Morti nel 404", "text": ""}
{"id": "2033465", "revid": "124123", "url": "https://it.wikipedia.org/wiki?curid=2033465", "title": "Morti nel 407", "text": ""}
{"id": "2033466", "revid": "124123", "url": "https://it.wikipedia.org/wiki?curid=2033466", "title": "Morti nel 409", "text": ""}
{"id": "2033468", "revid": "124123", "url": "https://it.wikipedia.org/wiki?curid=2033468", "title": "Morti nel 412", "text": ""}
{"id": "2033469", "revid": "7", "url": "https://it.wikipedia.org/wiki?curid=2033469", "title": "Expo Milano 2015", "text": ""}
{"id": "2033470", "revid": "124123", "url": "https://it.wikipedia.org/wiki?curid=2033470", "title": "Morti nel 416", "text": ""}
{"id": "2033471", "revid": "2166030", "url": "https://it.wikipedia.org/wiki?curid=2033471", "title": "Armistizio di Mudros", "text": "Larmistizio di Mudros (30 ottobre 1918) pose fine alle ostilit\u00e0 nel Vicino Oriente tra l'Impero ottomano e gli Alleati della prima guerra mondiale. Fu firmato dal ministro della Marina militare turco-ottomana Rauf Bey e dall'ammiraglio britannico Arthur Somerset Gough-Calthorpe, a bordo della corazzata britannica HMS Agamemnon nel porto di Moudros, nell'isola greca di Lemnos.\nAlla resa ottomana, le loro restanti guarnigioni al di fuori dell'Anatolia furono richiamate; agli alleati fu concesso il diritto di occupare i forti sullo stretto dei Dardanelli e del Bosforo, e il diritto di occupare \"in caso di evenienza\" ogni territorio turco in caso di una minaccia alla sicurezza. L'esercito ottomano fu smobilitato, e porti, ferrovie, e altri punti strategici furono resi disponibili per l'uso da parte degli Alleati. Nel Caucaso, la Turchia dovette ritirarsi sulle frontiere pre-belliche.\nAll'armistizio segu\u00ec l'occupazione di Costantinopoli e la successiva spartizione dell'Impero ottomano. Il 10 agosto 1920 segu\u00ec il trattato di S\u00e8vres a definire l'armistizio, ma questo trattato non fu mai applicato a causa dello scoppio della guerra d'indipendenza turca.\nQuesto armistizio dettava le regole da seguire fino a quando non sarebbe stato fatto il trattato di Sevr\u00e9s:\nGli otto punti focali che porteranno i turchi all'esasperazione e all'inizio della guerra d'indipendenza:\nDopo questo armistizio si pu\u00f2 considerare la fine, anche se non formale, del sultanato perch\u00e9 non era riuscito a garantire la sicurezza della capitale."}
{"id": "2033472", "revid": "124123", "url": "https://it.wikipedia.org/wiki?curid=2033472", "title": "Morti nel 421", "text": ""}
{"id": "2033473", "revid": "124123", "url": "https://it.wikipedia.org/wiki?curid=2033473", "title": "Morti nel 426", "text": ""}
{"id": "2033474", "revid": "124123", "url": "https://it.wikipedia.org/wiki?curid=2033474", "title": "Morti nel 429", "text": ""}
{"id": "2033476", "revid": "124123", "url": "https://it.wikipedia.org/wiki?curid=2033476", "title": "Morti nel 434", "text": ""}
{"id": "2033477", "revid": "124123", "url": "https://it.wikipedia.org/wiki?curid=2033477", "title": "Morti nel 439", "text": ""}
{"id": "2033478", "revid": "36426", "url": "https://it.wikipedia.org/wiki?curid=2033478", "title": "Sbarramento Passo Cimabanche", "text": "Lo sbarramento del Passo Cimabanche \u00e8 uno sbarramento facente parte del \"XV settore di copertura Pusteria\" (successivamente passato al settore \"XVI settore di copertura Cadore - Carnia\") del Vallo alpino in Alto Adige, costruito presso il passo Cimabanche, al confine tra la provincia autonoma di Bolzano e la provincia di Belluno.\nStoria.\nLa val di Landro (ted. \"H\u00f6lensteintal\") fa da collegamento tra la val Pusteria (Dobbiaco), scendendo perpendicolarmente verso sud, presso Carbonin (ted. \"Schluderbach\") dividendosi in due: una via porta al passo Cimabanche (ted. \"Gem\u00e4rk Pass\") scendendo fino a Cortina d'Ampezzo, mentre l'altra porta innanzitutto al lago di Misurina, oltrepassando il passo Tre Croci (1.809 m) e giungendo anche in questo caso a Cortina.\nNel 1940, venne costruito uno sbarramento presso il passo Cimabanche, situato nella valle del rio Freddo, appartenente al raddoppio del III sistema difensivo, posto a protezione della conca d'Ampezzo, con uno sviluppo da nord-ovest (sulla Croda Rossa d'Ampezzo a quota 1.900 m) a sud-est (a quota 1.948 m). A inizio anno si prevedeva di costruire 8 opere difensive, resistenti ai grandi calibri, assieme ad una caverna con funzione di ricovero. La linea difensiva scendeva dal Col Fiedo (2804 m) e risalviva presso il Forame (2445 m), ed aveva il compito di sbarrare la strada statale 51 di Alemagna e la ferrovia delle Dolomiti. L'intero sbarramento era armato da 14 fucili mitragliatori, 19 mitragliatrici, 2 pezzi anticarro, 2 lanciafiamme e 4 cannoni da .\nVerso la fine del 1940 le opere previste risultavano in buona parte ultimate, per lo meno nella parte muraria. In particolare:\nPer le altre 3 opere si stavano concludendo i lavori di muratura:\nAltre opere invece vennero lasciate a livello di scavo o sulla carta:\nNel 1941, altre al completamento del fossato anticarro, si era previsto un piano generale per l'illuminazione della zona riguardante la difesa dello sbarramento; vennero predisposte due postazioni scoperte per fotoelettriche, per la precisione una da 90\u00a0cm presso il ricovero 1bis per controllare le provenienze dal lago di Misurina favorendo l'azione della batteria 4bis e una da 60\u00a0cm posta tra le opere 3 e 3bis con azione verso lo sbocco della valle dei Canopi. Questo progetto, che venne approvato nel settembre del 1941, alla fine non venne mai attuato.\nQuando arrivo' la sospensione dei lavori nel 1942, le opere ultimate erano state completate anche negli arredamenti interni, compreso l'impianto di ventilazione, ma erano del tutto prive degli armamenti: mitragliatrici e cannoni anticarro. A met\u00e0 1942 le opere vennero consegnate al sottosettore \u201cDrava\u201d di San Candido del XV Settore di Copertura della Guardia alla Frontiera.\nPer la costruzione delle opere di questo sbarramento, la ferrovia delle Dolomiti (Calalzo-Dobbiaco) (oggi smantellata ed adibita a pista ciclabile: la ciclabile delle Dolomiti), ha rivestito un ruolo rilevante per il trasporto del materiale da costruzione e delle blindature dello sbarramento. Per la costruzione dello sbarramento fu quindi allestito un apposito scalo, con un binario per permettere la giratura delle locomotive (oggi rimane visibile solamente il vecchio edificio della stazione).\nDato che lo sbarramento dopo il 1945 non era pi\u00f9 militarmente utile, attualmente esso si trova nelle stesse condizioni di quando i lavoratori lo avevano messo a punto, con l'aggiunta del normale degrado. La mimetizzazione tuttavia venne completata miseramente: certamente le feritoie furono mimetizzate, e le nude mura di calcestruzzo furono tinteggiate con colori mimetici, cosicch\u00e9 oggi le opere lasciano mostrate le loro mura lisce.\nNel dopoguerra lo sbarramento con le sue opere non fu riutilizzato militarmente, nonostante vi siano tracce di un suo riutilizzo come deposito.\nDato che la zona del passo \u00e8 stata zona di confine, e quindi di guerra, durante la prima guerra mondiale, \u00e8 possibile ricondurre molte delle tracce che si possono osservare presso il passo a quel periodo, e non al periodo del Vallo Alpino.\nFossato anticarro.\nDello sbarramento faceva parte un fossato anticarro lungo 900 metri circa (di cui circa 750 m verso est), con un'altezza pari a 3 metri. Il fossato inizia ai piedi de \"Il Forame\" (2.445 m), parte in direzione nord, tagliando l'antico percorso della ferrovia delle Dolomiti, quindi si estende in direzione nord-ovest, per terminare ai piedi del \"Col Fiedo\". Come di consueto l'ostacolo esegue nel suo centro una leggera svolta, cosicch\u00e9 le opere poste ai limite del fossato, con i loro cannoni anticarro non si sparassero vicendevolmente contro per errore. La strada statale e la ferrovia erano invece interrotte con spezzoni metallici e interruzioni sui ponti. A 750 metri ad est del fossato erano previste ulteriori interruzioni stradali e ferroviarie.\nFino a pochi anni fa, il fossato anticarro per un lungo tratto era seppellito, e quindi solo riconoscibile a tratti. Recentemente (2006) \u00e8 stato dissotterrato, per utilizzarlo come canale di scolo e risulta particolarmente ben conservato.\nDescrizione dello sbarramento.\nOpera 2.\nCome raggiungere l'opera\nOpera 3.\nCome raggiungere l'opera\nOpera 3bis.\nCome raggiungere l'opera\nOpera 4.\nCome raggiungere l'opera\nOpera 4bis.\nCome raggiungere l'opera\nOpera 5.\nCome raggiungere l'opera"}
{"id": "2033480", "revid": "767487", "url": "https://it.wikipedia.org/wiki?curid=2033480", "title": "Henri Myntti", "text": "Caratteristiche tecniche.\nNato difensore centrale, durante la Veikkausliiga 2008 Ari Hjelm ha iniziato ad schierarlo centravanti, ruolo in cui \u00e8 diventato a sorpresa capocannoniere del campionato.\nCarriera.\nClub.\nInizia la carriera nel club principale della sua citt\u00e0 natale, Kokkola, il KPV. Nel marzo del 2001, considerato come una giovane promessa, viene acquistato del club norvegese Troms\u00f8 I.L.. Non trova per\u00f2 spazio nella squadra bianco-rossa e viene mandato in presitito per due volte durante la permanenza in Norvegia. Nel 2002, passa all'FC H\u00e4meenlinna per mezza stagione, debuttando nella Veikkausliiga. Nel 2003, gioca l'intera stagione in un altro club di prima serie finlandese, l'FF Jaro.\nNel luglio del 2004 gli scade il contratto con il Troms\u00f8, lascia la Norvegia e torna a giocare nel suo club di debutto, il Kokkolan Palloveikot, squadra militante nella Ykk\u00f6nen finlandese.\nDopo una positiva esperienza nel KPV, viene acquistato dai campioni finlandesi in carica del Tampere United per la stagione 2007 e riesce nell'intento di difendere il titolo, giocando anche titolare nella squadra biancoverde.\nNel 2008 il manager Ari Hjelm decide di utilizzarlo come attaccante, terminando il campionato con 13 reti e il titolo di capocannoniere della Veikkausliiga.\nIl 12 gennaio 2009 viene acquistato dall'FC Vaslui, club della Liga I romena.&lt;ref name=\"TMW 12/01\"&gt;&lt;/ref&gt;\nNazionale.\nConta 12 presenze nella Under-21 finlandese e presenze anche nelle nazionali minori."}
{"id": "2033481", "revid": "124123", "url": "https://it.wikipedia.org/wiki?curid=2033481", "title": "Morti nel 444", "text": ""}
{"id": "2033482", "revid": "124123", "url": "https://it.wikipedia.org/wiki?curid=2033482", "title": "Morti nel 445", "text": ""}
{"id": "2033483", "revid": "124123", "url": "https://it.wikipedia.org/wiki?curid=2033483", "title": "Morti nel 447", "text": ""}
{"id": "2033485", "revid": "124123", "url": "https://it.wikipedia.org/wiki?curid=2033485", "title": "Morti nel 449", "text": ""}
{"id": "2033486", "revid": "124123", "url": "https://it.wikipedia.org/wiki?curid=2033486", "title": "Morti nel 459", "text": ""}
{"id": "2033488", "revid": "124123", "url": "https://it.wikipedia.org/wiki?curid=2033488", "title": "Morti nel 460", "text": ""}
{"id": "2033490", "revid": "486946", "url": "https://it.wikipedia.org/wiki?curid=2033490", "title": "Uomini in Nero", "text": ""}
{"id": "2033494", "revid": "124123", "url": "https://it.wikipedia.org/wiki?curid=2033494", "title": "Morti nel 470", "text": ""}
{"id": "2033495", "revid": "124123", "url": "https://it.wikipedia.org/wiki?curid=2033495", "title": "Morti nel 475", "text": ""}
{"id": "2033498", "revid": "124123", "url": "https://it.wikipedia.org/wiki?curid=2033498", "title": "Morti nel 485", "text": ""}
{"id": "2033499", "revid": "124123", "url": "https://it.wikipedia.org/wiki?curid=2033499", "title": "Morti nel 486", "text": ""}
{"id": "2033501", "revid": "124123", "url": "https://it.wikipedia.org/wiki?curid=2033501", "title": "Morti nel 488", "text": ""}
{"id": "2033504", "revid": "124123", "url": "https://it.wikipedia.org/wiki?curid=2033504", "title": "Morti nel 500", "text": ""}
{"id": "2033505", "revid": "124123", "url": "https://it.wikipedia.org/wiki?curid=2033505", "title": "Morti nel 511", "text": ""}
{"id": "2033507", "revid": "124123", "url": "https://it.wikipedia.org/wiki?curid=2033507", "title": "Morti nel 515", "text": ""}
{"id": "2033508", "revid": "124123", "url": "https://it.wikipedia.org/wiki?curid=2033508", "title": "Morti nel 516", "text": ""}
{"id": "2033509", "revid": "124123", "url": "https://it.wikipedia.org/wiki?curid=2033509", "title": "Morti nel 524", "text": ""}
{"id": "2033510", "revid": "21880", "url": "https://it.wikipedia.org/wiki?curid=2033510", "title": "Corynanthe johimbe", "text": ""}
{"id": "2033511", "revid": "124123", "url": "https://it.wikipedia.org/wiki?curid=2033511", "title": "Morti nel 529", "text": ""}
{"id": "2033512", "revid": "124123", "url": "https://it.wikipedia.org/wiki?curid=2033512", "title": "Morti nel 537", "text": ""}
{"id": "2033514", "revid": "124123", "url": "https://it.wikipedia.org/wiki?curid=2033514", "title": "Morti nel 540", "text": ""}
{"id": "2033516", "revid": "149485", "url": "https://it.wikipedia.org/wiki?curid=2033516", "title": "XXVIII Universiade", "text": "La XXVIII Universiade estiva (\uc81c28\ud68c \ud558\uacc4 \uc720\ub2c8\ubc84\uc2dc\uc544\ub4dc) si \u00e8 svolta a Gwangju, Corea del Sud, dal 3 al 14 luglio 2015.\nProgramma.\nIl programma di Gwangju 2015 ha previsto la disputa di competizioni in 20 sport:\nAssegnazione.\nIl Comitato Esecutivo della FISU ha eletto la citt\u00e0 organizzatrice della XXVIII Universiade durante il congresso del 23 maggio 2009 tenutosi a Bruxelles, Belgio. Su di un totale di 410 punti assegnabili dal Comitato di valutazione, la citt\u00e0 coreana di Gwangju ne ha collezionati 397; le concorrenti Edmonton (Canada) e Taipei (Cina Taipei) ricevettero rispettivamente 389 e 354 punti.\nAlla scadenza del 15 ottobre 2008 spedirono la lettera d'intenti alla FISU ben sei citt\u00e0 ma dopo una serie di ritiri solo le tre ciatte consegnarono il dossier di candidatura:\nIpotesi non ufficializzate.\nAvevano inizialmente espresso interesse nell'organizzazione dell'evento, ma non hanno finalizzato le proprie ambizioni:\nCalendario.\nIl 1\u00ba settembre 2008 la FISU ha reso noto il calendario della procedura d'assegnazione della manifestazione."}
{"id": "2033517", "revid": "136056", "url": "https://it.wikipedia.org/wiki?curid=2033517", "title": "Nicolo Ardinghelli", "text": ""}
{"id": "2033524", "revid": "124123", "url": "https://it.wikipedia.org/wiki?curid=2033524", "title": "Morti nel 551", "text": ""}
{"id": "2033525", "revid": "124123", "url": "https://it.wikipedia.org/wiki?curid=2033525", "title": "Morti nel 552", "text": ""}
{"id": "2033528", "revid": "124123", "url": "https://it.wikipedia.org/wiki?curid=2033528", "title": "Morti nel 558", "text": ""}
{"id": "2033529", "revid": "21880", "url": "https://it.wikipedia.org/wiki?curid=2033529", "title": "Corynanthe yohimbe", "text": ""}
{"id": "2033530", "revid": "628767", "url": "https://it.wikipedia.org/wiki?curid=2033530", "title": "Repubblica Socialista Sovietica Lituana (1918-1919)", "text": "La Repubblica Socialista Sovietica di Lituania (abbreviata RSS Lituania; ; ) fu uno Stato bolscevico nato sulle ceneri della Repubblica lituana filo-tedesca e dell'Ober Ost. Gli Imperi centrali si erano arresi nel 1918, evento che port\u00f2 al termine della Grande Guerra. Nacque ufficialmente il 16 dicembre 1918 nella zona conquistata dai bolscevichi nella guerra lituano-sovietica. Fu guidato dal bolscevico Vincas Mickevi\u010dius-Kapsukas. Il 27 febbraio 1919 si fuse con la Bielorussia nella RSS Lituano-Bielorussa.\nAntefatti.\nIl 1918 la Lituania fronteggi\u00f2 diverse trasformazioni: dopo l'atto di indipendenza redatto il 16 febbraio 1918 dal Consiglio governativo lituano, la Repubblica di Lituania rese pubblica la volont\u00e0 di diventare uno Stato sovrano: qualche mese pi\u00f9 tardi, fu offerto al duca Wilhelm di Urach il trono, soprattutto sulla spinta di fazioni filo-tedesche: seguirono lunghe polemiche che causarono le dimissioni di alcuni membri del futuro Seimas, parlamento lituano. Il 2 novembre dello stesso anno, cambi\u00f2 la Costituzione e la forma di governo scelta fu nuovamente la repubblica.\nL'Impero tedesco firm\u00f2 l'11 novembre 1918 l'Armistizio di Compi\u00e8gne che pose fine alla Grande Guerra. Le forze militari teutoniche iniziarono dunque a ritirarsi dai territori dell'Ober Ost. Due giorni dopo la firma dell'armistizio, la Russia di Lenin rinneg\u00f2 il trattato di Brest-Litovsk con cui si accettava l'indipendenza della Lituania. I sovietici lanciarono cos\u00ec un'offensiva militare contro Lituania, Lettonia ed Estonia per dar luogo al progetto di Rivoluzione mondiale, ovvero per far s\u00ec che sempre pi\u00f9 Stati abbracciassero l\u2019\u201cascesa del proletariato\u201d unendosi, di fatto, allo Stato russo. Compiutasi la ritirata delle forze tedesche, i sovietici raggiunsero la Lituania a met\u00e0 dicembre 1918.\nI sovietici presero possesso del Paese baltico, ponendo a capo il bolscevico Vincas Mickevi\u010dius-Kapsukas. Tuttavia, la versione ufficiale sostenuta dai russi presentava delle differenze: si cercava infatti di far leva sul fatto che la RSS Lituana si era costituita non per l'intervento di Mosca, ma per autodeterminazione del popolo lituano: erano stati i locali a decidere di abbracciare il comunismo e, conseguentemente, l'URSS. Il governo russo afferm\u00f2 a tal proposito: \"Risultano ora smascherate le falsit\u00e0 raccontate dagli Stati Uniti e dagli imperalisti britannici, secondo cui la Russia vorrebbe espandersi a scapito delle comunit\u00e0 baltiche\".\nFormazione e primi provvedimenti.\nIn Lituania, non vi furono attivisti comunisti se non dall'estate del 1918. Il Partito Comunista della Lituania (PCL) inizi\u00f2 ad organizzarsi solo da allora, riuscendo a far eleggere 34 delegati alle prime elezioni tenutesi a Vilnius l'1, il 2 e il 3 ottobre 1918. Pranas Eidukevi\u010dius fu eletto come prima guida del partito. Il programma politico prevedeva di imitare l'esempio del PCUS con l'attuazione della Rivoluzione d'Ottobre accaduta un anno prima in Russia. Tale ipotesi fu sostenuta e finanziata anche dai russi con il plauso di Adol'f Abramovi\u010d Ioffe e Dmitrij Manuil'skij. Il 2 dicembre, con il Regno di Lituania ormai alle spalle, Vincas Mickevi\u010dius-Kapsukas invi\u00f2 una delegazione a Mosca per ottenere un finanziamento di 15 milioni di rubli volti ad organizzare i preparativi per la \"rivoluzione\". L'8 dicembre, il PCL form\u00f2 un gruppo di otto membri del movimento politico, al fine di assistere in diversi ambiti ministeriali il governo provvisorio di Mickevi\u010dius-Kapsukas. Queste persone erano Zigmas Aleksa-Angarietis, Pranas Svotelis-Proletaras, Semyon Dimanstein, Kazimierz Cichowski, Aleksandras Jak\u0161evi\u010dius, Konstantinas Kernovi\u010dius e Yitzhak Weinstein (noto in lituano come Aizikas Vain\u0161teinas). Gli storici contemporanei non sono del tutto convinti che il governo provvisorio abbia operato da Vilnius, come sostenuto da fonti sovietiche: si tende a ritenere che il governo fosse guidato dai leader militari dell'Armata Rossa. Tra il 16 dicembre 1918 e il 7 gennaio 1920, la sede del governo fu spostata a Daugavpils, espugnata dalle forze russe il 9 dicembre 1918.\nIl governo lituano redasse un proclama, stampato il 16 dicembre, con cui si sanciva la costituzione politica della Repubblica Socialista Sovietica lituana. Il proclama fu poi riportato in Russia in primis dal quotidiano \"Izvestia\" il 19 dicembre, a cui segu\u00ec anche un annuncio radiofonico. Fu poi visibile anche sui giornali di Vilnius cinque giorni dopo. Una bozza del manifesto, redatta da Kapsukas, riportava le motivazioni per cui questa unione politica avrebbe avuto un gran futuro e grande prosperit\u00e0: il testo terminava poi con uno slogan: \"\"Lunga vita alla Repubblica Socialista Federativa Sovietica Russa e alla sua incorporata Lituania Sovietica!\" La versione finale, approvata da Stalin e dal PCUS, elimin\u00f2 il riferimento all'unione politica con la Russia, risultando cos\u00ec modificata la parte finale: \"Lunga vita alla libera Repubblica Sovietica lituana!\"\" Kapsukas non aveva intenzione di costituire una repubblica sovietica dopo essersi battuto per anni contro il patriottismo socialista, il separatismo e l'indipendenza lituana. Sedotto dai testi di Rosa Luxemburg, rifiut\u00f2 convintamente l'idea di autodeterminazione.\nLa neoformata RSS Lituana chiese una revisione formale del suo status politico alla Repubblica Socialista Federativa Sovietica Russa (RSFSR) e fu riconosciuta come indipendente il 22 dicembre. Non passarono nemmeno 24 ore e l'Armata ross assunse il controllo di Zarasai e \u0160ven\u010dionys sul confine russo-lituano. Il governo entr\u00f2 cos\u00ec in uno stato di \"empasse\", risultando sostanzialmente impotente sia a livello effettivo (difficilmente tali truppe sarebbero state allontanate dalla Lituania senza combattere) che agli occhi del mondo (l'accettazione di un esercito straniero nei propri confini strideva fortemente con l'idea di Stato sovrano e indipendente). L'esercito lituano, assolutamente impreparato, non fu in grado di mostrare resistenza ai soldati sovietici. Il 5 gennaio 1919, l'Armata Rossa entrava a Vilnius e, alla fine del gennaio 1919, occupava gi\u00e0 2/3 del territorio dell'attuale Lituania.\nForme repubblicane simili furono costituite in Lettonia (Repubblica Socialista Sovietica Lettone) ed Estonia (Comunit\u00e0 dei lavoratori estoni).\nAttivit\u00e0 del governo.\nLa RSS Lituana si reggeva su fragili equilibri: era inoltre impreparata ad affrontare le politiche nazionali e dovette far affidamento sull'assistenza dei russi. Una delle principali classi sostenitrici delle politiche sovietiche fu quella industriale: in Lituania, questa era formata da un numero assai basso di lavoratori, considerando che la popolazione si occupava prevalentemente di attivit\u00e0 agricole. Il 21 gennaio, la RSFSR vers\u00f2 100 milioni di rubli al governo provvisorio per incentivare le politiche socialiste. Fu poi sancito il divieto per il governo di costituire un esercito. Nel febbraio del 1919, Kapsukas invi\u00f2 un telegramma a Mosca, replicando a quanto era stato precedentemente imposto dai russi: sostenne che la possibilit\u00e0 per i lituani di unirsi alla sola Armata Rossa anzich\u00e9 ad un esercito nazionale avrebbe incoraggiato i lituani a costituire movimenti nazionalisti. Nel frattempo, nei territori controllati dai sovietici a seguito delle operazioni militari, crearono sul modello gi\u00e0 adoperato in patria i Revkom (carica amministrativa) e i Soviet.\nI sovietici richiesero agli insediamenti assoggettati ingenti contributi per finanziare le operazioni militari in corso. Ad esempio, Panev\u0117\u017eys dovette versare circa 1 milione di rubli, Utena 200.000 rubli, mentre ne venivano richiesti 10 da ogni centro abitato. Furono nazionalizzate industrie produttive e grandi propriet\u00e0 per permettere la formazione di fattorie collettive. Le difficolt\u00e0 economiche si fecero sentire in maniera particolarmente gravosa nel gennaio del 1919, quando fu emanato un decreto in cui \"(si proibiva di) \"conferire emolumenti in misura superiore a rubli 250 a settimana per lavoratore\"\". Ad oggi, \u00e8 facile comprendere le motivazioni che spinsero molti lituani a ripudiare le politiche sovietiche: un Paese fortemente cattolico, basato sull'agricoltura e orgoglioso della propria identit\u00e0 nazionale, difficilmente avrebbe potuto adottarsi in maniera repentina ad ateismo, industrializzazione e negazione del principio di autodeterminazione dei popoli.\nDissoluzione e conseguenze.\nTra l'8 e il 15 febbraio 1919, volontari lituani e tedeschi fermarono l'avanzata sovietica, impedendo alle forze russe di espugnare Kaunas, nominata capitale provvisoria della Lituania. Alla fine dello stesso mese, i tedeschi avviarono un'offensiva nella Lettonia e nella Lituania settentrionale (specialmente nella regione storica dell'Auk\u0161taitija). Di fronte a difficolt\u00e0 logistiche, finanziarie e gestionali che i russi dovettero operare per controllare la RSS Lituana, si decise di unirla politicamente alla RSS Bielorussa (\"Litbel\"): il risultato port\u00f2 alla nascita della Repubblica Socialista Sovietica Lituano-Bielorussa, a cui capo fu posto nuovamente Kapsukas. Furono fusi tra loro anche il Partito Comunista bielorusso e quello lituano. La creazione di questo Stato non arrest\u00f2 l'avanzata dell'esercito polacco, mosso dall'intento di impadronirsi, come accadde, di \"Vilna\" (Vilnius) e Minsk nell'ambito della guerra sovietico-polacca (1919-1921). La RSS Bielorussa fin\u00ec col dissolversi nel corso del conflitto, ma la situazione venne a modificarsi qualche mese dopo.\nA seguito delle avvisaglie iniziali del conflitto sovietico-polacco, inizi\u00f2 un vero e proprio scontro su vasta scala: una delle operazioni pi\u00f9 importanti riguard\u00f2 sicuramente la conquista di Vilnius, operata dai russi il 14 luglio 1920. La citt\u00e0 non fu tuttavia ceduta al controllo dei lituani, come si stabil\u00ec invece due giorni prima nel trattato di Mosca del 1920. Le intenzioni dei sovietici erano quelle di sobillare la popolazione per un golpe, come accaduto con successo nella neo-ripristinata RSS Bielorussa. La sconfitta subita nella battaglia di Varsavia sempre nel 1920, obblig\u00f2 i russi a rivedere i piani di conquista, in quanto la Polonia riusc\u00ec ad imporsi sul campo di battaglia. Alcuni storici dell'epoca videro in questa sconfitta l'evento che scatur\u00ec una nuova indipendenza della Lituania e l'allontanamento dalla sfera di influenza sovietica. Durante il periodo interbellico, i rapporti diplomatici tra lituani e sovietici rimasero generalmente cordiali fino a qualche mese dopo lo scoppio della seconda guerra mondiale. Nel luglio 1940, l'URSS avvi\u00f2 una campagna offensiva volta ad occupare gli Stati baltici: fu quindi ricostituita la seconda RSS lituana. La propaganda sovietica diffuse il messaggio secondo cui l'occupazione permise di \"restaurare il potere sovietico come chiesto dalle masse rivoluzionarie\"."}
{"id": "2033533", "revid": "124123", "url": "https://it.wikipedia.org/wiki?curid=2033533", "title": "Morti nel 566", "text": ""}
{"id": "2033534", "revid": "122910720", "url": "https://it.wikipedia.org/wiki?curid=2033534", "title": "XXVII Universiade invernale", "text": "La XXVII Universiade invernale (XXVII Juegos Universitarios de Invierno / Zimn\u00e1 univerzi\u00e1da 2015) si svolse a Granada, in Spagna, e a \u0160trbsk\u00e9 Pleso/Osrblie, in Slovacchia, dal 24 gennaio al 14 febbraio 2015.\nProcesso di selezione.\nIl processo di candidatura venne avviato dal FISU il 1\u00ba settembre 2008 e segu\u00ec il seguente calendario:\nCitt\u00e0 candidate.\nIl 14 marzo 2009 Granada (Spagna) fu l'unica citt\u00e0 a presentare candidatura ufficiale ai vertici FISU consegnando il dossier di candidatura; ricevette la visita della commissione di valutazione dal 6 al 9 aprile 2009. La citt\u00e0 di Granada venne proposta dopo che alla scadenza del 15 ottobre 2008, termine ultimo per la presentazione delle lettere di intenti alla FISU, nessuna citt\u00e0 espresse il proprio interesse nell'ospitare la XXVII Universiade invernale. Questa opzione \u00e8 stata preferita dalle autorit\u00e0 cittadine alla candidatura per le Universiadi estive da tenersi nello stesso anno, sebbene vennero evidenziate problematiche riguardo alle strutture per alcuni sport, in particolare per il salto con gli sci.\nIl 25 giugno 2014 la FISU annunci\u00f2 che la Slovacchia avrebbe co-ospitato la XXVII Universiade invernale, in particolare per le competizioni di biathlon e sci nordico nelle citt\u00e0 di \u0160trbsk\u00e9 Pleso e Osrblie.\nProgramma.\nDiscipline.\nIl programma della manifestazione ha previsto competizioni in 11 discipline:"}
{"id": "2033535", "revid": "124123", "url": "https://it.wikipedia.org/wiki?curid=2033535", "title": "Morti nel 568", "text": ""}
{"id": "2033538", "revid": "124123", "url": "https://it.wikipedia.org/wiki?curid=2033538", "title": "Morti nel 571", "text": ""}
{"id": "2033539", "revid": "339392", "url": "https://it.wikipedia.org/wiki?curid=2033539", "title": "Coloured", "text": ""}
{"id": "2033540", "revid": "124123", "url": "https://it.wikipedia.org/wiki?curid=2033540", "title": "Morti nel 575", "text": ""}
{"id": "2033542", "revid": "124123", "url": "https://it.wikipedia.org/wiki?curid=2033542", "title": "Morti nel 576", "text": ""}
{"id": "2033543", "revid": "124123", "url": "https://it.wikipedia.org/wiki?curid=2033543", "title": "Morti nel 577", "text": ""}
{"id": "2033545", "revid": "124123", "url": "https://it.wikipedia.org/wiki?curid=2033545", "title": "Morti nel 578", "text": ""}
{"id": "2033548", "revid": "124123", "url": "https://it.wikipedia.org/wiki?curid=2033548", "title": "Morti nel 580", "text": ""}
{"id": "2033550", "revid": "124123", "url": "https://it.wikipedia.org/wiki?curid=2033550", "title": "Morti nel 582", "text": ""}
{"id": "2033552", "revid": "124123", "url": "https://it.wikipedia.org/wiki?curid=2033552", "title": "Morti nel 587", "text": ""}
{"id": "2033553", "revid": "767487", "url": "https://it.wikipedia.org/wiki?curid=2033553", "title": "\u00c1ngel Uribe", "text": "Carriera.\nClub.\nA livello di club milit\u00f2 unicamente nell'Universitario de Deportes.\nEsord\u00ec nel calcio professionistico nel 1959 con la maglia dell'Universitario de Deportes in massima serie.\nNazionale.\nVenne convocato nella Nazionale olimpica di calcio del Per\u00f9, per disputare le XVII Olimpiadi. Con gli andini ottenne il terzo posto del girone D della fase a gruppi, venendo eliminato dalla competizione."}
{"id": "2033556", "revid": "124123", "url": "https://it.wikipedia.org/wiki?curid=2033556", "title": "Morti nel 595", "text": ""}
{"id": "2033559", "revid": "124123", "url": "https://it.wikipedia.org/wiki?curid=2033559", "title": "Morti nel 598", "text": ""}
{"id": "2033562", "revid": "124123", "url": "https://it.wikipedia.org/wiki?curid=2033562", "title": "Morti nel 600", "text": ""}
{"id": "2033563", "revid": "287204", "url": "https://it.wikipedia.org/wiki?curid=2033563", "title": "Uragano Rita", "text": "L'uragano Rita \u00e8 stato il quarto pi\u00f9 intenso uragano atlantico mai registrato e il pi\u00f9 intenso ciclone tropicale mai osservato nel Golfo del Messico. Formatosi nel settembre 2005, Rita ha causato 11,3 miliardi di dollari di danni nella Costa del Golfo degli Stati Uniti. Rita \u00e8 stato la diciassettesima tempesta con nominativo, decimo uragano, quinto uragano maggiore e terzo uragano di categoria 5 della stagione degli uragani atlantici 2005.\nRita \u00e8 approdato il 24 settembre tra Sabine Pass, Texas e Johnsons Bayou, Louisiana come uragano di categoria 3 sulla scala Saffir-Simpson. Ha continuato colpendo diverse aree del sud del Texas. L'onda di tempesta ha causato danni estesi in Louisiana e lungo le coste dell'estremo sud-est del Texas ed ha completamente distrutto alcune comunit\u00e0 costiere. La tempesta ha ucciso direttamente sette persone; molte altre sono morte durante le evacuazioni e per altri effetti indiretti."}
{"id": "2033566", "revid": "124123", "url": "https://it.wikipedia.org/wiki?curid=2033566", "title": "Morti nel 602", "text": ""}
{"id": "2033573", "revid": "124123", "url": "https://it.wikipedia.org/wiki?curid=2033573", "title": "Morti nel 611", "text": ""}
{"id": "2033574", "revid": "124123", "url": "https://it.wikipedia.org/wiki?curid=2033574", "title": "Morti nel 613", "text": ""}
{"id": "2033575", "revid": "124123", "url": "https://it.wikipedia.org/wiki?curid=2033575", "title": "Morti nel 614", "text": ""}
{"id": "2033576", "revid": "46480", "url": "https://it.wikipedia.org/wiki?curid=2033576", "title": "Precessione anomalistica", "text": "La precessione anomalistica (o anche, per i pianeti del sistema solare, precessione del perielio) \u00e8 la variazione, rispetto ad un potenziale osservatore esterno, della linea degli apsidi dell'orbita di un corpo celeste.\nL'aggettivo \"anomalistica\" fa riferimento al fatto che, in un sistema di riferimento polare nel piano, la coordinata angolare \u00e8 chiamata (anche) \"anomalia\". Quando si parla di orbite, si usa distinguere tra anomalia media, anomalia eccentrica e anomalia vera.\nIl tempo necessario al corpo per tornare al medesimo apside si chiama \"anno anomalistico\", nel caso di pianeti, o \"mese anomalistico\", nel caso di lune. L'anno (o il mese) risulta di durata superiore al corrispondente periodo siderale (anno siderale o mese siderale) quando la precessione anomalistica ha lo stesso verso del moto di rivoluzione del corpo, inferiore in caso contrario.\nLa precessione anomalistica pu\u00f2 avere diverse cause, eventualmente contemporaneamente presenti:\nTerra.\nNel caso della Terra, la precessione \u00e8 principalmente causata dall'attrazione gravitazionale esercitata dagli altri pianeti del sistema solare, in primo luogo Giove. Ha una periodicit\u00e0 di circa 112.000 anni e, osservata dal polo nord solare, avviene in senso antiorario.\nL'anno anomalistico della Terra risulta superiore a quello siderale per circa 4 minuti e 43 secondi. In considerazione del fatto che l'anno tropico della Terra \u00e8 invece inferiore a quello siderale, i due effetti si sommano nel definire la periodicit\u00e0 di circa 21.000 anni dello spostamento dei punti di equinozio e solstizio rispetto agli apsidi.\nQuesto \u00e8 uno dei cicli che contribuiscono alle variazioni di lungo periodo del clima terrestre in accordo con la teoria dei cicli di Milankovi\u0107.\nLuna.\nIl mese anomalistico della Luna dura mediamente 27,554551 giorni (27 giorni 13 ore 18 minuti 33,2 secondi), risultando quindi superiore al mese siderale per circa 5,5 ore. La linea degli apsidi completa una rotazione in circa 8,85 anni.\nMercurio.\nTra i pianeti del sistema solare, Mercurio \u00e8 quello che presenta la precessione pi\u00f9 elevata pari a 56 arcosecondi all'anno. Questo valore presenta un eccesso di 0,43 arcosecondi rispetto a quanto previsto dalle leggi della meccanica celeste. L\u2019apparente discrepanza \u00e8 stata risolta solo nel XX secolo sommando al valore atteso anche l'effetto dovuto alla relativit\u00e0.\nPulsar extragalattiche.\nI valori noti pi\u00f9 elevati di precessione anomalistica sono stati individuati per alcune pulsar:"}
{"id": "2033578", "revid": "124123", "url": "https://it.wikipedia.org/wiki?curid=2033578", "title": "Morti nel 624", "text": ""}
{"id": "2033580", "revid": "124123", "url": "https://it.wikipedia.org/wiki?curid=2033580", "title": "Morti nel 628", "text": ""}
{"id": "2033583", "revid": "124123", "url": "https://it.wikipedia.org/wiki?curid=2033583", "title": "Morti nel 629", "text": ""}
{"id": "2033584", "revid": "124123", "url": "https://it.wikipedia.org/wiki?curid=2033584", "title": "Morti nel 630", "text": ""}
{"id": "2033587", "revid": "46291", "url": "https://it.wikipedia.org/wiki?curid=2033587", "title": "Pausinystalia", "text": "Pausinystalia \u00e8 un genere di piante della famiglia delle Rubiaceae.\nComprende le seguenti specie:"}
{"id": "2033588", "revid": "114646993", "url": "https://it.wikipedia.org/wiki?curid=2033588", "title": "Alti Tauri", "text": "Gli Alti Tauri (\"Hohe Tauern\" in tedesco) sono una sottosezione delle Alpi dei Tauri occidentali, poste in Austria (Tirolo, Salisburghese e Carinzia) ed in minima parte in Italia (Provincia autonoma di Bolzano). La vetta pi\u00f9 alta \u00e8 il Gro\u00dfglockner che raggiunge i 3.798 m s.l.m., con buona parte del territorio degli che \u00e8 protetto dal Parco nazionale Alti Tauri.\nClassificazione.\nStoricamente i Tauri sono sempre stati considerati come un gruppo alpino, eventualmente suddiviso in \"Alti Tauri\" e \"Bassi Tauri\".\nLa Partizione delle Alpi del 1926 collocava i Tauri nelle Alpi Noriche.\nLa SOIUSA vede gli Alti Tauri come sottosezione alpina e vi attribuisce la seguente classificazione:\nLa classificazione tedesca dell'AVE considera questo gruppo alpino in modo diviso e formato dai gruppi 36, 39, 40, 41, 42 e 44 sui 75 della sua classificazione.\nDelimitazione.\nConfinano:\nSuddivisione.\nSecondo la SOIUSA gli Alti Tauri sono a loro volta suddivisi nei seguenti supergruppi:\nPer maggior completezza la SOIUSA introduce nella suddivisione anche tre settori di sottosezione cos\u00ec composti:"}
{"id": "2033589", "revid": "124123", "url": "https://it.wikipedia.org/wiki?curid=2033589", "title": "Morti nel 644", "text": ""}
{"id": "2033590", "revid": "125950998", "url": "https://it.wikipedia.org/wiki?curid=2033590", "title": "Repubblica dell'Ingria Settentrionale", "text": "La Repubblica dell'Ingria settentrionale (in finlandese: \"Pohjois-Inkeri\") o Repubblica di Kirjasalo (in finlandese: \"Kirjasalon tasavalta\") fu uno Stato dei finlandesi d'Ingria situato nella parte meridionale dell'istmo di Carelia, che si separ\u00f2 dalla Russia dopo la rivoluzione d'ottobre; il suo obiettivo era quello di essere incorporato nella Finlandia. La repubblica govern\u00f2 alcune parti dell'Ingria fra il 1919 e il 1920. Con il trattato di pace di Tartu fu reintegrata nell'allora Unione Sovietica.\nI finlandesi d'Ingria di questa zona godettero di un certo grado di autonomia fino al 1930, in conformit\u00e0 con la politica di riconoscimento delle nazionalit\u00e0 in vigore in Unione Sovietica. Nel 1928 venne istituito il distretto nazionale Kuivaisi con centro a Toksovo. Nel 1939 il distretto venne abolito e l'area venne unita al distretto di Pargolovo."}
{"id": "2033592", "revid": "124123", "url": "https://it.wikipedia.org/wiki?curid=2033592", "title": "Morti nel 651", "text": ""}
{"id": "2033594", "revid": "124123", "url": "https://it.wikipedia.org/wiki?curid=2033594", "title": "Morti nel 654", "text": ""}
{"id": "2033595", "revid": "124123", "url": "https://it.wikipedia.org/wiki?curid=2033595", "title": "Morti nel 656", "text": ""}
{"id": "2033596", "revid": "124123", "url": "https://it.wikipedia.org/wiki?curid=2033596", "title": "Morti nel 659", "text": ""}
{"id": "2033599", "revid": "124123", "url": "https://it.wikipedia.org/wiki?curid=2033599", "title": "Morti nel 667", "text": ""}
{"id": "2033601", "revid": "124123", "url": "https://it.wikipedia.org/wiki?curid=2033601", "title": "Morti nel 669", "text": ""}
{"id": "2033605", "revid": "124123", "url": "https://it.wikipedia.org/wiki?curid=2033605", "title": "Morti nel 675", "text": ""}
{"id": "2033606", "revid": "154893", "url": "https://it.wikipedia.org/wiki?curid=2033606", "title": "Parmense", "text": ""}
{"id": "2033608", "revid": "124123", "url": "https://it.wikipedia.org/wiki?curid=2033608", "title": "Morti nel 679", "text": ""}
{"id": "2033609", "revid": "124123", "url": "https://it.wikipedia.org/wiki?curid=2033609", "title": "Morti nel 680", "text": ""}
{"id": "2033610", "revid": "124123", "url": "https://it.wikipedia.org/wiki?curid=2033610", "title": "Morti nel 682", "text": ""}
