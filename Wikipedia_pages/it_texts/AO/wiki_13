{"id": "2009649", "revid": "729019", "url": "https://it.wikipedia.org/wiki?curid=2009649", "title": "Distensione (politica)", "text": "Nel vocabolario della politica internazionale, la distensione (\"d\u00e9tente\" in lingua francese) \u00e8 generalmente la cessazione di una situazione di tensione militare nei rapporti tra stati e l'avvio di relazioni bilaterali amichevoli.\nNel contesto della Guerra Fredda, con \u201cdistensione\u201d si intende, in senso ampio, quel periodo che va dalla seconda met\u00e0 degli anni sessanta alla fine degli anni settanta, durante il quale si riconobbe che esisteva un\u2019interdipendenza strategica tra le due superpotenze, Stati Uniti d'America e Unione Sovietica, le quali, facendo uso della diplomazia, limitarono consensualmente gli armamenti nucleari a loro disposizione. I due paesi non si impegnarono a porre fine alla rivalit\u00e0 bipolare ma a regolamentarla tramite un equilibrio di potenza, aprendo un dialogo sul regime della deterrenza nucleare. Negli anni dal 1969 al 1973, vi fu il culmine della politica di distensione, durante la presidenza degli Stati Uniti di Richard M. Nixon.\nGuerra Fredda.\nProdromi.\nI primi anni sessanta furono fondamentali per il rallentamento della corsa agli armamenti. L\u2019erezione del Muro di Berlino nell'agosto del 1961, ma soprattutto la crisi dei missili di Cuba nell'ottobre del 1962, resero evidente che la tensione nucleare era arrivata al culmine. Tuttavia, una guerra totale era impraticabile perch\u00e9 avrebbe messo a rischio la sopravvivenza della specie umana. Per questo, la corsa agli armamenti iniziava ad essere interpretata come un modo per raggiungere la parit\u00e0 strategica con l'avversario e non per superarlo.\nSfide all'egemonia statunitense cominciavano a sorgere all'interno dell\u2019Alleanza Atlantica: la Francia del presidente Charles De Gaulle, ad esempio, inizi\u00f2 lo sviluppo di un proprio progetto nucleare a fini militari, critic\u00f2 le politiche monetarie degli Stati Uniti e usc\u00ec dal comando integrato della NATO nel 1966.\nMosca, invece, gi\u00e0 dalla morte di Stalin cercava di concretizzare la dottrina della coesistenza pacifica con il capitalismo, con accordi che stabilizzassero la deterrenza reciproca. L'Unione Sovietica era indebolita dai contrasti con la Cina di Mao Zedong e temeva l'ascesa politica ed economica della Germania occidentale.\nIl Partial Test Ban Treaty.\nUSA e URSS trovarono un terreno di dialogo nella comune volont\u00e0 di limitare le armi atomiche. Gli obiettivi condivisi erano tre: consolidare il loro ruolo di superpotenze, esercitare un controllo sugli alleati e diminuire i rischi di conflitto. Il trattato che apr\u00ec la stagione delle negoziazioni fu il Partial Nuclear Test Ban Treaty del 5 agosto 1963: siglato tra USA, URSS e Gran Bretagna, esso bandiva gli esperimenti atomici nell'atmosfera e nello spazio, ma non nel sottosuolo. Mosca e Washington stabilirono anche una linea diretta di telecomunicazione e aprirono negoziati per successivi trattati. Il Trattato del 1963 fu imposto anche alla Germania, mentre la Francia, come la Cina, non lo sottoscrisse e si trov\u00f2 isolata in Europa. Da qui prese avvio una \u00abparziale distensione\u00bb, che sanciva lo \"status quo\" dell'Europa post Seconda Guerra Mondiale e l'avvio del dialogo bipolare sulla deterrenza nucleare.\nIl nuovo clima degli anni sessanta.\nLa retorica dominante fece s\u00ec che nell'opinione pubblica i confini tra i due blocchi iniziarono ad essere percepiti come meno netti: il Movimento dei non allineati richiamava le superpotenze ad uno sforzo comune per la lotta contro la povert\u00e0 e per il mantenimento della pace; i socialdemocratici della Repubblica Federale Tedesca cercarono di migliorare i rapporti con la Germania Est; papa Giovanni XXIII parlava ad un'umanit\u00e0 comune sulla necessit\u00e0 della pace; i sovietici avevano da tempo teorizzato la coesistenza pacifica rinunciando allo scontro frontale con il capitalismo e lo stesso presidente americano Kennedy parlava dell'interesse di tutti i paesi alla sopravvivenza della specie umana; sempre negli USA, venivano posti i semi della protesta giovanile e in Unione Sovietica ci fu una breve stagione di liberalizzazione culturale, come testimonia la pubblicazione di Una giornata di Ivan Denisovi\u010d di Sol\u017eenicyn. Da questo periodo, quindi, si inizi\u00f2 a parlare non pi\u00f9 solo di \"guerra fredda\" ma anche di \"distensione\", con il sistema bipolare che andava verso la ricerca di un \"modus vivendi,\" attraverso la diplomazia.\nDistensione e competizione bipolare.\nIl nuovo clima, la nuova retorica e il ritorno alla diplomazia non devono ingannare, poich\u00e9 la competizione bipolare permaneva accanto ai tentativi di distensione. Il Terzo Mondo era il destinatario privilegiato di questa corsa, poich\u00e9 sempre pi\u00f9 erano i nuovi stati, in America Latina, in Asia, in Africa e in Medio Oriente, che cercavano proprie vie di modernizzazione o che si erano liberati dal giogo coloniale: gli USA e l'URSS, negli anni sessanta, erano attivi per conquistare la fiducia e la lealt\u00e0 dei nuovi stati, riconducendo ogni dinamica locale allo scontro bipolare. Nonostante ci\u00f2, il mondo si andava sempre pi\u00f9 diversificando in maniera multipolare, con l'emergere di nuovi attori che tentavano di imporre la loro presenza sulla scena mondiale, come il Movimento dei paesi non allineati, l'Organizzazione dei Paesi esportatori di petrolio e la Cina.\nL'internazionalismo sovietico.\nL'attenzione dell'URSS per il Terzo Mondo risale gi\u00e0 agli anni cinquanta: se Washington temeva la spinta anti-occidentale delle decolonizzazioni e si affidava a regimi autoritari, supportando anche diversi colpi di stato, Mosca vedeva nel mondo post-coloniale un'opportunit\u00e0 per espandere la propria influenza, coordinando comunque questa politica con i tentativi di coesistenza pacifica con gli Stati Uniti. Tuttavia, i piani sovietici di accordi con le \u00e9lite nazionaliste dei nuovi paesi entrarono in collisione con quelli della Cina maoista, che voleva egemonizzare le lotte in un'ottica rivoluzionaria e anti-imperialista. Inoltre, la risoluzione a favore degli Stati Uniti della crisi dei missili di Cuba, nel 1962, fu un grave danno per l'internazionalismo sovietico. La critica cinese si fece pi\u00f9 accesa e la leadership di Chru\u0161\u010d\u00ebv venne minata anche in patria: nel 1964 fu destituito, con l'accusa di aver perseguito una politica estera incoerente ed erratica, di aver danneggiato il prestigio dell'URSS dopo la crisi cubana e di aver aggravato i rapporti con i comunisti cinesi. A Chru\u0161\u010d\u00ebv succedette Leonid Il'i\u010d Bre\u017enev, che eredit\u00f2 un paese che aveva rotto con la Cina e con l'Albania, oltre ad aver perso l'alleanza con l'Egitto, dopo la morte di Nasser.\nL'espansione americana nel Terzo Mondo.\nUn nuovo tentativo americano di rispondere all'espansione dei comunismi nel Terzo Mondo si ebbe con la presidenza Kennedy, a partire dagli aiuti per risollevare gli stati latinoamericani (la cosiddetta Alleanza per il Progresso, un modo per combattere il comunismo con mezzi pacifici, puntando sui benefici del libero mercato e della democrazia liberale). Per quanto riguarda il sud-est asiatico, anche al Vietnam del Sud furono concessi aiuti per lo sviluppo, assieme per\u00f2 ad aiuti militari, dimostrando come gli Stati Uniti non avessero ancora abbandonato la dottrina del contenimento: il piccolo paese asiatico venne considerato un fronte cruciale per contenere l'espansione del comunismo, ergendolo a prova della credibilit\u00e0 americana sul piano internazionale. Il Vietnam, infatti, era diviso fra un regime comunista del Nord, formato da coloro che avevano combattuto pi\u00f9 attivamente contro il colonialismo francese e un Vietnam del Sud filo-occidentale, guidato dal regime corrotto e inefficiente di Ng\u00f4 \u0110\u00ecnh Di\u1ec7m.\nL'escalation dell'intervento americano in Vietnam si ebbe con la presidenza di Lyndon B. Johnson: egli, nell'agosto del 1964, portando come pretesto degli scontri, alcuni realmente avvenuti e altri di dubbia veridicit\u00e0, nel Golfo del Tonchino, riusc\u00ec ad ottenere dal congresso l'autorizzazione per contrastare la presunta aggressione dei comunisti. Cos\u00ec, iniziarono i bombardamenti e il dispiegamento di truppe di terra, che dettero vita ad una guerra estesa contro le forze del Vietnam del Nord e del Fronte di Liberazione Nazionale (i cosiddetti Viet Cong). Le gi\u00e0 ambigue misure intraprese da Kennedy per risollevare l'economia e democratizzare la societ\u00e0 del Vietnam del Sud furono abbandonate: l'escalation dell'invasione americana devast\u00f2 il paese e rese sempre pi\u00f9 difficile la risoluzione della guerra, visto che il sentimento antimperialista vietnamita fu rinvigorito. L'Offensiva nordvietnamita del T\u00eat, nel gennaio 1968, dimostr\u00f2 come i nordvietnamiti fossero ancora in grado, dopo anni di guerra, di progettare un vasto attacco e la guerra fosse ancora lontana dalla sua fine.\nDurante questo periodo, inoltre, l'influenza americana si diffuse ancora di pi\u00f9 nel mondo: gli USA appoggiano il golpe in Brasile nel 1964 e inviano i \"marines\" in Repubblica Domenicana, assicurando quindi due governi filo-occidentali in America Latina, abbandonando la spinta idealista e pacifista dell'Alleanza per il Progresso; altri due colpi di stato, in Ghana (1965) e in Algeria (1966), avvicinarono i due paesi all'occidente; infine, i militari in Indonesia rimossero il dittatore nazional-rivoluzionario Sukarno e iniziarono una sanguinosa repressione delle sinistre.\nI trattati di fine anni sessanta.\nTutti questi avvenimenti resero pi\u00f9 difficoltoso il cammino verso la distensione, la quale per\u00f2 non venne mai abbandonata. Bre\u017enev dette il via ad una massiccia politica di riarmo, non per minacciare l'equilibrio internazionale, ma per raggiungere la parit\u00e0 strategica con gli USA in vista di futuri accordi. Infatti, l'intervento americano in Vietnam e la Guerra dei sei Giorni nella primavera del 1967 non incrinarono in maniera decisiva le relazioni diplomatiche tra Mosca e Washington: nel 1967 venne firmato il Trattato sullo spazio extra-atmosferico, che impediva il collocamento di armi atomiche nello spazio e il 1\u00ba luglio 1968 fu la volta del Trattato di non proliferazione nucleare. Infine, vennero avviati i negoziati per gli accordi sulla limitazione dei sistemi di difesa missilistica e delle armi offensive.\nNixon, Kissinger e Bre\u017enev (1969-1974).\nNixon e la nuova distensione.\nIn un clima di incertezza economica e scontento, Richard Nixon vinse le elezioni presidenziali statunitensi del 1968, con la promessa di uscire rapidamente dalla guerra in Vietnam e riportare l'ordine sociale. Assieme a Henry Kissinger, consigliere per la sicurezza nazionale e segretario di stato poi, l'amministrazione americana scelse una nuova linea di politica estera: coinvolgere l'URSS in una gestione regolamentata del bipolarismo, riducendo cos\u00ec l'impegno internazionale degli USA che ormai aveva raggiunto costi insostenibili. Quello di Nixon e Kissinger era un discorso realista e pragmatico sui limiti, sul mantenimento dello status quo e sull'abbandono del clima da scontro ideologico. Secondo questa logica, gli USA, negli anni precedenti, si sarebbero illusi di trionfare necessariamente sul comunismo, avventurandosi in deleterie campagne internazionali. Bisognava quindi avviare una reale distensione con l'URSS, in un'ottica strettamente bipolare, partendo dal riconoscimento dell'interdipendenza strategica tra le due superpotenze per ridurre i rischi di un conflitto nucleare.\nKissinger: balance of power e linkage.\nKissinger riteneva necessario ripristinare il \"balance of power\", l'equilibrio di potenza tra i due paesi, che avrebbe consentito a ognuno di salvaguardare i propri interessi nelle rispettive aree di influenza. Gli USA avrebbero dovuto riaffermare la propria leadership riportando gli alleati in una posizione di subordinazione. Tuttavia, iniziarono anche a trasferire loro una parte delle responsabilit\u00e0 militari, con l'obiettivo di ridurre l'esposizione internazionale statunitense. La prima applicazione di questo principio fu la \"vietnamizzazione\" del conflitto in Indocina: la maggior parte dei combattimenti doveva essere sostenuta dalle truppe sudvietnamite, mentre gli americani fornivano aiuti economici, finanziari e militari, riducendo le proprie truppe sul campo. Questa strategia, denominata Dottrina Nixon, fu esposta dallo stesso presidente durante una conferenza stampa a Guam, il 25 luglio del 1969.\nUn altro principio che venne utilizzato da Kissinger fu quello del \"linkage\", cio\u00e8 il legare il sistema internazionale in una trama di connessioni, concedendo dei benefici agli avversari in alcuni settori per ricevere compensazioni in altri campi. In questo contesto si colloca l'apertura degli Stati Uniti alla Cina comunista. Il recupero della Repubblica Popolare Cinese al sistema internazionale fu un successo, come dimostra la visita ufficiale di Nixon nel paese, dal 21 al 28 febbraio 1972, dove incontr\u00f2 il premier Zhou Enlai e Mao Zedong. Questo ebbe l'effetto (voluto) di esercitare pressioni su Mosca, che sentendosi minacciata dall'avvicinamento dei suoi principali avversari, si affrett\u00f2 per proseguire i negoziati con gli Stati Uniti sugli armamenti: nel 1972 ci fu la definizione finale e la firma degli accordi SALT I e ABM, per la limitazione delle armi nucleari offensive e dei sistemi di difesa antimissile delle due superpotenze. In cambio, l'Unione Sovietica ricevette prestiti, forniture di cibo, di alta tecnologia e un miglioramento dei rapporti commerciali con gli Stati Uniti. Il bipolarismo, dunque, sembrava stabilizzato e legittimato da entrambe le parti, in una \u00abinterdipendenza per la sopravvivenza\u00bb.\nGli accordi tra Washington, Mosca e Pechino furono il culmine della distensione e tutto fu utile all'obiettivo americano di uscire dalla Guerra del Vietnam da una posizione di forza, secondo la logica del \"linkage\": in cambio degli accordi economicamente favorevoli stipulati, le due potenze comuniste premettero sul Vietnam del Nord perch\u00e9 accettasse i negoziati con gli Stati Uniti, mentre Nixon intensificava i bombardamenti ed estendeva il conflitto in Cambogia (1970) e Laos (1971), per negoziare il ritiro da una posizione di forza: l'accordo per il ritiro americano fu firmato il 23 gennaio 1973.\nKissinger aveva accettato i compromessi con il comunismo nel sud-est asiatico, tuttavia non riteneva di dover applicare il \"linkage\" alle tre principali aree di influenza americane, dove la credibilit\u00e0 degli Stati Uniti come leader non poteva essere messa in discussione: in America Latina, Washington sostenne il golpe cileno di Augusto Pinochet dell'11 settembre 1973, contro il governo del socialista Salvador Allende; in Europa Occidentale, gli USA si opposero alla possibilit\u00e0 di un compromesso storico tra democristiani e comunisti in Italia e alla politica autonoma degli Europei nei confronti dell'Unione Sovietica, come l'Ostpolitik di Willy Brandt, Cancelliere della Germania Ovest; infine, l'influenza sovietica non era accettata in Medio Oriente e Nixon arriv\u00f2 a proclamare lo stato di allerta nucleare, mettendo a repentaglio la distensione, quando l'URSS propose l'invio di una forza di interposizione internazionale durante la Guerra del Kippur.\nBre\u017enev e la distensione.\nLa repressione della \"Primavera di Praga\", con l'invasione dell'agosto 1968, fu in linea con la formulazione della Dottrina Bre\u017enev, o della \"sovranit\u00e0 limitata\", secondo cui l'URSS non avrebbe tollerato interferenze capitaliste nel blocco orientale. Le reazioni occidentali all'invasione furono di condanna nella retorica pubblica, ma la distensione continu\u00f2.\nNel 1969 era ormai evidente che il panorama dei comunismi si era fatto pi\u00f9 complesso, non esisteva pi\u00f9 un unico blocco ma il desiderio di autonomia iniziava a farsi strada nel comunismo internazionale: Cina, Albania, Jugoslavia, Vietnam del Nord, Corea del Nord e ad altri partiti comunisti asiatici non erano pi\u00f9 fedeli a Mosca. Inoltre, la Romania di Ceau\u0219escu aveva proclamato la propria autonomia e il dissenso in relazione alla questione cecoslovacca, mentre il Partito comunista italiano di Enrico Berlinguer lanciava la proposta dell'eurocomunismo; infine, il movimento studentesco e i movimenti sociali sorti alla fine degli anni sessanta criticavano non solo il modello capitalista, ma anche il modello statalista sovietico.\nNonostante tutto questo, l'URSS si sentiva sicura nel suo status di superpotenza militare e la distensione fu portata avanti con l'obiettivo di riconsolidare la sua leadership nel proprio blocco. Il riformismo fu malvisto e si prefer\u00ec una politica di potenza, escludendo un cambiamento di categorie interpretative: l'occidente veniva visto sempre come ostile e aggressivo, ma gli interessi dell'URSS erano di acquisire uno status pari a quello americano e di vedere riconosciuta la loro sfera di influenza in Europa orientale. I sovietici ritennero di poter far fronte anche al riavvicinamento tra Cina e Stati Uniti, avendo raggiunto la parit\u00e0 strategica degli armamenti e osservando i segnali di crisi che si stavano dispiegando nel blocco occidentale, dall'espansione dei paesi socialisti, all'instabilit\u00e0 del dollaro, allo Shock Petrolifero del 1973, allo Scandalo Watergate nel 1974 con la caduta di Nixon.\nQuindi, l'URSS concepiva la distensione come un modo per gestire la crisi dell'imperialismo, puntando all'affermazione del socialismo su tutto il pianeta, alla stabilizzazione del blocco sovietico, con l'affluire di tecnologie, beni di consumo e capitali dall'interscambio con l'Europa dell'ovest, senza per\u00f2 rinunciare alla repressione del dissenso.\nLa crisi della distensione (1974-1979).\nL'attacco alla distensione negli Stati Uniti.\nLa fine del sistema di Bretton Woods, con la sospensione da parte di Nixon della convertibilit\u00e0 aurea del dollaro nel 1971, assieme al passaggio dell'economia ad un post-industriale e al rallentamento della crescita, contribu\u00ec ad alimentare nuove ansie per il futuro. Secondo Kissinger, la distensione era un modo per gestire l'ascesa sovietica da parte di un occidente in declino. Gli avversari della distensione la vedevano invece come parte del problema, una resa degli Stati Uniti di fronte alla potenza sovietica. La critica agli accordi SALT si fece molto accesa e tra gli oppositori del disgelo emerse il senatore democratico Henry Jackson: la sua corrente di democratici, che poi sarebbero stati riconosciuti come i padri del neoconservatorismo, si sald\u00f2 a quella della destra repubblicana che aveva trovato in Ronald Reagan il suo campione, criticando la distensione come immorale e disfattista. Jackson, per colpire l'URSS, riusc\u00ec a far passare un emendamento che negava lo status commerciale di \"nazione pi\u00f9 favorita\" alle nazioni che impedivano ai propri cittadini di migrare: esso fu incorporato nel Trade Act del 1974 e Mosca denunci\u00f2 questo come una forma inaccettabile di ingerenza, abrogando l'accordo commerciale del 1972.\nL'attacco verso la politica di Kissinger si era unito alla critica contro l'abuso di potere del presidente: la debolezza di Nixon durante il caso Watergate fu sfruttata dal congresso per riprendersi parte delle prerogative che erano state in precedenza cedute all'esecutivo, come i poteri di guerra: ad esempio, Gerald Ford, succeduto a Nixon il 9 agosto del 1974, chiese un finanziamento straordinario per consentire al Vietnam del Sud di difendersi dall'offensiva di Vietcong e nordvietnamiti, ma gli fu negato dal congresso. Inoltre, nel gennaio del 1975, si insedi\u00f2 una commissione d'inchiesta al Senato presieduta da Frank Church, che evidenzi\u00f2 il ruolo della CIA nella destabilizzazione e nel rovesciamento di governi legittimi.\nSempre nel 1975, arriv\u00f2 un nuovo attacco alla CIA, questa volta da parte dei sostenitori della linea dura contro Mosca: un nuovo comitato di indagine (il \"Team B\") la accus\u00f2, con stime errate ed eccessivamente allarmiste, di aver sottovalutato il potenziale distruttivo sovietico. Infine, nel 1976, Paul Nitze fond\u00f2 il Committee on Present Danger, che radunava i sostenitori di un ritorno alla politica di potenza da parte degli Stati Uniti contro i compromessi con il nemico sovietico.\nL'Unione Sovietica tra espansione e crisi.\nPer Kissinger, la distensione avrebbe portato Mosca ad accettare lo status quo anche nel Terzo Mondo, tuttavia i sovietici continuarono ad agire per aumentare il campo socialista, ritenendo l'imperialismo americano in crisi. L'Unione Sovietica approfitt\u00f2, infatti, dello scontro interno nella politica americana per riprendere ad espandere la propria influenza: con la vittoria del Vietnam del Nord i sovietici aprirono nel paese una base navale e vi furono interventi in Yemen del sud, Etiopia, Mozambico e Angola: in questi ultimi due paesi le possibilit\u00e0 erano state aperte dal crollo del regime portoghese nel 1974, che provoc\u00f2 l'abbandono delle sue colonie. Al successo dell'Unione Sovietica nel sostenere le formazioni marxiste contribu\u00ec inavvertitamente anche il congresso americano, che rifiut\u00f2 di stanziare i fondi richiesti dalla Casa Bianca a favore dei combattenti antimarxisti.\nTuttavia, con il proseguire della distensione intraeuropea, il confronto con le democrazie occidentali si faceva pi\u00f9 evidente per le popolazioni dell'Europa dell'est e iniziarono a crescere reti di dissidenti che erodevano la legittimit\u00e0 dei regimi comunisti: in particolare, protestavano contro la violazione dei diritti umani, il cui rispetto era stato accolto dai sovietici, seppur formalmente, con gli Accordi di Helsinki. A ci\u00f2 si aggiunse il fatto che la circolazione delle persone, dei prodotti e della cultura occidentale, grazie alla distensione, si era fatta pi\u00f9 intensa e anche questo contribu\u00ec a causare una crisi irreversibile di legittimit\u00e0 per l'Unione Sovietica e per il comunismo. Mosca, infine, non comprese che il suo continuo approfittare della distensione non aveva pi\u00f9 l'effetto di indurre gli Stati Uniti ad una maggiore assertivit\u00e0, ma conduceva anche loro verso una maggiore diffidenza e aggressivit\u00e0, come testimoniava il dibattito pubblico in atto.\nLa crisi del disegno Kissingeriano e la presidenza Carter.\nNonostante la contrariet\u00e0 degli Stati Uniti ad iniziative autonome degli Europei, questi ultimi proseguirono le iniziative diplomatiche con i paesi del blocco socialista. Dopo una serie di accordi economici e il riconoscimento reciproco tra le due germanie, si arriv\u00f2 alla Conferenza di Helsinki del 1975, dove i paesi della Comunit\u00e0 Economica Europea agirono in maniera congiunta per trovare degli accordi con partner dell'Europa dell'est, estendendo gli accordi sul commercio, sul riconoscimento dei confini sul rispetto dei diritti umani. Se da una parte lo status quo europeo era stato riconosciuto, la distensione intra-europea innescava cambiamenti decisivi nei rapporti tra Europa occidentale e orientale. I punti di vista europei e americani riguardo alla distensione erano radicalmente diversi: ad esempio, in una conversazione con Aldo Moro e Mariano Rumor, Kissinger e Ford si opposero alla prospettiva del compromesso storico in Italia, spiegando ai partner italiani che mai gli Stati Uniti avrebbero tollerato in Europa un governo NATO con all'interno una componente comunista, in quanto la distensione era da intendersi come un equilibrio di potenza gestito dalle due superpotenze e come un rafforzamento dello status quo, non come un avvicinamento amichevole fra il capitalismo e il comunismo.\nKissinger e Ford cercarono di proseguire la ricerca dell'equilibrio di potenza con Mosca: ma il consenso sulla distensione si era sgretolato in patria e l'Unione Sovietica aveva riguadagnato terreno sullo scenario internazionale. Con la sconfitta di Ford alle presidenziali del 1976, Jimmy Carter ascese alla presidenza. Egli tent\u00f2 di porre maggior enfasi, sin dal suo discorso di insediamento, sulla questione dei diritti umani, ma cerc\u00f2 anche di salvare la distensione, proseguendo le trattative per gli accordi SALT II. Carter volle imprimere all'azione americana nel mondo una spinta morale, non distinguendo pi\u00f9 tra paesi marxisti e non-marxisti, ma tra regimi autoritari liberticidi, a cui sarebbero stati tolti gli aiuti e paesi democratici, a cui sarebbero stati dati: tuttavia, l'Invasione sovietica dell'Afghanistan del 28 dicembre 1979 provoc\u00f2 un ritorno all'anticomunismo, quando il presidente si convinse che l'occupazione del paese fosse un primo passo dell'URSS per avvicinarsi alle risorse petrolifere del Golfo Persico. Nel gennaio del 1980, annunci\u00f2 la Dottrina Carter, secondo cui ogni tentativo, da parte di altri paesi, di ottenere il controllo di quest'area strategica dal punto di vista energetico, sarebbe stato considerato dagli USA un attentato all\"'American way of life.\" Carter ripristin\u00f2 le Covert Operations, iniziando a dare sostegno alla resistenza afghana, arrest\u00f2 l'iter di ratifica dei trattati Salt II e var\u00f2 sanzioni contro l'Unione Sovietica. La distensione era giunta al termine."}
{"id": "2009651", "revid": "767487", "url": "https://it.wikipedia.org/wiki?curid=2009651", "title": "The F.U.'s", "text": "I The F.U.'s sono stati un gruppo hardcore punk statunitense della scena hardcore di Boston.\nStoria.\nFormati a Dorchester, hanno esordito con quattro canzoni nel 1981 nella compilation di band di Boston \"This Is Boston, Not LA\" della Modern Method, che ha pubblicato l'anno successivo anche l'EP \"Unsafe at Any Speed\", in cui gli F.U.'s compaiono con la traccia \"CETA Suckers\".\nNel 1982 pubblicano il loro primo EP, \"Kill for Christ\", cui segue nel 1983 il primo album di studio, \"My America\". Quest'album suscita grandi polemiche nella scena underground per le tematiche patriottiche affrontate, tanto che Maximumrocknroll etichetter\u00e0 la formazione come \"fascisti\". Come affermato da Steven Blush, per\u00f2, gli F.U.'s vennero male interpretati, in quanto il loro unico scopo fu di fare i bastian contrari.\nNel 1985 cambiano il loro nome in Straw Dogs e firmano un contratto con la Restless/Enigma, con la quale pubblicano il loro secondo ed ultimo album, \"We Do Really Want to Hurt You\".\nDiscografia.\nQuasi tutte le tracce di Bob Furapples"}
{"id": "2009653", "revid": "229244", "url": "https://it.wikipedia.org/wiki?curid=2009653", "title": "Antonio Udina", "text": ""}
{"id": "2009656", "revid": "287204", "url": "https://it.wikipedia.org/wiki?curid=2009656", "title": "Primera Divisi\u00f3n 1999-2000 (Argentina)", "text": "L'edizione 1999-2000 della Primera Divisi\u00f3n argentina fu la 10\u00aa ad essere disputata con la formula dei tornei di Apertura e Clausura. Sia l'Apertura 1999 che il Clausura 2000 furono vinti dal River Plate. Il Boca Juniors si impose nella Coppa Libertadores 2000, mentre il Talleres de C\u00f3rdoba, con la vittoria della Coppa CONMEBOL, divenne la prima squadra della provincia di C\u00f3rdoba a vincere un trofeo internazionale.\nRetrocessioni.\nIl Gimnasia Jujuy e il Ferro Carril Oeste furono retrocessi direttamente in Primera B Nacional.\nPlayoff.\nIl Belgrano rest\u00f2 in Prima Divisione e il Quilmes rest\u00f2 in Primera B Nacional.\nL'Almagro fu promosso in Prima divisione, mentre l'Instituto venne retrocesso in Primera B Nacional."}
{"id": "2009663", "revid": "287204", "url": "https://it.wikipedia.org/wiki?curid=2009663", "title": "Teatro Politeama (Prato)", "text": "Il Teatro Politeama o Politeama Pratese \u00e8 un teatro di Prato, situato in via Garibaldi 33, all'interno di Palazzo Leonetti.\nStoria e descrizione.\nPreesistenze.\nIl teatro sorge su una serie di annessi nella parte posteriore di palazzo Leonetti: si tratta di un edificio con fronte settecentesco (sei assi per 3 piani, con oculi all'ultimo), appartenuto nell'Ottocento alla famiglia Mannucci. Il suo scalone ha la volta decorata in quel periodo, mentre pi\u00f9 antica \u00e8 la decorazione di due sale al piano nobile, una con \"Cronos\" e una col \"Carro di Cibele\", ricche di simboli massonici, eseguite da Rinaldo Botti verso il 1725 (parte figurata e alcuni monocromi) e forse da Stefano Catani (zona centrale, animali e figure) un venticinquennio dopo.\nAll'inizio del XX secolo il celebre pallonista pratese Bruno Banchini aveva acquistato il palazzo dai leonetti, e adibito, nel 1910, la parte posteriore ad arena all'aperto per spettacoli cinematografici, teatrali e per intrattenimenti vari. Realizzata da Paolo Emilio Andr\u00e8, aveva un'unica gradinata a ferro di cavallo (di cui restano le quattro colonne del boccascena), e venne inaugurata come \"Kursaal\". Nel 1911 l'area venne destinata soprattutto a parco giochi (il \"Mikado\") e poi ridivenne arena cinematografica.\nOrigini.\nAcquisiti altri immobili tra le vie Garibaldi e Tintori, il Banchini, alla vigilia della Grande Guerra, concep\u00ec l'idea di trasformare l'arena in un Politeama, su progetto ancora dell'Andr\u00e8, a cui si sostituirono poi Antonio Ignesti e Arturo Ristori. L'esecuzione dell'opera procedette a rilento in seguito anche a problemi finanziari: nel 1916 venne ultimata la gradinata attorno alla platea, nel 1917 il vecchio praticabile venne trasformato in un ampio palcoscenico che nel 1918 ospit\u00f2 l'allestimento dell'operetta \"Le pillole del diavolo\"; nel 1920 l'enorme anfiteatro vedeva completati anche il boccascena e le barcacce. Finalmente nella prima met\u00e0 degli anni venti si gettarono le basi per risolvere il problema della copertura della grande arena realizzata ricorrendo allo studio Nervi e Nebbiosi di Roma.\nSebbene l'impiego del cemento armato fosse solo alle prime sperimentazioni, Pierluigi Nervi riusc\u00ec a risolvere il problema dell'ampia copertura: una struttura costituita da una raggiera di travi scaricanti su due anelli concentrici, sorretta da quattro pilastri in muratura e sormontata da quattro tiranti collegati fra di loro per annullare le tensioni e collaborare col cordolo. Le due calotte in cemento armato, del peso di circa sette tonnellate, erano movibili elettricamente per aprire il soffitto, e riprendevano una soluzione adottata gi\u00e0 al teatro Savoia di Firenze.\nNell'occasione venne realizzata, sempre in cemento armato, anche la nuova galleria. Mentre le strutture in cemento armato vennero realizzate da maestranze specializzate venute da Roma, gli stucchi furono eseguiti dai fratelli Chini, su disegno dell'architetto Ubaldo Norchi, e le pitture dai pittori Guido Dolci e Ubaldo Norchi.\nInaugurazione e completamento.\nIl nuovo Politeama Banchini, con capienza di circa 3000 persone, venne inaugurato il 2 aprile 1925 con una grande manifestazione pubblica e con l'allestimento della \"Tosca\" di Giacomo Puccini con Giuseppina Cobelli seguita dalle prime di Madama Butterfly ed Andrea Ch\u00e9nier (opera). \nNonostante ancora i lavori del palcoscenico non fossero completamente ultimati l'attivit\u00e0 del Politeama and\u00f2 avanti intensamente dedicando gran parte della sua programmazione alle proiezioni cinematografiche. \nNel 1928 vi furono le prime di Manon Lescaut con Iva Pacetti e di Il piccolo Marat.\nNel 1934 finalmente il Politeama era completato anche nella porzione del palcoscenico con una copertura definitiva, nuovi camerini e ampi locali ricavati nel sottopalco per i coristi, l'orchestra, le comparse e il personale di servizio. Considerato il pi\u00f9 importante spazio per i pubblici spettacoli di Prato, il Politeama visse stagioni intense e caratterizzate anche da una stagione lirica annuale.\nNel 1938 vi fu la prima di Rigoletto con Clara Frediani, Mario Filippeschi, Gino Bechi ed Ugo Novelli.\nCrisi e rinascita.\nDopo il passaggio in propriet\u00e0 all'Amministrazione Comunale nel 1939, inizi\u00f2 un lento declino interrotto solo da qualche spettacolo eccezionale quale, nel 1940 la prima di Il trovatore con Francesco Merli ed Enzo Mascherini e nel 1941, l'allestimento dell'\"Andrea Ch\u00e9nier\" di Umberto Giordano alla presenza dall'autore e interpretato dalla Pacetti, Beniamino Gigli e Mascherini.\nDopo la chiusura negli anni 1944-48 venne demolita la gradinata che circondava la platea e prese il nome, dal 1957, di \"Politeama Pratese\". \nNel 1957 vennero rappresentate Carmen (opera) e Madama Butterfly con Afro Poli.\nAnche dei segni di cedimento alla cupola richiesero nel 1954 l'intervento dello stesso Nervi per consolidare e restaurare la struttura.\nDopo alcuni decenni di intensa attivit\u00e0, soprattutto cinematografica, alla met\u00e0 degli anni ottanta il Politeama \u00e8 stato chiuso per inagibilit\u00e0 e ha rischiato seriamente un cambio di destinazione che l'avrebbe trasformato in un grande centro commerciale. Per scongiurare questo pericolo nel 1990 si \u00e8 costituito un comitato cittadino per promuovere iniziative e raccogliere sottoscrizioni e sostegni per il recupero di uno spazio dello spettacolo cos\u00ec importante per Prato. Grazie alla coraggiosa opera di questo comitato, che ha portato alla costituzione della societ\u00e0 per azioni oggi proprietaria dell'immobile (la Societ\u00e0 Politeama), il Politeama \u00e8 stato restaurato e adeguato alle normative di sicurezza vigenti, su progetto dell'ingegner Giancarlo De Renzis ultimato nel 1999, ed \u00e8 stato cos\u00ec restituito alla sua importante funzione di luogo di spettacolo sia per Prato che per l'intera area metropolitana gravitante attorno al capoluogo laniero."}
{"id": "2009665", "revid": "1632387", "url": "https://it.wikipedia.org/wiki?curid=2009665", "title": "Infernal", "text": ""}
{"id": "2009666", "revid": "1602064", "url": "https://it.wikipedia.org/wiki?curid=2009666", "title": "Cartonatoni Disney", "text": "I Cartonatoni Disney sono una serie di 29 libri pubblicati dalla Arnoldo Mondadori Editore che raccolgono alcune delle migliori storie a fumetti dei personaggi della Disney.\nAlcuni volumi sono stati pubblicati in due edizioni, con alcune differenze tra di esse.\nElenco.\nLa data tra parentesi \u00e8 relativa all'anno della prima pubblicazione.\nIo, Topolino.\n\"Io, Topolino\" contiene al suo interno alcune storie che vedono protagonista Topolino. Vi furono due edizioni, entrambe con alcuni articoli scritti da Mario Gentilini.\nPrima edizione (1970-1977).\nIl libro venne pubblicato nell'ottobre del 1970 e ne furono realizzate otto ristampe fino al settembre del 1977, fino all'esaurimento delle scorte:\nSeconda edizione (1980-1997).\nLa seconda edizione vide luce nel settembre del 1980 e fu deciso che alcune storie non comparissero, in stampa sino al 1997:\nIo, Paperino.\nIo, Paperino \u00e8 invece incentrato sul personaggio di Paperino.\nEdito per la prima volta nel 1971 dalla Mondadori, ebbe in totale 4 ristampe, alla creazione hanno contribuito sia Mario Gentilini che Piero Zanotto.\nLa seconda edizione usc\u00ec nel settembre del 1979, e alcune storie presenti nell'edizione precedente vennero eliminate. Furono realizzate complessivamente sei ristampe fino al 1997.\nIo, Paperone.\n\"Io, Paperone\" \u00e8 il terzo libro della serie, e contiene alcune storie della Disney che hanno per protagonista Paperon de' Paperoni.\nCurato da Mario Gentilini ed impaginato da Ercole Arseni, il libro venne pubblicato nell'ottobre del 1972 e ne furono realizzate quattro ristampe fino al marzo del 1978, quando il libro divenne fuori catalogo.\nNell'agosto 1979 ne fu editata una seconda edizione con molte differenze dalla prima: 191 pagine invece delle 276, in quanto alcune storie non furono ripubblicate.\nDi questa seconda edizione furono stampate almeno cinque ristampe fino al 1997, quando il libro non fu pi\u00f9 stampato e divenne fuori catalogo.\nIn entrambe le edizioni, le storie sono precedute da Paperon de' Paperoni, il pi\u00f9 clamoroso degli avari, un articolo scritto da Piero Zanotto ed accompagnato da foto di Barks, riproduzioni delle prime copertine di \"Walt Disney's Comics and Stories\" e i fotogrammi raccontati del cartone animato \"Paperone e il denaro\".\nNoi, Qui Quo Qua.\n\"Noi, Qui Quo Qua\" \u00e8 il settimo libro della serie, dove sono elencate storie che vedono per protagonisti i tre nipoti di zio Paperino: Qui, Quo, Qua. Composto da 192 pagine contiene un articolo redatto da Piero Zanotto.\nDalla sua prima pubblicazione (ottobre del 1978) vennero poi effettuate otto ristampe, dopo il 1997 non venne pi\u00f9 dato alle stampe.\nStorie.\nElenco delle storie contenute:"}
{"id": "2009667", "revid": "287204", "url": "https://it.wikipedia.org/wiki?curid=2009667", "title": "Seconda generazione", "text": "L'espressione seconda generazione pu\u00f2 riferirsi a diversi temi:"}
{"id": "2009668", "revid": "671029", "url": "https://it.wikipedia.org/wiki?curid=2009668", "title": "Salario NBA", "text": "Il salary cap (\"tetto salariale\") \u00e8 un sistema utilizzato negli Stati Uniti per regolamentare il giro di denaro nelle leghe professionistiche sportive, che decreta qual \u00e8 l'ammontare di denaro totale che ogni franchigia pu\u00f2 pagare per gli stipendi dei propri giocatori.\nIl limite massimo varia da stagione a stagione ed \u00e8 calcolato in base ai profitti della lega nella stagione precedente; per esempio, nel 2006-2007 il salary cap ammontava a 53,135 milioni di dollari, mentre nel 2007-2008 era arrivato a 55,63 milioni. Nel 2008-2009 la cifra era di 58,68 milioni di dollari, nella stagione seguente \u00e8 sceso a 57,7 milioni. Come in molte leghe professionistiche sportive, il salary cap serve per mantenere un certo equilibrio e per impedire ad una franchigia di acquistare tutti i giocatori migliori. Il salary cap per la stagione 2017-2018 \u00e8 stato fissato a 99 milioni, mentre la luxury tax a 119 milioni.\nStoria.\nIl primo salary cap o tetto salariale targato NBA fu istituito nella met\u00e0 degli anni '40, ma venne abolito dopo solo una stagione. La lega continu\u00f2 a giocare senza limite di spesa per le franchigie fino alla stagione 1984-1985, nella quale la lega decise di reintrodurre il salary cap per aumentare la competitivit\u00e0 tra le squadre ed un maggiore equilibrio economico tra le franchigie. Il primo anno il limite massimo di spesa per gli stipendi era di 3,6 milioni.\nIl salary cap targato NBA fu istituito per la prima volta nella met\u00e0 degli anni '40 (1946), ma venne dismesso la stagione successiva, per poi venire riutilizzato negli anni '80. Nella prima stagione il tetto salariale venne istituito a 55 000 dollari tramite un accordo tra la NBA e la NBPA, che port\u00f2 alla redazione del CBA, cio\u00e8 ad un contratto collettivo stipulato tra le due associazioni tramite cui nel 1983 venne reintrodotto il tetto salariale.\nIl CBA definisce l\u2019intera struttura del tetto salariale, quindi i conseguenti massimi e minimi salari, le regole per gli scambi, le procedure del Draft NBA e, inoltre, le linee guida sanzionatorie da applicare nel caso in cui vengano infrante le regole previste.\nContratto collettivo.\nIl contratto collettivo (\"Collective Bargaining Agreement\" o \"CBA\") \u00e8 un accordo concluso tra la NBA e la National Basketball Players Association che detta le regole per i contratti, gli scambi, la distribuzione del reddito, il Draft NBA, il tetto salariale ed altre questioni. Nel giugno 2005 il contratto firmato nel 1999 scadde e le trattative tra la lega e l'associazione dei giocatori ricominciarono; per\u00f2, alla luce del fiasco del \"lockout\" NHL della stagione 2004-2005, le due parti arrivarono presto ad un compromesso. Il nuovo accordo durer\u00e0 fino alla fine della stagione 2010-2011, ma la lega pu\u00f2 esercitare un'opzione per allungare il termine fino alla stagione successiva.\nContratti individuali.\nMinimo Salariale\nIl \"minimo salariale\" \u00e8 il contratto minimo che una franchigia pu\u00f2 offrire ad un giocatore, teoricamente \"free agent\", rispettando le norme del contratto collettivo.\nIl minimo salariale varia in base agli anni d'esperienza del giocatore: maggiore \u00e8 questa, maggiore \u00e8 il minimo salariale.\nNella tabella qui sotto sono riportati i contratti minimi in base alle stagioni e agli anni d'esperienza.\nMassimo salariale\nIl \"massimo salariale\" \u00e8 il massimo compenso che un giocatore \"free agent\" pu\u00f2 ricevere da una franchigia; dipende dagli anni di esperienza in NBA che condizioneranno poi il livello di percentuale del tetto salariale preso in considerazione per il calcolo del massimo ammontare.\nNella tabella qui sotto sono riportati i contratti massimi in base alla stagione 2013-2014 ed agli anni di esperienza.\nContratti pi\u00f9 alti.\nI contratti qui sotto riportati si riferiscono alla stagione 2019-2020:\nQui di seguito, invece, sono riportati i 5 giocatori dell'NBA pi\u00f9 ricchi in attivit\u00e0 (considerando anche i contratti di sponsorizzazione) per la stagione 2020-2021:"}
{"id": "2009672", "revid": "709565", "url": "https://it.wikipedia.org/wiki?curid=2009672", "title": "Bayerischer Platz", "text": "Bayerischer Platz \u00e8 una piazza di Berlino, nel quartiere di Sch\u00f6neberg.\nSi trova al centro del \"quartiere bavarese\" (\"Bayerisches Viertel\"), cos\u00ec detto perch\u00e9 le strade che vi sfociano sono intitolate a localit\u00e0 bavaresi e tirolesi (\"Landshuter, Westarp-, Salzburger, Innsbrucker-, Meraner e Aschaffenburger Stra\u00dfe\").\nStoria.\nInizialmente la piazza era conosciuta come piazza \"Y\". Solo in seguito ad una decisione della municipalit\u00e0 di Sch\u00f6neberg, la piazza prese l'appellativo di Bayrischer, in onore dell'allora Regno di Baviera (\"K\u00f6nigreich Bayern\"), oggi Libero Stato di Baviera, uno degli attuali \"Bundesl\u00e4nder\" (stati federati) della Repubblica Federale di Germania. Nel 1908 la piazza venne rinnovata ed abbellita con aiuole, alberi, cespugli e panchine in legno, secondo il progetto di Fritz Enke e l'anno successivo si mut\u00f2 anche la grafia del nome, che acquis\u00ec una \"e\": \"Bayerischer\". Le costruzioni che la circondavano erano originariamente state erette nel periodo tra il 1900 ed il 1914.\nBombardamenti ed incendi durante la seconda guerra mondiale cancellarono la zona verde e distrussero gran parte delle costruzioni circostanti. Nel febbraio del 1945 tre bombe d'aereo centrarono la stazione della metropolitana, proprio mentre vi si fermavano due convogli e vi furono 63 vittime. Dopo la rimozione delle macerie, sulla piazza era rimasto solo un chiosco di giornali.\nNel 1956 la viabilit\u00e0 venne modificata, cosicch\u00e9 oggi la \"Grunewaldstra\u00dfe\" attraversa la piazza. L'opera di ricostruzione prosegu\u00ec in quegli anni con una nuova disposizione dell'area a verde centrale apponendo anche quattro fontane artistiche, secondo un progetto di Karl-Heinz T\u00fcmler. La nuova stazione della metropolitana - quella d'origine risaliva al 1910 - venne realizzata come padiglione vetrato, nello stile del tempo, mentre i varchi aperti dalla guerra venivano un po' alla volta riempiti con nuovi edifici, tra il 1956 ed il 1958. La stazione stessa venne comunque eliminata nel 1967 per fare posto all'attuale costruzione, risalente al 1971.\nCultura.\nSulla piazza e nelle immediate vicinanze si affacciavano le abitazioni di molti artisti ed intellettuali, fra i quali Erich Fromm, Gottfried Benn, Eduard Bernstein, Arno Holz e Albert Einstein."}
{"id": "2009680", "revid": "1543377", "url": "https://it.wikipedia.org/wiki?curid=2009680", "title": "Ivana Trump", "text": "Ivana Zeln\u00ed\u010dkov\u00e1, fotomodella, \u00e8 divenuta celebre principalmente per il suo matrimonio con il magnate dell'edilizia Donald Trump, 45\u00ba Presidente degli Stati Uniti d'America, con il quale \u00e8 stata sposata dal 1977 al 1992 e con il quale ha avuto tre figli, Donald jr., Ivanka ed Eric. Attualmente Ivana \u00e8 coinvolta in una battaglia legale con l'ex marito per la possibilit\u00e0 di continuare a sfruttare il cognome Trump per le proprie attivit\u00e0.\nIn precedenza Ivana si era sposata con l'amico austriaco Alfred Winklmayr. Dopo Donald, Ivana Trump si \u00e8 risposata altre due volte: nel 1995, con l'imprenditore italoamericano Riccardo Mazzucchelli e, dopo il divorzio da quest'ultimo, avvenuto nel 1997, dal 2008 con un altro italiano, Rossano Rubicondi, dal quale infine ha richiesto la separazione.\nBiografia.\nIvana Zeln\u00ed\u010dkov\u00e1 nacque nella citt\u00e0 morava di Gottwaldov (oggi Zl\u00edn), Cecoslovacchia, da Milo\u0161 Zeln\u00ed\u010dek, ceco, e Marie Francov\u00e1. Fin da bambina coltiv\u00f2, incoraggiata dal padre, il suo talento sciistico. Nei primi anni '70 studi\u00f2 Educazione fisica presso l'Universit\u00e0 Carolina di Praga. Nel 1971 spos\u00f2 un amico, l'agente immobiliare e istruttore di sci austriaco Alfred Winklmayr, per ottenere la cittadinanza austriaca, che le avrebbe permesso di poter lasciare la Cecoslovacchia. Nel marzo 1972 ottenne il passaporto austriaco, e nello stesso anno si laure\u00f2. Nel 1973 ottenne il divorzio dal marito, trasferitosi a Los Angeles, per abbandono del tetto coniugale. Dopo la morte per incidente stradale del fidanzato Ji\u0159\u00ed \u0160taidl, drammaturgo, direttore artistico e autore di canzoni, lasci\u00f2 la Cecoslovacchia trasferendosi in Canada con l'amico d'infanzia e primo fidanzato George Syrovatka, che aveva aperto un negozio di sci a Montr\u00e9al. Nei successivi due anni visse a Montr\u00e9al, lavor\u00f2 da istruttrice di sci, potenzi\u00f2 il suo inglese frequentando i corsi serali all'Universit\u00e0 McGill, e lavor\u00f2 come modella per alcune compagnie canadesi. In seguito lasci\u00f2 Syrovatka e si trasfer\u00ec a New York per promuovere le Olimpiadi di Montr\u00e9al.\nA New York, incontr\u00f2 Donald Trump, figlio dell'agente immobiliare Fred Trump. Si sposarono il 7 aprile 1977 con una fastosa cerimonia. Donald e Ivana Trump divennero figure protagoniste della societ\u00e0 newyorkese degli anni '80. Lavorarono a diversi grandi progetti, tra cui il restauro del Grand Hyatt Hotel a New York, la costruzione del Trump Taj Mahal ad Atlantic City, New Jersey, e della Trump Tower sulla Quinta Strada a Manhattan. Hanno avuto tre figli: Donald Trump Jr. (nato il 31 dicembre 1977), Ivanka Marie (nata il 30 ottobre 1981) e Eric Fredrick (nato il 6 gennaio 1984). Mentre Donald Jr. ha appreso molto bene la lingua ceca (con l'aiuto del nonno materno), Ivanka possiede soltanto le nozioni-base della lingua materna ed Eric non ha mai appreso la lingua poich\u00e9 i genitori, al tempo della sua nascita, usavano gi\u00e0 comunemente l'inglese. Ivana ha nove nipoti.\nIvana ricopr\u00ec un ruolo principale nella Trump Organization. Divenne vice presidente del \"design\" interno per la compagnia (il \"design\" interno della Trump Tower porta la sua firma). In seguito, l'allora marito la mise a capo del Trump Castle Hotel and Casino come presidente. Divenne cittadina naturalizzata statunitense nel 1988. Negli ultimi anni '80, lasci\u00f2 Atlantic City per dedicare pi\u00f9 tempo alla famiglia. Suo marito le chiese di supervisionare il restauro dell'Hotel Plaza, e lei assunse il ruolo di presidente. Fu nominata albergatore dell'anno 1990. Verso la fine di quell'anno, iniziarono a circolare voci circa una relazione di Donald Trump con l'ex reginetta di bellezza della Georgia, Marla Maples. Mentre la famiglia stava trascorrendo le vacanze di Natale ad Aspen, Colorado, Ivana Trump incontr\u00f2 la Maples sulle piste da sci. Nel 1991, lei si mise in contatto con l'avvocato Neil Papiano e chiese il divorzio, tentando di rimanere in possesso di una parte del patrimonio di famiglia, maggiore rispetto a quanto era stato stabilito nel suo contratto prematrimoniale. Suo marito contrattacc\u00f2 in tribunale, protestando contro le affermazioni di lei di aver contribuito alla Trump Organization.\nLe procedure di divorzio occuparono vasto spazio nelle pagine di \"gossip\". Nell'ottobre del 1990, il padre sessantatreenne di Ivana Trump mor\u00ec improvvisamente a causa di un attacco di cuore. I coniugi Trump presenziarono fianco a fianco al funerale. Il divorzio fu stabilito nel 1992. Tre anni dopo il divorzio da Donald, Ivana spos\u00f2 Riccardo Mazzucchelli. Il matrimonio fall\u00ec dopo due anni e lei present\u00f2 una querela per violazione di contratto pari a 15 milioni di dollari contro Mazzucchelli per aver violato la clausola di riservatezza del loro contratto prematrimoniale. La causa fu risolta in via extra-giudiziaria. Nel 1997 Mazzucchelli querel\u00f2 Ivana e Donald per diffamazione. Durante l'estate del 1997 Ivana inizi\u00f2 a frequentare Roffredo Gaetani, fino alla di lui morte, avvenuta nel 2005.\nNell'aprile del 2008, Ivana, cinquantanovenne, spos\u00f2 Rossano Rubicondi, trentaseienne. Il matrimonio da 3 milioni di dollari, con 400 invitati, fu ospitato dall'ex marito Donald Trump nella sua tenuta di Mar-a-Lago. La figlia Ivanka Trump fu sua damigella d'onore. Il 1\u00ba dicembre 2008 Ivana conferm\u00f2 all'Associated Press di aver presentato un accordo di separazione legale tre mesi prima; ha dichiarato nelle interviste che lei e suo marito hanno avuto un rapporto \"tira e molla\".\nCarriera.\nDopo il divorzio da Donald Trump, Ivana ha firmato un contratto con la William Morris Agency, con la quale ha disegnato la propria linea di abbigliamento e bigiotteria, venduta attraverso la televisione, e ha scritto numerosi libri, compresi \"For Love Alone\" e \"Free to Love\", entrambi \"bestseller\" negli Stati Uniti d'America. Ivana Trump \u00e8 apparsa anche al cinema: nel 1996 ha interpretato s\u00e9 stessa in un cameo del film \"Il club delle prime mogli\".\nDal 2006 Ivana \u00e8 la presentatrice di un reality show sul canale statunitense \"Oxygen\" intitolato \"Ivana Young Man\". Nel 2010 ha partecipato al reality show \"Celebrity Big Brother\", la versione inglese del Grande Fratello vip: \u00e8 stata eliminata a due giorni dalla finale e, sempre nel 2010, il 17 marzo, come ospite, ha partecipato al reality show della TV italiana, \"L'isola dei famosi\", condotto da Simona Ventura. Nel 2017 ha pubblicato il libro autobiografico \"Raising Trump\", in cui racconta del suo matrimonio con Donald e di come ha cresciuto i loro tre figli."}
{"id": "2009681", "revid": "15756", "url": "https://it.wikipedia.org/wiki?curid=2009681", "title": "Santu Lussurgiu", "text": "Santu Lussurgiu (IPA pronuncia italiana: , pronuncia locale: ; toponimo in sardo, in italiano sarebbe \"San Lussorio\") \u00e8 un comune italiano di abitanti della provincia di Oristano in Sardegna.Il suo nome deriva dal santo-soldato Lussorio, martirizzato nel 303 o nel 304 sotto l'imperatore romano Diocleziano. Il nome del santo viene citato per la prima volta in un documento del 559 indirizzato da papa Gregorio Magno al vescovo di Cagliari Gianuario.\nSorge sul versante orientale della regione storica del Montiferru a 503 metri sul livello del mare.\nGeografia fisica.\nIl territorio \u00e8 montagnoso e collinare. La quota pi\u00f9 elevata \u00e8 di 1050 mentre la meno elevata \u00e8 di circa 200 .\nTerritorio.\nIl territorio del comune \u00e8 in gran parte montagnoso. Si estende sul versante orientale del Montiferru fino all'altipiano di Abbasanta verso est dove sugherete si alternano ai pascoli. Cima pi\u00f9 alta del Montiferru (Monte Urtigu) cade interamente nel territorio lussurgese. I fitti castagneti e lecceti, minacciati nel 1994 dal gravissimo incendio che devast\u00f2 il Montiferru, fanno da cornice al paese.\nSi assume comunemente che il paese si sviluppi all'interno di un'antica e inattiva conca vulcanica. In realt\u00e0 \u00e8 vero che tutto il massiccio del Montiferru sia di origine vulcanica ma non \u00e8 provato che il sito dove si sviluppa il paese sia un cratere. L'abitato si sviluppa dai 490 m.sl.m. (Bia 'e Torru) e i 600 m s.l.m. (Sa Sedda). L'ingresso Sud \u00e8 situato a circa 510 m s.l.m., mentre gli ingressi a Nord Ovest a circa 545 m s.l.m.\nIdrografia.\nIl territorio di Santu Lussurgiu \u00e8 ricco di sorgenti e corsi d'acqua. Le sorgenti pi\u00f9 conosciute sono sicuramente quelle di San Leonardo de Siete Fuentes l'acqua delle quali \u00e8 anche imbottigliata.\nQuasi alla sommit\u00e0 del Montiferru, alla quota di circa 1000 metri si trova la sorgente di Elighes Uttiosos dove dalle radici di lecci secolari sgorga la fresca acqua di sorgente, il nome significa infatti \"lecci gocciolanti\".\nAll'interno del paese, oltre a varie fontanelle e zampilli sparsi, troviamo la fontana di Su Sauccu sita proprio su un tornante della strada principale, il viale Azuni.\nSulla strada provinciale che porta a Cuglieri, a 2,5\u00a0km dall'abitato si trova la fontana de Sa Preda Lada sormontata da una Madonna votiva. La sorgente omonima, poco pi\u00f9 a monte, origina il rio Preda Lada che \u00e8 il tratto pi\u00f9 a monte del riu di Mare Foghe che va ad alimentare lo stagno di Cabras.\nProseguendo sulla stessa strada, a circa 800 metri di quota, in un tratto pianeggiante della via, si trova la sorgente di Silvanis, nascosta nella fitta vegetazione di agrifogli e lecci. Nei dintorni troviamo i resti di un grande insediamento nuragico.\nLungo la strada di penetrazione agraria che si collega alla strada provinciale 15, leggermente addentrata nella vegetazione, si trova la fontana de Sos Crabalzos le cui acque si gettano nel riu Bau 'e Mela. Il suo nome poco pi\u00f9 a valle diventa riu Sos Molinos e, scorrendo verso la pianura, alimentato da numerosi affluenti di modesta portata, va a formare il riu Mannu di Milis che infine sfocia nel riu di Mare Foghe.\nSono vari i corsi d'acqua che solcano il territorio alimentati dalle numerose sorgenti. Costituirono da sempre una grande ricchezza prima nell'allevamento e nell'agricoltura poi nella fiorente attivit\u00e0 pre industriale delle macchine alimentate dalla potenza dei torrenti che fecero di Santu Lussurgiu una ricca comunit\u00e0.\nAlle pendici della cima Rocca de sa Pattada nasce il fiume Riu Mannu che, percorrendo una sorta di semicerchio di 28\u00a0km di lunghezza attraverso il tavolato vulcanico a ovest del Montiferru, sfocia in mare a punta Foghe.\nClima.\nData la posizione racchiusa fra i monti i venti, soprattutto il Maestrale, soffiano pi\u00f9 attenuati rispetto ad altre localit\u00e0 del Montiferru.\nLa stazione meteorologica pi\u00f9 vicina \u00e8 quella di Macomer che dista 17\u00a0km in linea retta verso nord-est. Si trova alla stessa quota ma l'altopiano su cui sorge Macomer \u00e8 pi\u00f9 esposto ai venti e alle gelate rispetto a Santu Lussurgiu.\nLa tabella riporta le medie mensili per le misurazioni effettuate nella stazione meteorologica nel trentennio dal 1951 al 1980.\nStoria.\nPreistoria e storia antica.\nLa presenza umana nel territorio di Santu Lussurgiu \u00e8 attestata sin da epoche prenuragiche, considerate le \"domus de janas\", tra le quali sono notevoli per ampiezza e tecnica costruttiva quelle di \"Matziscula\", verso Abbasanta, non mancando anche alcuni dolmen. Numerosi sono i nuraghi e alcuni in buono stato di conservazione. Numerose sono anche le Tombe dei Giganti e alcuni pozzi sacri. I\nI Nuraghe meglio conservati sono Elighe Onna e ancor di pi\u00f9 Piricu, che svetta per 15 metri e conserva due piani perfettamente agibili. Impossibile non ricordare le strutture nuragiche di Sa Rocca 'e su Para (Monte Pertusu) dove si recavano i frati camaldolesi in preghiera durante il medioevo.\nAlcune strutture nuragiche sono considerate misteriose: In \"Sa Rocca 'e Zorzia\" si trova un imponente bastione quadrangolare, che domina dai suoi 1000 m s.l.m. di quota; oppure vari altari nascosti in mezzo ai boschi fino all'altopiano di Abbasanta.\nIl passaggio dei Romani \u00e8 anch'esso visibile con resti di villaggi come quello di \"Santa Ittoria\", \"Camputzola\" e \"Banzos,\" dove si trovano resti di terme, e di Monte Agudu. Santu Lussurgiu vide l'arrivo del cristianesimo, che si sovrappose ai culti pagani, grazie a San Lussorio, che qui predic\u00f2 ed eresse una piccola chiesa, per poi morire martire a Fordongianus.\nStoria medievale.\nSantu Lussurgiu nacque nel medioevo attorno al Santuario di San Lussorio (oggi chiesa di Santa Croce), la cui struttura attuale risulta consacrata nel 1185. Molto pi\u00f9 importanti erano i centri di Lucentina (oggi scomparso, ma vari resti si trovano a 2\u00a0km dal paese, nella zona di Lughentinas, gi\u00e0 abitata in epoca romana) e San Leonardo, secondo il Liber Censuum del Papa Onorio III.\nIl territorio in cui oggi sorge il paese fece parte del Giudicato di Torres fino al 1259 poi del Giudicato di Arborea nella \"curatoria del Montiverru\" fino al 1410 quando, a seguito della battaglia di Sanluri, il territorio perse la sua indipendenza e cadde sotto il controllo degli aragonesi.\nEleonora d'Arborea, riconoscendo il valore dei Cavalieri lussurgesi nelle guerre Sardo-Aragonesi, fece dono agli abitanti di vari appezzamenti di terreno.\nLa fondazione di San Leonardo de Siete Fuentes, risalente al XII secolo, \u00e8 antecedente a quella di Santu Lussurgiu. Quando intorno alla chiesa del santo di Noblac si stabil\u00ec un insediamento stabile, nel sito dove oggi sorge la chiesa di Santa Croce era presente solo un santuario con le reliquie di San Lussorio.\nDegli atti del Liber Censuum del XIII secolo, attestano l'esistenza di un altro villaggio, \"Lucentina\", che sorgeva a pochi chilometri dal santuario di San Lussorio in direzione dell'attuale Abbasanta nella zona che oggi prende il nome di \"Lughentinas\". Nello stesso periodo intorno al santuario si era formato un primo insediamento stabile.\nPer motivi attribuibili alle guerre e alla epidemia di peste che nel 1300 sconvolse l'Europa gli insediamenti medievali di San Leonardo e Lucentina persero importanza e abitanti mentre crebbe quello di Santu Lussurgiu. Il primo di spopola mentre del secondo non resta traccia. Non sarebbe quindi esatta la tradizione che vuole il comune fondato dagli abitanti del vicino San Leonardo de Siete Fuentes: i due borghi ebbero invece vicende storiche separate, che solo successivamente si incontrarono.\nSan Leonardo de Siete Fuentes, conosciuta appunto per le sue sette fontane (\"Siete Fuentes\"), sorse attorno alla chiesa omonima, di stile romanico, intorno al 1100. La zona, per la sua salubrit\u00e0 e per la presenza di abbondante acqua, venne scelta per fondarvi un ospedale da parte dei Cavalieri di San Lazzaro, che curavano i soldati di ritorno dalle crociate e i lebbrosi.\nL'ordine ebbe un tale sviluppo da portare alla costruzione di un nuovo ospedale, anch'esso sotto la protezione di San Giovanni Battista: l'ordine prese quindi il nome di Giovann\u00ecti o cavalieri di San Giovanni Gerosolimit\u00e0no, e successivamente quello dei Cavalieri di Malta. Man mano che l'ospedale cresceva d'importanza, la chiesa di San Leonardo fu ampliata conservando in parte lo stile romanico e solo in alcune parti assunse lo stile gotico dell'epoca.\nLa zona godette in questo periodo di elevato prestigio e cospicue ricchezze, epoca che termin\u00f2 con la conquista aragonese, in quanto i beni ricaddero nelle mani dei feudatari ispanici. L'amministrazione delle propriet\u00e0 venne affidata ai preesistenti Cavalieri di Malta che lottizzarono l'area agricola suddividendola ai lussurgesi, e tuttora nella zona della borgata di San Leonardo \u00e8 possibile riconoscere il regolare reticolo dei muri e dei sentieri. A questo punto gli abitanti delle \"Settefontane\", rimasti senza propriet\u00e0 private, si stabilirono a Santu Lussurgiu, ma anche nella vicina Scano Montiferro per poter usufruire delle porzioni di terreno.\nNel 1417, in epoca aragonese, il paese venne incorporato nella baronia di Montiferro, data in feudo dal Re d'Aragona Alfonso V \"il Magnanimo\" a Guglielmo de Montagnana.\nAlla fine del Quattrocento pass\u00f2 per Santu Lussurgiu il beato Bernardino da Feltre, che fond\u00f2 la chiesa di Santa Maria degli Angeli e il convento dei Frati Minori Osservanti che, come in altri luoghi in cui operarono i monaci, ebbe grande importanza per lo sviluppo sia spirituale che culturale del paese.\nStoria moderna.\nNel 1761 fu fondata da Giovanni Battista Massidda l'istituzione del Monte Granatico come deposito di grano di mutuo prestito per i coltivatori.\nAlla fine del Settecento e inizi dell'Ottocento diversi abitanti si resero attivi protagonisti dei moti rivoluzionari sardi accesi dall'illuminismo francese e inglese e inseriti nei moti riformisti europei iniziati nel secolo XVIII. Personaggi lussurgesi che ebbero maggior risalto in queste vicende storiche furono i fratelli Obino, fra i quali don Michele Obino, amico e parente di Giovanni Maria Angioy, don Antonio Martino Massidda e don Francesco Giuseppe Massidda, i fratelli Antonio Giovanni Carta e Pietro Paolo Carta.\nL'avversione al regime feudale e all'autorit\u00e0 piemontese caus\u00f2 non pochi problemi a Carlo Felice di Savoia che in una sua lettera al fratello Placido Benedetto conte di Moriana, governatore di Sassari estern\u00f2 tutto il suo disprezzo per Santu Lussurgiu: \u00ab\"Sono mendicanti perch\u00e9 non hanno ben accolto un uomo prezioso come Voi. Ho intenzione di inviare l'ordine di demolire l'intero paese, che non ne resti pietra su pietra, e che tutti gli abitanti siano passati a fil di spada\"\u00bb.\nStoria contemporanea.\nNel 1839, con la soppressione del sistema feudale, il paese venne riscattato agli Amat di San Filippo, ultimi feudatari, divenendo un comune amministrato da un sindaco e da un consiglio comunale.\nA met\u00e0 del 1800 grazie a cospicui lasciti di Pietro Paolo Carta e Giovanni Andrea Meloni, ai quali si aggiunsero quelli di Luigi Cerchi e Nicol\u00f2 Carippa, fu fondato l'Istituto Salesiano Carta-Meloni che rest\u00f2 attivo fino all'anno 2000.\nDagli inizi del 1900 Santu Lussurgiu segu\u00ec le vicende storiche degli altri paesi del Montiferru facendo parte della provincia di Cagliari e fu capoluogo di mandamento insieme a Bonarcado.\nNel 1906 Antonio Gramsci frequent\u00f2 il Ginnasio comunale del quale non fu molto soddisfatto: \u00abun piccolo ginnasio in cui tre sedicenti professori sbrigavano, con molta faccia tosta, tutto l'insegnamento delle cinque classi\u00bb.\nDurante il fascismo fu originario del paese il politico Francesco Maria Barracu, ministro della Repubblica Sociale Italiana.\nIl 22 giugno 1969 Antonio Simon Mossa architetto e politico sardo tiene a San Leonardo de Siete Fuentes un convegno politico col quale getta le basi dell'indipendentismo moderno.\nSimboli.\nLo stemma comunale \u00e8 stato concesso con decreto del presidente della Repubblica del 12 gennaio 2007.\nMonumenti e luoghi d'interesse.\nSiti archeologici.\nIl paese \u00e8 ricco di chiese e il suo territorio conta vari siti archeologici fra cui alcuni nuraghes in buono stato di conservazione.\nAltro.\nCentro storico.\nIn tutto il centro storico si \u00e8 conservato l'acciottolato che costituisce una peculiarit\u00e0 e una ricchezza del paese. Anche se in alcuni tratti ha vistosa necessit\u00e0 di manutenzione offre al paese scorci e ambienti suggestivi.\nLe vie sono strette e spesso in ripida pendenza, le automobili possono trafficarle solo per alcuni tratti.\nTante sono le case che negli ultimi anni stanno riprendendo vita e bellezza con lavori di restaurazione che spesso portano a vista i muri di massicce pietre basaltiche o di tufo.\nOltre alle piccole case di abitazione su due o tre piani si trovano anche vistose case padronali alcune restaurate e molto suggestive.\nTerrazza panoramica.\nLa terrazza panoramica \u00e8 stata ricavata sull'affioramento roccioso, che prende il nome de \"Sa Rocca\". Raggiungendo quota 530 , domina il centro storico del paese.\nAll'estremit\u00e0 della terrazza, nel 1970 \u00e8 stata messa a dimora la statua del Cristo del Sacro Cuore realizzata da Edgardo Mugnoz. La statua in vetroresina \u00e8 alta 4,5 metri ed \u00e8 stata recentemente restaurata ripristinando i colori originari.\nDalla terrazza \u00e8 possibile ammirare l'intero centro storico e la cornice di monti e dei boschi che li ricoprono. Non \u00e8 possibile vedere da essa la parte relativamente recente del paese che si estende verso est e che comprende fra gli altri il rione di Zannabile, il rione di S'Eligheddu e la zona artigianale.\n\u00c8 facilmente raggiungibile da viale Azuni, la via principale, passando per viale don Giovanni Bosco e via don Anselmo Cerrotti. \nFuntana longa.\nNell'area di Pabarile \u00e8 liberamente accessibile un parco alberato messo a dimora in seguito al rimboschimento. \u00c8 situato nei pressi della sorgente di Funtana Longa e da essa prende il nome. Il parco \u00e8 attrezzato con alcuni tavoli e posti a sedere\n\u00c8 raggiungibile svoltando a sinistra, lungo una strada in terra battuta, poco dopo il chilometro 7 della strada provinciale 19 in direzione Cuglieri. A poca distanza dal bosco \u00e8 possibile godere del panorama verso l'altopiano di Abbasanta.\nAlberi monumentali.\nIl Decreto del Capo dipartimento delle politiche europee e internazionali e dello sviluppo rurale del Ministero delle politiche agricole e forestali 5450 del 19/12/2017, pubblicato nella Gazzetta Ufficiale del 12/02/2018, approva l'elenco degli alberi monumentali.\nNel territorio di Santu Lussurgiu \u00e8 stato censito come albero monumentale un antico Castanea sativa sito nel centro abitato della frazione di San Leronardo.\nLa pianta ha due fusti, il pi\u00f9 antico di circonferenza di 477\u00a0cm e il pi\u00f9 giovane di circonferenza di 63\u00a0cm. L'altezza massima \u00e8 di 11 metri ed \u00e8 sito alle coordinate \nStazione di ripetitori radio di Badde Urbara.\nDi interesse tecnico \u00e8 la stazione di ripetitori radio situata a punta Badde Urbara alla quota di 950 m s.l.m. Fra essi \u00e8 presente il ripetitore della RAI entrato in funzione il 31 dicembre 1953. A causa di un errore di trascrizione in alcuni documenti ci si riferisce a esse come ripetitori di punta Badde Urbana.\nSociet\u00e0.\nEvoluzione demografica.\nNell'anno 1416 Ferdinando I d'Aragona in seguito alla conquista della Sardegna a scapito del Giudicato di Arborea (avvenuta nel 1409 dopo la battaglia di Sanluri) ordina un censimento delle popolazioni risiedenti nelle originarie curatori\u00e0s arborensi. Santu Lussurgiu, con una popolazione di 668 abitanti, risulta la villa pi\u00f9 popolosa fra le quattro della curator\u00eca del \"Montiverru\" seguita da Cuglieri con 200 abitanti, Scano di Montiferro con 100 abitanti e Salamor con 40 abitanti.\nNell'anno 1840, Vittorio Angius per uno studio commissionato da Goffredo Casalis riporta una popolazione di 4469 abitanti:\nL'andamento del numero di abitati dal 1861 a oggi \u00e8 in un primo tratto crescente, con il picco posizionato prima della prima guerra mondiale, poi decrescente. In occasione della guerra migliaia di sardi furono costretti a partire lasciando il lavoro e la famiglia causando gravissime ripercussioni sull'economia e sul tessuto sociale delle comunit\u00e0. Santu Lussurgiu conta 78 caduti durante il 1915-1918 e 37 durante la seconda guerra mondiale. Anche l'emigrazione degli anni cinquanta e sessanta diede un drastico contributo allo spopolamento.\nTradizioni e folclore.\nVittorio Angius nel 1840 descriveva cos\u00ec il modo di vestirsi dei lussurgesi nel 1800.\nAlberto La Marmora era solito passare e soggiornare a Santu Lussurgiu durante i suoi studi per la presenza nel suo territorio del Monte Urtigu sul quale piazz\u00f2 un suo segnale trigonometrico.\nNel suo Itinerario in Sardegna descrive cos\u00ec il vestiario del paese nella prima met\u00e0 dell'Ottocento.\nIl costume da allora \u00e8 cambiato, soprattutto quello degli uomini che hanno acquisito l'uso dei pantaloni in fustagno. Nel 1995 la Pro Loco propose di riportare l'abito femminile allo stato attestato dalle fonti del 1800.\nLingue e dialetti.\nLa variante del sardo parlata a Santu Lussurgiu \u00e8 riconducibile al logudorese centrale o comune\nCultura.\nNumerosi personaggi di origine lussurgese si distinsero per le loro opere. In ordine cronologico incontriamo il vescovo gesuita di Tempio e poi di Terralba Giovanni Sanna (1664-1736); Michele Obino (1769-1839), docente all'Universit\u00e0 di Sassari e fra gli animatori dei moti rivoluzionari sardi contro il feudalesimo; Don Nicol\u00f2 Meloni, agronomo, e suo figlio Don Deodato Meloni che portarono importanti innovazioni nella coltivazione della vite e nell'allevamento del cavallo; il politico Francesco Maria Barracu, ministro della Repubblica Sociale Italiana.\nNelle epoche successive, si costru\u00ec una scuola di grammatica e retorica da affidare agli Scolopi, il cui centro culturale fu poi affidato ai Salesiani e fu un importante centro di cultura per tutta l'isola. Tra i numerosi alunni della scuola vi fu anche il fondatore del Partito Comunista Italiano Antonio Gramsci. Di fine Ottocento \u00e8 poi la figura di Nicol\u00f2 Meloni, agronomo, che apprese in Monferrato e insegn\u00f2 agli abitanti di Santu Lussurgiu le tecniche di coltivazione intensiva della vite.\nEventi.\nFra le manifestazioni si segnala:\nAssociazionismo.\nL'associazionismo \u00e8 molto praticato. Sono costituite varie associazioni da quelle sportive a quelle culturali e quelle legate all'equitazione.\nDi particolare interesse storico e culturale sono le confraternite legate al culto religioso che si attua oltre che con funzioni minori con i pi\u00f9 conosciuti e importanti riti de \"sa Chida Santa\" (la Settimana Santa).\nQueste sono:\n\u00c8 anche nelle confraternite, ma non solo, che si \u00e8 tramandato il canto a cuncordu di carattere laico e religioso.\nCucina.\nUn prodotto tipico di Santu Lussurgiu \u00e8 il \"Casizolu\" un formaggio di latte vaccino a pasta filata. \u00c8 ottenuto tipicamente dal latte delle vacche di razza sardo-modicana (bue rosso) allevate tutto l'anno allo stato brado. \u00c8 un presidio Slow Food. Dalla stessa pasta si ottiene anche un formaggio fresco la \"Triza\" dalla forma intrecciata con decorazioni sul dorso.\nDalla lavorazione del Casizolu e della Triza avanza l\"'Abbagasu\" un liquido grasso e denso col quale si preparano minestre a base di formaggio.\nAnche la carne delle vacche sardo-modicane \u00e8 apprezzata ed \u00e8 anch'essa un presidio Slow Food.\nL\"'Abbardente\" \u00e8 un distillato noto per la caratteristica di essere ottenuta direttamente dalla distillazione del vino.\nMusei.\nMuseo della Tecnologia Contadina.\nSituato al centro del paese, presso i locali del Centro di Cultura popolare U.N.L.A conta 11 sale espositive che raccolgono strumenti, attrezzi, macchinari tutti di origine lussurgese utilizzati in epoca preindustriale per le quotidiane attivit\u00e0 lavorative.\nCantu a Cuncordu.\nIl \"cantu a cuncordu\" a Santu Lussurgiu \u00e8 una forma di canto a quattro voci maschili. In ordine crescente di tonalit\u00e0 le parti prendono il nome di \"Bassu\", \"Contra\", \"Oghe\", \"Cuntraltu\". I canti intonati in sardo o latino sono di tipo laico o religioso a seconda dei contesti.\nI titoli dei testi pi\u00f9 eseguiti sono per il repertorio profano: \"Istudiantina\", \"Pastorina\", \"S'Acchetuzedda\", \"Ite Bella\", \"S'Ottava Trista\".\nTrattano di temi amorosi o di argomenti comuni. I testi delle prime due sono vari purch\u00e9 rispettino la ritmica e spesso sono improvvisati in funzione del contesto.\nI brani religiosi possono essere esclusivamente eseguiti durante le funzioni religiose. Alcuni di questi sono: \"Kyrie\", \"Perdonu\", \"Sa Novena\", \"Miserere\", \"Gloria\", \"Credo\".\nAlcuni sono cantati in latino e sono strettamente legati alle funzioni della settimana santa scandendo le determinate fasi.\nLa tradizione e la pratica del canto \u00e8 molto sentita nel paese che \u00e8 meta di tanti studiosi anche internazionali.\nGeografia antropica.\nRioni e toponomastica.\nFortunatamente la toponomastica lussurgese \u00e8 stata fedele alla storia della Sardegna e in particolare alla storia del paese stesso. Infatti, caso raro in Sardegna, nel comune non si trovano vie intitolate alla famiglia dei Savoia, i sovrani del Regno di Sardegna che tanto ebbero in odio Santu Lussurgiu.\nTrovano invece spazio Amsicora e suo figlio Iosto, i Giudicati, Mariano IV e sua figlia Eleonora d'Arborea, Leonardo Alagon. Si trovano anche personaggi storici originari del paese o che vi ebbero a che fare come Giovanni Maria Angioy e don Michele Obinu, Antonio Gramsci.\nNon mancano i lussurgesi di spicco che diedero un importante contributo alla comunit\u00e0 suor Modesta (anche se non originaria), don Bartolomeo Meloni e Pietro Paolo Carta.\nAttraversare le strade del paese \u00e8 in un certo modo fare un viaggio nella sua storia e in quella della Sardegna.\nRioni:\nSa Sedda,\nPredu Micheli,\nZuann'Abile (storpiatura di Zann'Abile, cio\u00e8 Porta dell'Aquila),\nSu Toffu,\nDae Deu,\nSantu 'Anne,\nSanta Lughia,\nSantu Zuseppe,\nSan Sebastiano,\nSa Nughe,\nSa Niera,\nSu Sauccu,\nSu Carmene,\nSantu Predu,\nSa Carrela 'e Nanti,\nSa Carrela 'e Segus,\nCunventu,\nSas Contzas,\nSu Montigu,\nSa Costa,\nTonaera (attuale via Tonnaria),\nS'Eligheddu,\nSa Rocca,\nBinza Manna,\nSu Tancadu,\nSu Cuguruzzu,\nTziu Frasu,\nSu Murischeddu,\nSa Funtanedda,\nSu 'e Torrocco (storpiatura di Su 'e Don Rocco, ovvero la zona di Don Rocco)\nBia ('e) Carru\nFrazioni.\nSan Leonardo de Siete Fuentes.\n A pochi chilometri dal paese, in direzione nord sulla SP 20, si trova la localit\u00e0 di San Leonardo de Siete Fuentes. \u00c8 un borgo abitato stabilmente da poche persone che si popola maggiormente nel periodo estivo, durante il quale, le domeniche e i giorni festivi la borgata si riempie di bancarelle e visitatori che vi cercano un clima pi\u00f9 fresco. Si svilupp\u00f2 intorno alla chiesa romanica fondata nel XII secolo e all'antico ospedale che era sede dell'Ordine ospitaliero di San Giovanni in Gerusalemme. In quel periodo Santu Lussurgiu apparteneva al giudicato di Torres che fra il 1127 e il 1182 era sotto la guida di Gonario II il quale partecip\u00f2 alla seconda Crociata.\nIl borgo \u00e8 attualmente noto per le sorgenti \"siete fuentes\" (in lingua italiana le \"sette fontane\"), da cui sgorga acqua limpida, gelida e potabile, che alimentano un laghetto e il ruscello di San Leonardo che scorre fino alla piana di Abbasanta. Uno stabilimento imbottiglia l'acqua per la vendita nei supermercati. Il borgo \u00e8 completamente immerso nel bosco di lecci e sughere. Non \u00e8 raro imbattersi in alberi secolari e in particolare uno di oltre 200 anni \u00e8 segnalato da una targa.\n\u00c8 a San Leonardo che dal 1906 nei primi giorni di giugno si svolge la Fiera Regionale del Cavallo all'interno del complesso fieristico che durante il resto dell'anno accoglie attivit\u00e0 legate all'equitazione.\nEconomia.\nStoricamente le attivit\u00e0 economiche tradizionali ruotarono attorno all'agricoltura ma anche all'artigianato, alla tessitura, e addirittura alla produzione industriale, infatti all'inizio del secolo scorso venne perfezionata una distilleria specializzata nella produzione di profumi a partire dalle piante e dai fiori selvatici della zona. Tutte queste attivit\u00e0 furono messe in crisi alla fine del secolo scorso dagli attacchi della fillossera che fin\u00ec per distruggere le vigne costringendo molti abitanti ad emigrare, soprattutto verso l'America del sud. Da rimarcare anche la presenza di mulini ad acqua che sfruttavano i numerosi corsi d'acqua dell'area.\nAttualmente si contano nel paese numerose botteghe artigiane: calzolerie, sellerie, sartorie, fabbri e lavoratori del ferro battuto, falegnamerie, coltellerie e un laboratorio di fotoceramiche. Rinomata \u00e8 la produzione di tappeti realizzati con la tecnica \"a pibiones\".\nIl comune \u00e8 ricco di produttori agroalimentari, dalle pasticcerie ai produttori di vini e di formaggi. \u00c8 presente anche una distilleria che produce il noto distillato locale, s'Abbardente, che ha la peculiarit\u00e0 di essere prodotto direttamente dal vino e liquori al mirto e finocchietto.\nNegli anni, grazie alla cura e all'importanza data al centro storico era molto sviluppato anche il settore edilizio con muratori capaci di riportare a nuovo facciate e interni di case poggiate sulla roccia da centinaia di anni. Oggi risente, come tutte le attivit\u00e0, della crisi economica.\nAbbondano le strutture ricettive fra bed &amp; breakfast, alberghi diffusi, agriturismi e ristoranti. Quello di Santu Lussurgiu \u00e8 spesso un turismo ricercato, attratto dalle bellezze del centro storico, dalla cucina di qualit\u00e0 e dall'ambiente culturale fervido coltivato tramite manifestazioni letterarie e culturali in genere.\nEquitazione ed allevamento del cavallo.\nMolto sentita \u00e8 la passione per il cavallo. Nei primi del novecento Santu Lussurgiu era fra le principali grazie agli studi e alle innovazioni introdotte da Don Deodato Meloni nato nel 1877 e laureato in Scienze Agrarie all'Universit\u00e0 di Pisa nel 1900.\nInfrastrutture e trasporti.\nIl paese \u00e8 attraversato dalla SP 15 per una lunghezza di 2,5\u00a0km che prende il nome di Viale Azuni.\nIl paese \u00e8 raggiungibile\nIl collegamento pi\u00f9 vicino alla SS 131 \u00e8 tramite la SP 65 che porta a Paulilatino.\nLa stazione ferroviaria pi\u00f9 vicina \u00e8 quella di Paulilatino ma per importanza e frequenza dei treni \u00e8 preferibile la stazione di Abbasanta a 15\u00a0km o quella di Macomer a 22\u00a0km.\nL'aeroporto di Alghero-Fertilia dista 120\u00a0km e quello di Cagliari-Elmas 125\u00a0km. Il collegamento con i mezzi pubblici \u00e8 pi\u00f9 semplice con l'aeroporto di Cagliari-Elmas, \u00e8 sufficiente prendere il treno dalla stazione ferroviaria dell'aeroporto inaugurata nel 2013 e scendere ad Abbasanta. A poca distanza, circa 40\u00a0km esiste l'aeroporto di Oristano-Fenosu che per\u00f2 non \u00e8 interessato da grande traffico.\nIl porto di Olbia dista 141\u00a0km mentre quello di Cagliari 131\u00a0km e il porto di Porto Torres dista 115\u00a0km.\nSport.\nLa polisportiva Monterra partecipa al campionato di calcio di Prima Categoria.\nIl Tennis Club Santu Lussurgiu partecipa al campionato Coppa Italia serie D3.\n\"Ludi Quint\u00eclis\" \u00e8 la manifestazione sportiva che dal 2009 durante il mese di luglio d\u00e0 spazio alle pi\u00f9 varie attivit\u00e0 sportive.\nHa ospitato nel 2009 l'arrivo della seconda tappa del Giro di Sardegna con partenza da Porto Torres. Ha visto la vittoria in volata sul traguardo di San Leonardo di Mirco Lorenzetto, che batt\u00e9 Daniele Bennati e Alessandro Petacchi.\nEscursionismo.\nDal paese \u00e8 possibile intraprendere alcuni sentieri escursionistici che in pochi chilometri mostrano alcune delle bellezze del territorio: le cascate, le caratteristiche formazioni rocciose, i corsi d'acqua, la flora e la fauna.\n\u00c8 possibile raggiunge il ruscello \"Bau 'e Mela\" che scorre nell'omonima valle e che forma la cascate de \"Sos Molinos\" che prendono il nome dai mulini ad acqua e gualchiere che in epoca pre-industriale venivano usati per le attivit\u00e0 di tessitura e confezionamento dei tessuti.\nUn percorso permette di percorrere i resti ottocenteschi dell'antica strada che passando per fontana de \"Sa Preda Lada\" collegava Santu Lussurgiu con la borgata di San Leonardo e i comuni limitrofi, Scano di Montiferro e Macomer."}
{"id": "2009683", "revid": "22475", "url": "https://it.wikipedia.org/wiki?curid=2009683", "title": "Teatro Gustavo Modena (Vaiano)", "text": "Il teatro Gustavo Modena \u00e8 un teatro situato a Vaiano, in provincia di Prato. \u00c8 intitolato all'attore e patriota Gustavo Modena, vissuto nella prima met\u00e0 del XIX secolo.\nStoria.\nIl cinema-teatro nasce per iniziativa della \"Filodrammatica Gustavo Modena\" presente a Vaiano fin dal 1904. La Filodrammatica aveva realizzato nel paese un teatro di 400 posti che nel secondo dopoguerra venne distrutto per essere trasformato nella locale \"Casa del Popolo\".\nPer assolvere agli scopi culturali negli anni cinquanta la filodrammatica realizza una nuova struttura che, pur destinata prevalentemente alla funzione di cinematografo, grazie al suo ampio palcoscenico fisso dotato di sipario e graticcia, ha costituito per vari decenni la principale struttura di riferimento per le pi\u00f9 importanti iniziative di carattere culturale e sociale dell'intera Val di Bisenzio.\nDopo anni di grande successo di pubblico, il cinema-teatro chiude nei primi anni ottanta in coincidenza della crisi che in quegli anni travolge l'industria cinematografica e delle nuove misure di sicurezza che impongono spesso consistenti interventi di adeguamento dei locali.\nIl Gustavo Modena chiude nel 1983 e, solo dopo lavori di adeguamento eseguiti su progetto dell'ingegnere Patrizio Bessi, nel 1998 ha ripreso la sua attivit\u00e0 riconfermando la sua vocazione cinematografica senza rinunciare a svolgere quel ruolo di terminale delle attivit\u00e0 culturali e delle iniziative formative, ricreative e sociali presenti sul territorio che aveva contraddistinto l'attivit\u00e0 della Filodrammatica fin dai suoi primi anni di vita."}
{"id": "2009688", "revid": "287204", "url": "https://it.wikipedia.org/wiki?curid=2009688", "title": "Primera Divisi\u00f3n 2000-2001 (Argentina)", "text": "L'edizione 2000-2001 della Primera Divisi\u00f3n argentina fu l'11\u00aa ad essere disputata con la formula dei tornei di Apertura e Clausura. L'Apertura 2000 fu vinto dal Boca Juniors, mentre nel Clausura 2001 prevalse il San Lorenzo.\nRetrocessioni.\nL'Almagro e il Los Andes furono retrocessi direttamente in Primera B Nacional.\nPlayoff.\nIl Belgrano de C\u00f3rdoba rest\u00f2 in Prima Divisione e il Quilmes rest\u00f2 in Primera B Nacional.\nL'Argentinos Juniors rest\u00f2 in Prima Divisione e l'Instituto rest\u00f2 in Primera B Nacional."}
{"id": "2009689", "revid": "287204", "url": "https://it.wikipedia.org/wiki?curid=2009689", "title": "Lumding Railway Colony", "text": " \nLumding Railway Colony \u00e8 una suddivisione dell'India, classificata come \"census town\", di 25.283 abitanti, situata nel distretto di Nagaon, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone). Il nome significa \"colonia ferroviaria di Lumding\".\nSociet\u00e0.\nEvoluzione demografica.\nAl censimento del 2001 la popolazione di Lumding Railway Colony assommava a 25.283 persone, delle quali 13.224 maschi e 12.059 femmine. I bambini di et\u00e0 inferiore o uguale ai sei anni assommavano a 2.346, dei quali 1.206 maschi e 1.140 femmine. Infine, coloro che erano in grado di saper almeno leggere e scrivere erano 20.802, dei quali 11.378 maschi e 9.424 femmine."}
{"id": "2009692", "revid": "72396", "url": "https://it.wikipedia.org/wiki?curid=2009692", "title": "Ferrovia Principe-Granarolo", "text": "La ferrovia Principe-Granarolo (talvolta citata impropriamente come funicolare o come tranvia a causa delle caratteristiche costruttive) \u00e8 una ferrovia a cremagliera della citt\u00e0 di Genova che collega via del Lagaccio, nei pressi della stazione ferroviaria di Genova Piazza Principe, alle alture di Granarolo. \u00c8 gestita da AMT come impianto speciale.\nStoria.\nConcessa nel 1896 alla Societ\u00e0 Anonima Genovese per le ferrovie di Montagna costituitasi il 4 settembre di tale anno, la ferrovia fu realizzata tra il 1898 e il 1900, su progetto firmato dagli ingegneri Ratti e Saligeri entrando in servizio il 1\u00ba gennaio 1901. Lo scopo della ferrovia era di rendere maggiormente remunerativa la lottizzazione dei terreni collinari intorno a Granarolo.\nLa ferrovia ebbe una storia travagliata: la sua inaugurazione, prevista per il 1899, fu rinviata al 1901 a causa di un incidente avvenuto durante il collaudo della linea nel quale morirono alcuni tecnici. Al momento della sua inaugurazione, lungo il percorso erano presenti solo 3 stazioni: Principe (stazione inferiore), Cambiaso (intermedia) e Granarolo (stazione superiore).\nNel 1902 la societ\u00e0 concessionaria fu messa in liquidazione a causa della passivit\u00e0 del bilancio; subentr\u00f2 quindi la ditta De Bernardi &amp; C., che a sua volta si sciolse nel 1907.\nA gestire la linea fu quindi Luigi Parodi, gi\u00e0 azionista delle due precedenti societ\u00e0, che mantenne il ruolo fino alla morte, avvenuta nel 1918. Con la morte di Parodi la linea chiuse, riaprendo nel 1922 con la cessione della stessa al Comune di Genova, il quale la affid\u00f2 nel 1923 al Consorzio Nazionale Cooperative Combattenti. L'impianto riapr\u00ec il 5 marzo 1923: venne costruito un nuovo fabbricato in muratura per la stazione a valle di Principe e sul percorso venne aggiunta la fermata di Via Napoli.\nNel 1929, a causa di un grave incidente, gli stabilimenti Piaggio di Sestri Ponente ricostruirono e ammodernarono le due vetture del parco rotabili originale.\nLa concessione pass\u00f2 quindi nel 1934 all'Azienda Autonoma Autobus, e l'anno successivo all'Unione Italiana Tramways Elettrici (UITE), che gestiva la rete tranviaria del capoluogo ligure.\nNel 1950 venne ricostruita la stazione di Granarolo, che comport\u00f2 lo spostamento del capolinea superiore circa 20 metri pi\u00f9 a monte.\nNel 1964 la UITE venne municipalizzata e ribattezzata AMT, alla quale venne affidata nel 1965 la gestione dell'impianto.\nNel 1971 furono sostituiti gli impianti di alimentazione e la sottostazione elettrica; nel 1976 fu sostituito tutto l'armamento, con l'esclusione della rotaia \"dentata\", e furono eseguite alcune modifiche alle vetture.\nNello stesso periodo vennero aggiunte 2 stazioni intermedie (Centurione e Chiassaiuola) e venne ricostruita la stazione di Via Napoli, che assunse la denominazione odierna (Via Bari).\nAll'inizio del 1993 le due vetture furono sottoposte a interventi di ricostruzione e messa a norma. Entrambe rientrarono in servizio nella primavera dello stesso anno.\nNel 2003 il servizio fu limitato al solo tratto a valle: Principe - Via Bari, a causa dell'instabilit\u00e0 di alcuni muri di contenimento del tratto superiore della linea (Via Bari - Granarolo).\nNel marzo 2011, grazie a un finanziamento regionale, vennero eseguiti importanti interventi di consolidamento e ammodernamento del tratto superiore della linea ricostruendo e rinforzando i muri di sostegno, sostituendo tutto l'armamento, creando un nuovo camminamento di servizio in mattoni lungo il percorso da Granarolo a Via Bari, e ricostruendo totalmente la linea aerea. Furono, inoltre, realizzate tre nuove stazioni (Salita San Rocco, Salita Granarolo e Via Bianco) e adeguate le esistenti all'uso dei portatori di handicap. Nell'intervento fu inoltre sostituita l'originaria cremagliera, di tipo svizzero Riggenbach, installata nel 1898 e rimasta in funzione inalterata da allora, con una di tipo svizzero Von Roll, operazione che ha implicato anche interventi sulle due vetture, dai quali solo la n. 1 rientr\u00f2 a Granarolo.\nIl 13 novembre 2012 la linea riapr\u00ec sull'intero percorso, riscoprendo cos\u00ec anche la sua importante vocazione turistica.\nGi\u00e0 dal 2012 per\u00f2, gli interventi effettuati alla vettura 1 si rivelarono di scarsa qualit\u00e0 tecnica, tanto che nel 2018 si rese necessario un importante intervento di manutenzione al telaio e agli assi motori, seguito da una lunga fase di test e pre-esercizio.\nNel frattempo la vettura 2, la quale avrebbe dovuto essere restaurata assieme alla vettura 1, rimase coinvolta nel fallimento delle Officine di Arquata Scrivia (assieme a lei anche l'elettromotrice A4 della FGC che poi fu parzialmente demolita). Nel 2014 la situazione si sblocc\u00f2 e tramite gara vennero assegnati i lavori alla ditta De Luca S.p.A..Per questa vettura si decise di effettuare un revamping pi\u00f9 radicale, con l'introduzione dell' elettronica per la gestione degli organi di trazione, oltre al gi\u00e0 preventivato restauro. \nIl 12 marzo 2019 la vettura 2 arriv\u00f2 a Genova con un trasporto eccezionale e nella notte compresa tra il 14 e il 15 aprile viene posizionata in linea con l'ausilio di un'autogru . La mattina seguente venne trasferita nell'officina di Granarolo dove iniziarono le operazioni di messa a punto. \nA fine giugno 2019 partirono i lavori di ristrutturazione della stazione superiore a Granarolo, che prevede un rinnovamento dei locali tecnici, l'ingrandimento dell'officina e il rifacimento delle facciate esterne. \nNel maggio 2021 la stazione di Principe venne chiusa per iniziare i lavori di ristrutturazione, il cui obbiettivo principale era permettere l'accesso alla banchina anche alle persone con handicap. Il servizio della Ferrovia venne quindi limitato alla tratta San Rocco-Granarolo. \nA giugno 2021, approfittando della temporanea chiusura della stazione a valle, AMT attiv\u00f2 un cantiere per l'intera tratta inferiore, limitando il servizio alla tratta Via Bari-Granarolo: essendo l'armamento e la catenaria in pessime condizioni, era necessario effettuarne la manutenzione e la parziale sostituzione. Tali interventi, dal costo complessivo di 490.000 euro, vennero finanziati dalla Regione e dall'Unione Europea. I lavori vennero appaltati ad agosto, iniziando con due mesi di ritardo.\nAd aprile 2021 \u00e8 stato reso noto anche lo stato della vettura 2, accantonata da due anni in deposito: sembra che la vettura abbia riscontrato problemi durante la messa a punto per quanto riguarda la parte elettronica ed i freni a contrappeso, cosa per la quale \u00e8 stato necessario testarla circa 1000 volte durante le ore notturne. Ad oggi, terminati i collaudi tecnici, si attende solo la delibera ufficiale dell'USTIF per rimettere in servizio la vettura.\nTerminati dopo sei mesi i lavori nel tratto inferiore, la linea riapre sull'intero percorso l'1 dicembre 2021.\nIl 2 dicembre 2021 la giunta Regionale ha approvato l'erogazione di 7,6 milioni di euro da destinare alla messa in sicurezza dell'impianto: verranno effettuati lavori di ammodernamento sulla tratta Principe-Bari ed installato un sistema di videosorveglianza. Inoltre, attingendo 3,5 milioni dallo stesso finanziamento, verr\u00e0 acquistata una terza vettura.\nA seguito di un guasto all'impianto frenante, la vettura 1 viene fermata e successivamente ricoverata in deposito per la manutenzione. \nIl 4 gennaio 2022 , dopo 18 anni di fermo la vettura 2 \u00e8 tornata in servizio, sostituendo la vettura 1.\nLa linea.\nLa linea \u00e8 costituita da un solo binario a scartamento ridotto da 1200\u00a0mm, con raddoppio nel punto mediano per consentire gli incroci, sebbene attualmente il servizio venga svolto a spola da una sola vettura.\nIl dislivello, pari a 194 metri, \u00e8 coperto con un percorso lungo 1,136\u00a0km caratterizzato da una pendenza media del 16% e una pendenza massima del 21,4%. La vettura viaggia alla velocit\u00e0 di 2 m/s (pari a 7\u00a0km/h) e ha la portata di 45 passeggeri totali. La cremagliera, originariamente del tipo Riggenbach, dal 2012 \u00e8 stata sostituita dal tipo Von Roll. L'alimentazione in corrente continua alla tensione di 600 V avviene mediante linea aerea di contatto.\nPercorso e Stazioni.\nSul tracciato si trovano nove fermate: Principe, Salita San Rocco, Centurione, Bari, Cambiaso, Chiassaiuola, Salita Granarolo, Via Bianco, Granarolo. Le stazioni di Salita Granarolo, Via Bianco e Salita San Rocco vennero costruite in occasione dei lavori di ristrutturazione del 2012.\nLa quota del capolinea inferiore \u00e8 di 25 metri s.l.m., mentre quello di Granarolo \u00e8 situato a 220 metri s.l.m.\nLe pendenze massime del percorso vengono raggiunte in Salita San Rocco (nel tratto iniziale) e in Salita Superiore di Granarolo (nel tratto finale).\nLa vettura effettua sosta obbligata solo ai due capolinea, mentre per le altre stazioni la fermata \u00e8 a richiesta.\nMentre i capilinea sono dotati di un fabbricato viaggiatori, le sette fermate intermedie sono costituite da una semplice banchina scoperta. Negli anni '70 in ogni stazione erano state installate delle pensiline di attesa, poi rimosse durante la ristrutturazione del 2012.\nDeposito.\nIl deposito \u00e8 sito a Granarolo, all'interno del fabbricato del capolinea superiore. E' costituito da un unico binario ed ha un'officina (dotata di fossa ispettiva) di dimensioni molto ridotte, la quale pu\u00f2 alloggiare una sola vettura per volta.\nCaratteristiche del materiale rotabile.\nLe due vetture utilizzate fanno parte della dotazione originaria, costruite nel 1901 dalla casa torinese Diatto, come vetture di derivazione tramviaria. La cassa esterna era infatti molto simile a quella di un tram, squadrata, senza porte n\u00e9 finestrini. Tali mezzi hanno tuttavia subito nel corso degli anni diverse modifiche e interventi di restauro:\nCaratteristica delle vetture sono le ruote: quelle di un lato sono piane e larghe (ruota di appoggio), mentre quelle dell'altro hanno un doppio bordino (ruota di guida). La ruota col doppio bordino guida la vettura durante gli incroci che avvengono su scambi privi di parti mobili analoghi a quelli delle funicolari; essa percorre la rotaia esterna durante l'incrocio mentre la ruota di appoggio con la sua larghezza \u00e8 in grado di mantenere il veicolo appoggiato sulle rotaie nonostante le interruzioni presenti nel deviatoio. Con due vetture in servizio, queste hanno le ruote di guida ciascuna su una diversa rotaia per potersi incrociare.\nIpotesi di sviluppo.\nAnalogamente alla funicolare Zecca-Righi, la ferrovia Principe -Granarolo ha una vocazione sia pendolare che turistica, in quanto collega una zona limitrofa al Porto con le alture della citt\u00e0. In questo ambito, nel tempo \u00e8 stato proposto da alcuni cittadini di prolungare la linea pi\u00f9 a monte, in modo da raggiungere la zona dei Forti di Genova. Tale infrastruttura, tuttavia, presenta una capienza e una velocit\u00e0 di esercizio troppo basse per sostenere flussi consistenti di turisti.\nAltri progetti, non ufficiali, proponevano di prolungare la linea a valle di circa 200 m, dall'attuale capolinea di Via Lagaccio alla sottostante Via Doria, in modo da permettere un interscambio diretto con la vicina Stazione ferroviaria di Piazza Principe e la stazione Principe della metropolitana.\nNei media.\nLa ferrovia \u00e8 uno dei simboli di Genova, ragion per cui \u00e8 stata citata in diversi film. Nel 2021 \u00e8 stata utilizzata come set cinematografico durante le riprese della serie tv poliziesca \"Blanca\", ambientata nel capoluogo ligure."}
{"id": "2009693", "revid": "119314074", "url": "https://it.wikipedia.org/wiki?curid=2009693", "title": "Piazzale della Vittoria (Forl\u00ec)", "text": "Il piazzale della Vittoria \u00e8 un'ampia area, edificata durante il ventennio fascista, che sorge a Forl\u00ec, immediatamente fuori da quella che era denominata porta Cotogni, una delle porte della citt\u00e0, oggi non pi\u00f9 esistente. Fu cos\u00ec chiamato dopo che venne eretto il possente monumento ai caduti della prima guerra mondiale che domina l'area dal 1932. Il monumento venne realizzato dall'architetto romano Cesare Bazzani che vinse un concorso nazionale per aggiudicarsi i lavori dell'opera.\nDescrizione.\nIl piazzale sorge lungo il percorso cittadino della Via Emilia, che in quel tratto prende il nome di viale Roma, separando questo dal corso della Repubblica, il tratto della Via Emilia all'interno del vecchio nucleo cittadino.\nIl piazzale funge sia da grande rotatoria per i traffico veicolare, sia da svincolo tra corso della Repubblica, viale Roma, via Corridoni, viale Matteotti e viale della Libert\u00e0.\nSul piazzale si affaccia il palazzo dell'ex collegio aeronautico costruito nel 1937 per volont\u00e0 di Benito Mussolini su progetto di Cesare Valle in stile razionalista. Fu il primo istituto aeronautico d'Italia. Davanti ad esso si trova la grande statua di \"Icaro\", dello scultore Francesco Saverio Palozzi.\nAll'imbocco con corso della Repubblica si trovano le palazzine Gemelle costruite nel 1933, che l'architetto Cesare Bazzani aveva progettato come nuova porta d'ingresso della citt\u00e0 in sostituzione della vecchia barriera del dazio Vittorio Emanuele.\nSul piazzale si affacciano inoltre l'edificio che ospita una sede della Scuola di Economia, Management e Statistica dell'Universit\u00e0 di Bologna, costruito nel 1935 su progetto di Arnaldo Fuzzi, l'Istituto Nazionale per l'Assicurazione contro gli infortuni sul lavoro e l'ingresso principale del parco della Resistenza da cui \u00e8 possibile osservare tutto il piazzale.\nMonumento alla Vittoria.\nIl monumento alla Vittoria, o monumento ai Caduti, fu progettato dall'architetto romano Cesare Bazzani in seguito ad un concorso nazionale del 1925.\nVenne iniziato a costruire il 15 marzo 1932, nel giorno in cui si celebrava in Forl\u00ec il 13\u00ba anniversario della morte di Fulcieri Paulucci di Calboli, ultimato in brevissimo tempo ed inaugurato il 30 ottobre dello stesso anno per festeggiare il decimo anniversario della rivoluzione fascista.\n\u00c8 composto da una monumentale colonna dorica in pietra dorata di Trani, che si eleva a fianco di due are sacrificali. Il monumento \u00e8 alto in tutto 32 metri di cui 22 metri solo della colonna. Sulla sommit\u00e0 posa una scultura in bronzo che rappresenta la \"Vittoria\" con le ali innalzate nel triplice campo ovvero in cielo, in terra e in mare, opera dello scultore romano Bernardo Morescalchi, che affid\u00f2 la fusione alla Fonderia Artistica Ferdinando Marinelli di Firenze. La statua era concepita come un tripode, al cui centro doveva ardere una fiamma votiva perenne.\nI ceppi ai lati della colonna presentano bassorilievi scolpiti da Bernardino Boifava e rappresentano i principali momenti della vita degli eroi: l\"'Attacco\", la \"Difesa\", il \"Sacrificio\" e la \"Pace vittoriosa\". Ai lati si trovano due fontane con mascheroni.\nIl cancello, in ferro con borchie di bronzo, opera della fonderia Baldi di Brisighella, include motivi legati ai temi della guerra e del sacrificio: corone di spine, bombe a mano e spade. Introduce alla cappella votiva, oggi spoglia; una scala interna a chiocciola in ferro, con gradini in ferro, consentirebbe di raggiungere la sommit\u00e0 della colonna (ora non \u00e8 agibile).\nTrasporti.\nIn passato Forl\u00ec ha avuto un effimero servizio tranviario, realizzato grazie a una breve diramazione urbana delle tranvie Forl\u00ec-Ravenna e Forl\u00ec-Meldola, che furono in esercizio fra il 1881 e il 1930. Questo si svolgeva fra piazzale della Vittoria e piazza Vittorio Emanuele II (attuale piazza Aurelio Saffi), lungo l'allora corso Vittorio Emanuele (poi corso della Repubblica)."}
{"id": "2009695", "revid": "599013", "url": "https://it.wikipedia.org/wiki?curid=2009695", "title": "Ville di Napoli", "text": "Per ville di Napoli si intendono qui soprattutto le dimore signorili costruite dal Rinascimento aragonese alla Belle \u00c9poque.\nEsse costituiscono un inestimabile patrimonio di stili architettonici, arte e cultura. Per le ville dei dintorni e della campagna vedere .\nStoria.\nLa rinomata bellezza del golfo di Napoli sin dall'antichit\u00e0 \u00e8 stata scelta per la costruzione di innumerevoli, ricchi e vasti impianti di ville. Fin dal tempo dei Romani possedere una dimora per gli \"otia\" in citt\u00e0 era sinonimo di grande potere e successo sociale. Oggi le loro rovine sono riscontrabili prevalentemente lungo la costa di Posillipo. \nIn seguito, col Rinascimento aragonese e soprattutto nel periodo vicereale e borbonico, l'intera corte napoletana e molti altri nobili fecero a gara nel farsi costruire importanti e lussuose dimore nella capitale o nei suoi immediati dintorni, come dimostrano le ville vesuviane del Miglio d'oro. Furono disposti a pagare anche cifre esorbitanti ed esigendo solo i migliori architetti ed artisti presenti sul mercato (Luigi Vanvitelli, Ferdinando Fuga, Ferdinando Sanfelice, Domenico Antonio Vaccaro, Mario Gioffredo).\nLa Napoli borghese ottocentesca, che ormai andava spogliandosi di quei vizi e di quei lussi tipici dell'aristocrazia del secolo precedente, riusc\u00ec solo faticosamente a rievocare i vecchi fasti architettonici. Fu un periodo relativamente poco significativo per le ville napoletane, poich\u00e9 non va dimenticato che fece pur sempre, anche se in maniera del tutto inconsapevole, da padre a quelle singolari bizzarrie dell'eclettismo e del Liberty napoletano scatenatesi poi nei primi decenni del XX secolo.\nInfine le terribili speculazioni edilizie, che caratterizzarono soprattutto gli anni cinquanta del Novecento, minacciarono e distrussero vari impianti di ville, in varie zone della citt\u00e0, soprattutto al Vomero e a Posillipo; mentre quelle sopravvissute alle demolizioni persero in parte il pregio di essere completamente immerse nel verde. \nOggi il loro numero \u00e8 comunque particolarmente elevato e rappresentano un elemento aggiuntivo al patrimonio architettonico e naturalistico della citt\u00e0. Alcune di esse sono dunque scomparse e presenti soltanto in vecchie cartine o raffigurazioni della citt\u00e0, mentre altre ancora sono state mutilate degli ampi spazi verdi. Infine vi sono poi le ville che versano in cattivo stato di conservazione ed urgono di un restauro conservativo. \nDi seguito una lista orientativa di questa tipologia di strutture entro i confini comunali della citt\u00e0."}
{"id": "2009698", "revid": "287204", "url": "https://it.wikipedia.org/wiki?curid=2009698", "title": "Lumding", "text": " \nLumding \u00e8 una suddivisione dell'India, classificata come \"municipal board\", di 25.184 abitanti, situata nel distretto di Nagaon, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 45' 0 N e 93\u00b0 10' 0 E e ha un'altitudine di 124 .\nSociet\u00e0.\nEvoluzione demografica.\nAl censimento del 2001 la popolazione di Lumding assommava a 25.184 persone, delle quali 13.047 maschi e 12.137 femmine. I bambini di et\u00e0 inferiore o uguale ai sei anni assommavano a 2.406, dei quali 1.184 maschi e 1.222 femmine. Infine, coloro che erano in grado di saper almeno leggere e scrivere erano 14.059, dei quali 7.575 maschi e 6.484 femmine."}
{"id": "2009699", "revid": "547034", "url": "https://it.wikipedia.org/wiki?curid=2009699", "title": "Draft NBA 1968", "text": "Il Draft NBA 1968 si \u00e8 svolto il 4 giugno 1968 a New York ed \u00e8 ricordato per la presenza di due futuri membri della Hall of Fame, Elvin Hayes e Wes Unseld. Inoltre entrambi furono inseriti nella lista dei 50 migliori giocatori del cinquantenario della NBA nel 1996. Altri due giocatori scelti nel \"draft\" di quell'anno ebbero una fortunata carriera da allenatore: Don Chaney e Rick Adelman."}
{"id": "2009702", "revid": "547992", "url": "https://it.wikipedia.org/wiki?curid=2009702", "title": "Violante d'Aragona e Sicilia", "text": "Origine.\nFiglia quintogenita del re d'Aragona, di Valencia e conte di Barcellona e altre contee catalane, Pietro III \"il Grande\" e di Costanza di Sicilia, figlia del re di Sicilia Manfredi (figlio illegittimo dell'imperatore Federico II di Svevia) e di Beatrice di Savoia (1223 \u2013 1259). Era sorella dei re d'Aragona, Alfonso III, Giacomo II, del re di Sicilia, Federico III e della regina del Portogallo, Santa Elisabetta. \nBiografia.\nIl cronista Bartolommeo di Neocastro, nella sua \"Historia Sicula\" nomina Violante assieme ai cinque fratelli (\"Alfonsus, Elisabeth regina Portugalli\u2026Rex Iacobus, Dominus Fridericus, domina Violanta et dominus Petrus\") come figlia di Pietro III (\"Petro regi Aragonum\") e della moglie.\nSecondo la \"Cronaca piniatense\", suo fratello, il re d'Aragona Giacomo II, concord\u00f2 il matrimonio di Violante con l'erede al trono di Sicilia, e futuro re di Napoli, Roberto d'Angi\u00f2.\nInfatti il 23 marzo del 1297, a Roma, in ottemperanza al trattato di Anagni, Violante spos\u00f2 il duca di Calabria Roberto d'Angi\u00f2, figlio quartogenito (terzo maschio) del re di Napoli Carlo II d'Angi\u00f2 detto lo Zoppo e di Maria d'Ungheria (1257 ca. \u2013 25 marzo 1323), figlia del re d'Ungheria, Stefano V ed Elisabetta di Cumania. Roberto era il nipote del re d'Ungheria Ladislao IV.\nViolante mor\u00ec nell'agosto del 1302, poco prima della pace di Caltabellotta, avvenuta il 31 agosto, che mise fine alla prima fase della guerra del Vespro, nella localit\u00e0 di Termini, quando era al seguito del marito che comandava le truppe angioine che avevano invaso la Sicilia. Violante mor\u00ec senza essere divenuta regina, in quanto il marito non aveva ancora ereditato il regno di Napoli e gli altri titoli che gli spettavano.\nDato che la Sicilia rimaneva aragonese, la salma di Violante fu trasportata in Provenza, terra degli angioini, e fu inumata a Marsiglia nella chiesa dei frati minori.\nFigli.\nViolante a Roberto diede due figli:"}
{"id": "2009705", "revid": "767487", "url": "https://it.wikipedia.org/wiki?curid=2009705", "title": "Cantieri culturali ex Macelli-Officina Giovani", "text": "I cantieri culturali ex Macelli-Officina Giovani costituiscono un'area polivalente situata a Prato.\nNel capannone degli ex macelli a partire dal 1998 e per iniziativa del Comune di Prato ha preso il via il progetto \"Officina Giovani\" rivolto a giovani che hanno proposte e intenzionalit\u00e0 artistiche e vogliono realizzarle. Per questo \"Officina Giovani\" mette a disposizione due sale-prove per le compagnie teatrali, una per la danza, una per i gruppi musicali (dotata di backline) e una per chi vuol dipingere e scolpire.\nIn questo grande spazio si organizzano spettacoli, mostre incontri e laboratori che hanno gi\u00e0 visto la partecipazione di artisti e professionisti."}
{"id": "2009708", "revid": "287204", "url": "https://it.wikipedia.org/wiki?curid=2009708", "title": "Lido Town", "text": " \nLido Town \u00e8 una suddivisione dell'India, classificata come \"census town\", di 8.572 abitanti, situata nel distretto di Tinsukia, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Lido Town assommava a 8.572 persone, delle quali 4.475 maschi e 4.097 femmine. I bambini di et\u00e0 inferiore o uguale ai sei anni assommavano a 839, dei quali 425 maschi e 414 femmine. Infine, coloro che erano in grado di saper almeno leggere e scrivere erano 6.101, dei quali 3.458 maschi e 2.643 femmine."}
{"id": "2009709", "revid": "130040", "url": "https://it.wikipedia.org/wiki?curid=2009709", "title": "Jolanda d'Aragona", "text": ""}
{"id": "2009710", "revid": "1718925", "url": "https://it.wikipedia.org/wiki?curid=2009710", "title": "Strage di Nemmersdorf", "text": "La strage di Nemmersdorf (altrimenti nota come \"Massacro di Nemmersdorf\"; in tedesco \"Massaker von Nemmersdorf\"; ) fu un crimine di guerra operato dall'Armata Rossa nel piccolo borgo di Nemmersdorf, nella Prussia Orientale, nel tardo autunno del 1944 nei confronti di civili tedeschi e prigionieri di guerra francesi e belgi. Dal momento che la Prussia Orientale, al termine della Seconda guerra mondiale, venne spartita tra Unione Sovietica e Polonia (stato satellite dell'Unione Sovietica stessa), sul crimine di guerra compiuto in territorio prussiano cal\u00f2 la censura per oltre quarant'anni.\nGli eventi bellici.\nI tedeschi utilizzarono la Prussia Orientale come base di partenza per la conquista del territorio sovietico settentrionale nel giugno 1941 con la \"Operazione Barbarossa\". L'avanzata della Wehrmacht colse impreparata l'Armata Rossa, che non era stata istruita ad una guerra difensiva. Con la disfatta tedesca di Stalingrado, nel 1943, i sovietici, come un rullo compressore, a prezzo d'immani distruzioni e di innumerevoli morti, ricacciarono progressivamente i tedeschi indietro fino alla riconquista dell'intero territorio nazionale nell'ottobre 1944. Il confine col Reich nazista era segnato ad oriente dal fiume Scheschuppe (\"\u0160e\u0161up\u0117\" in lituano; \"Szeszupa\" in polacco; \"Siesiupie - \u0428\u0435\u0448\u0443\u043f\u0435\", in russo), a est di Schillfelde, raggiunto il 20 agosto del 1944, quando le prime pattuglie dell'Armata Rossa superarono le ultime resistenze tedesche in Bielorussia, e venne attraversato il 16 ottobre (esiste una fotografia che immortala un soldato russo mentre di slancio supera il confine recando un cartello in mano con scritto in cirillico \"Germania !\"). Il 20 ottobre, venne attraversato anche a sud, presso la citt\u00e0 di Go\u0142dap nella regione dei Laghi Masuri, teatro della vittoria tedesca del 1914 sui russi. Per espresso ordine di Hitler, la popolazione delle zone orientali non era stata evacuata, come aveva consigliato lo stesso comandante della IV armata, generale Friedrich Hossbach, gi\u00e0 dal mese di agosto, temendo una vendetta dei sovietici ai danni della popolazione civile tedesca a causa delle stragi naziste compiute in tre anni d'occupazione militare del territorio russo occupato dai tedeschi. Inoltre, un certo numero di truppe tedesche era stato spostato ad occidente in gran segreto per sferrare il contrattacco contro gli anglo-americani nelle Ardenne. Cos\u00ec, nelle zone dell'est, un esercito sempre pi\u00f9 demoralizzato di poco pi\u00f9 di due milioni di tedeschi, si trov\u00f2 a fronteggiare 6 milioni di soldati russi ben armati e motivati.\nL'invasione della Germania e il massacro.\nNemmersdorf, un piccolo centro della Prussia Orientale, fu la prima citt\u00e0 tedesca a cadere sotto l'occupazione militare alleata durante il corso della guerra. Oggigiorno, la cittadina si trova nell'enclave russa di Kaliningrad (Oblast' di Kaliningrad), ed ha il nome di Majakovskoe (\u041c\u0430\u044f\u043a\u043e\u0301\u0432\u0441\u043a\u043e\u0435; in lituano: Nemirkiemis). \u00c8 sita a sud-ovest della citt\u00e0 di Gusev (la tedesca Gumbinnen, teatro d'una sconfitta patita dall'esercito tedesco nel 1914 ad opera della Russia zarista), sulle rive del fiume Angrapa (Angerapp, in tedesco).\nIl massacro di civili inermi avvenne il 21 ottobre 1944, quando la 25\u00aa Brigata della Guardia corazzata sovietica (appartenente all'11\u00aa Armata), nel tentativo d'impossessarsi dei ponti sul fiume Angerapp, si trov\u00f2 ad affrontare una durissima resistenza opposta dall'esercito tedesco, munito di pezzi controcarro ed aiutato dall'aviazione (Luftwaffe).\nSotto una pioggia di bombe, verso le 07.00 antimeridiane, alcuni soldati sovietici si rifugiarono in un bunker, dove trovarono alcuni civili tedeschi ivi riparati (14 uomini e donne in totale), che\u00a0\u2013 non comprendendo la lingua russa\u00a0\u2013 rifiutarono di sfollare dal bunker, ignorando l'ordine impartito dagli invasori. Essi aprirono, quindi, il fuoco con le armi automatiche a corta distanza ed una sola donna, Gerda Meczulat, sopravvisse.\nNel frattempo, nei dintorni della citt\u00e0 infuriava la battaglia, ma i sovietici non riuscirono ad impossessarsi del ponte e furono ricacciati dalla cittadina dopo aver perso almeno 200 uomini. Neppure riuscirono a metter fuori combattimento i carri armati tedeschi. L'occupazione di Nemmersdorf dur\u00f2 in tutto un paio d'ore. Joachim Reisch che si trov\u00f2 a combattere presso il ponte sull'Angerapp, fece ritorno a Nemmersdorf alle 11:00 di mattina e la trov\u00f2 del tutto evacuata dai russi. Comunque, l'esercito tedesco riusc\u00ec soltanto due giorni dopo a riprendere il controllo della citt\u00e0. Qualche giorno dopo, la propaganda nazista s'impadron\u00ec dell'accaduto. Il giornale del Partito Nazista, il \"V\u00f6lkischer Beobachter\" (\"Osservatore Popolare\") riport\u00f2 in prima pagina le notizie del massacro (che l'Armata Rossa s'affrett\u00f2 - dal canto suo - a negare). Rincar\u00f2 la dose il cinegiornale (\"Wochenschau\"), affermando che anche una cinquantina di prigionieri di guerra francesi e belgi erano stati assassinati dai sovietici, basandosi sulle testimonianze di un membro della milizia popolare, la Volkssturm, Karl Potrek nativo di K\u00f6nigsberg. L'episodio venne enfatizzato per galvanizzare la resistenza civile contro i sovietici dal Gauleiter della Prussia, Erich Koch, con l'approvazione del ministro per la Propaganda del Reich, Joseph Goebbels.\nSe da una parte i resoconti su Nemmersdorf provocarono un ingrossamento delle file della Volkssturm, dall'altra indussero molti civili a ritirarsi verso occidente, rendendo ulteriormente confusa e caotica la difesa di quei territori dall'avanzata dei Sovietici..\nImpatto.\nPer molti tedeschi, Nemmersdorf \u00e8 un simbolo dei crimini di guerra commessi dall'Armata Rossa. Marion Gr\u00e4fin D\u00f6nhoff, coeditrice del settimane \"Die Zeit\", all'epoca viveva nel villaggio di Quittainen/Kwitany nella parte ovest della Prussia Orientale. Nel 1962 scrisse: \"In quegli anni si era cos\u00ec abituati che tutto quello che veniva pubblicato o riportato ufficialmente fossero bugie che da principio pensai che le fotografie di Nemmersdorf fossero state falsificate. Pi\u00f9 tardi, tuttavia, venne fuori che non era cos\u00ec.\"\nDibattito.\nNel dopoguerra emerse una teoria dello storico Bernhard Fisch secondo cui, pur essendo indubbia l'uccisione di almeno 23 persone a Nemmersdorf, di 38 nei villaggi vicini e di 10 di dubbia natura, il vero e proprio massacro fosse stata una messinscena orchestrata a scopo di propaganda.. Nel 1991 il Generale sovietico, a capo dell'11 Armata, Kuzma N. Galitsky, afferm\u00f2 che i suoi uomini riuscirono a tenere Nemmersdorf soltanto per tre o quattro ore, effettivamente troppo poche per compiere una barbarie quale quella enfatizzata dalla propaganda nazista. Un analogo punto di vista \u00e8 stato offerto da Joachim Reisch, scrittore noto per le sue simpatie verso l'Unione Sovietica, secondo cui il massacro di Nemmersdorf sarebbe stato attuato da soldati tedeschi in divisa sovietica, cos\u00ec come tutti i crimini di guerra attribuiti ai russi durante la seconda guerra mondiale; questa tesi revisionista coincide, a detta del giornalista Thorsten Hinz, con quella ufficialmente promulgata dall'odierno stato russo.\nLa maggioranza degli storici, come Ian Kershaw, ritiene tuttavia che il massacro da parte di forze militari sovietiche sia effettivamente avvenuto."}
{"id": "2009719", "revid": "287204", "url": "https://it.wikipedia.org/wiki?curid=2009719", "title": "Lido Tikok", "text": " \nLido Tikok \u00e8 una suddivisione dell'India, classificata come \"census town\", di 6.761 abitanti, situata nel distretto di Tinsukia, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Lido Tikok assommava a 6.761 persone, delle quali 3.638 maschi e 3.123 femmine. I bambini di et\u00e0 inferiore o uguale ai sei anni assommavano a 845, dei quali 416 maschi e 429 femmine. Infine, coloro che erano in grado di saper almeno leggere e scrivere erano 4.493, dei quali 2.709 maschi e 1.784 femmine."}
{"id": "2009730", "revid": "287204", "url": "https://it.wikipedia.org/wiki?curid=2009730", "title": "Lanka", "text": "Lanka \u00e8 una suddivisione dell'India, classificata come \"town committee\", di 34.386 abitanti, situata nel distretto di Nagaon, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 55' 00 N e 92\u00b0 57' 02 E.\nSociet\u00e0.\nEvoluzione demografica.\nAl censimento del 2001 la popolazione di Lanka assommava a 34.386 persone, delle quali 17.841 maschi e 16.545 femmine. I bambini di et\u00e0 inferiore o uguale ai sei anni assommavano a 4.382, dei quali 2.246 maschi e 2.136 femmine. Infine, coloro che erano in grado di saper almeno leggere e scrivere erano 25.135, dei quali 13.876 maschi e 11.259 femmine."}
{"id": "2009732", "revid": "404449", "url": "https://it.wikipedia.org/wiki?curid=2009732", "title": "Nibbiaia", "text": "Nibbiaia \u00e8 una frazione del comune italiano di Rosignano Marittimo, nella provincia di Livorno, in Toscana.\nGeografia fisica.\nLa frazione \u00e8 situata sui rilievi delle Colline livornesi a un'altezza di 275\u00a0m s.l.m.. \u00c8 attraversata dal segnavia 00 delle Colline livornesi e da molti sentieri di crinale che la rivelano un importante crocevia per il trekking locale. Nibbiaia si trova sulla strada panoramica che collega \"Chioma\" a Castelnuovo della Misericordia, sempre nel comune di Rosignano Marittimo. \u00c8 facilmente raggiungibile sia dall'Aurelia, provenendo da Livorno, che da Rosignano, passando da Castelnuovo della Misericordia.\n\u00c8 posto a 4.5\u00a0km dal mare e a 10.5\u00a0km dal capoluogo di provincia. Si pu\u00f2 dividere il centro abitato divisa in quattro parti: la zona sud chiamata localit\u00e0 \"Sasso Grosso\", il centro, la zona nord chiamata \"Nibbiaia alta\" e la zona residenziale chiamata localit\u00e0 \"Legni Torti\".\nStoria.\nNibbiaia \nIl nome del paese evidentemente deriva da \"nibbio\" e sembra infatti che il paese fosse simboleggiato da un albero, intorno al quale roteavano i noti uccelli di rapina con quel nome. Nibbiaia non ha tradizioni di antichit\u00e0. La sua chiesa, dedicata a San Giuseppe, venne eretta nella seconda meta del secolo XIX.\nIl caseggiato \u00e8 pure relativamente recente ed i terreni intorno erano e sono tuttora in gran parte livellari della Pia Casa di Misericordia di Pisa.\nIl paesello porta le denominazioni di \u00abNibbiaia alta\u00bb, di \u00abSolitone\u00bb, che \u00e8 il centro, e di \u00abSasso grosso\u00bb ed era abitato da pastori.\nLa strada che da Castelnuovo conduce a Nibbiaia fu accampionata nel 1795. Posteriormente fu costruita quella detta del \u00abVajolo\u00bb, che congiunge Nibbiaia con la SS1 Aurelia.\nNel 1822 gli abitanti fecero domanda al Comune di Rosignano di una pubblica fonte, domanda che il Comune accolse e la esecuzione della fonte fu deliberata il 18 settembre 1823.\nNel 1827 il Comune provvide ad una prima restaurazione della fonte che nel corso di un secolo, sub\u00ec varie modificazioni e vicende.\nNel 1843 fu istituita la condotta medico-chirurgica per Castelnuovo e Nibbiaia, e nel 1840 fu istituito a Nibbiaia un posto di maestro di scuola elementare.\nLa famiglia Menicanti di Livorno, che possiede molti beni a Nibbiaia, vi costru\u00ec a proprie spese nel 1907 un vasto fabbricato ad uso di scuole, in memoria di un giovane suo figlio scomparso anzitempo, e dal quale le scuole presero il nome: \u00abOttorino Menicanti\u00bb.\nNei dintorni di Nibbiaia vi sono diverse sorgenti di acque minerali come quella di \u00abOcchibolleri\u00bb della \u00abPadula\u00bb e del \u00abDebbione; acque che hanno propriet\u00e0 terapeutiche e purgative.\nIn un arco di tempo molto lungo, certamente pi\u00f9 di centocinquanta anni, le diverse localit\u00e0 nate isolate tra loro hanno formato, con il successivo disporsi dei nuovi edifici lungo le direttrici viarie principali, l'odierno aspetto del paese di Nibbiaia."}
{"id": "2009737", "revid": "899609", "url": "https://it.wikipedia.org/wiki?curid=2009737", "title": "Antoine Fureti\u00e8re", "text": "Biografia.\nStudi\u00f2 legge, diritto civile e canonico, e fu avvocato al Parlamento di Parigi per un periodo ed acquist\u00f2 la carica di procuratore fiscale dell'Abbazia di Saint-Germain-des-Pr\u00e9s, prima di prendere gli ordini, ma non esercit\u00f2 mai il ministero sacerdotale, pur beneficiando di alcune rendite come quelle dell'Abbazia di Chalivoy-Milon. Dopo varie promozioni, nel 1662, divenne abate di Chalivoy, nella diocesi di Bourges. Nei periodi di riposo si dedic\u00f2 alle lettere e in virt\u00f9 delle sue satire - \"Nouvelle All\u00e9gorique, ou histoire des derniers troubles arriv\u00e9s au royaume d'\u00e9loquence\" (1658) e \"Voyage de Mercure\" (1653) - fu ammesso come membro dell'Acad\u00e9mie fran\u00e7aise nel 1662.\nFu amico di Racine e di Boileau, che non l'abbandonarono neppure quando scoppi\u00f2 lo scandalo del \"Dictionnaire\", e fece parte del circolo letterario della \"Rue du Vieux-Colombier\" insieme a Moli\u00e8re e a La Fontaine. Tutti questi scrittori si trovavano d'accordo sull'esigenza di reagire al linguaggio esagerato ed agli ideali eccessivi della poesia di Ronsard e dei romanzi di Honor\u00e9 d'Urf\u00e9, e in Fureti\u00e8re questa protesta, unita ad un acuto spirito di osservazione, si tradusse nel buon senso borghese, nel realismo moderato e nella brillante malizia delle sue prime composizioni, quali ad esempio l\"'All\u00e9gorie des Troubles du Royaume de l'Eloquence\" (1658), poemetto allegorico e burlesco, nel quale si dimostr\u00f2 particolarmente aggressivo contro il cattivo gusto linguistico, dove la principessa Retorica scaccia Antitesi, Iperbole ed Allusioni per affidarsi interamente al Buon Senso.\nDopo essere stato ammesso all'Accademia inizi\u00f2 a lavorare alacremente per il \"Dictionnaire\" che era stato cominciato da quella istituzione venti anni prima. Ma, irritato dalla lentezza dei lavori e dalla mediocrit\u00e0 di alcuni collaboratori, Fureti\u00e8re decise di elaborare per proprio conto un'opera analoga. Nacque cos\u00ec il \"Dictionnaire Universel\", un'opera monumentale, che rappresenta ancora oggi un'autorit\u00e0 nel campo della storia della lingua francese e la sola vera enciclopedia del francese fino al XVII secolo.\nL'accademia aveva promesso gi\u00e0 da tempo un dizionario completo della lingua francese e, quando i membri, nel 1684 videro la pubblicazione del primo saggio del Dizionario di Fureti\u00e8re, intervennero asserendo che egli aveva rubato materiale dai loro archivi e che solamente loro possedevano il privilegio esclusivo di pubblicare un tale libro.\nDopo molte recriminazioni da ambo i lati, Fureti\u00e8re fu espulso nel 1685 e dovette comparire per giustificarsi davanti al Consiglio privato del Re, ma si prese la rivincita con la satira \"Couches de l'acad\u00e9mie\" (Amsterdam, 1687). Il suo \"Dictionnaire universel\" fu pubblicato postumo nel 1690 (Rotterdam, 2 voll.). Venne rivisto e perfezionato dal giurista protestante Henri Basnage de Beauval (1656-1710), che pubblic\u00f2 un'edizione in tre volumi nel 1701, e fu sostituito solo dalla compilazione, nota come il \"Dictionnaire de T\u00e9voux\" (Parigi, 1704, 3 vol.; VII ed., 1771, 5 vol.), che fu di fatto poco pi\u00f9 di una ristampa dell'edizione di Basnage. La risposta che Fureti\u00e8re diede a tutte queste accuse \u00e8 contenuta in una serie di libelli, di cui i pi\u00f9 noti sono i \"Factums\" (pubblicati nel 1688), dove a sua volta, lo scrittore attacc\u00f2 i suoi ex-confratelli dell'Accademia con la critica, l'ironia, la satira.\nFureti\u00e8re scrisse anche \"Le Roman Bourgeois\" (1666), che mette in ridicolo il romanticismo alla moda di Madeleine de Scud\u00e9ry e di Gauthier de Costes, signore de la Calpren\u00e8de, e descrive la vita di ogni giorno dei nobili del suo tempo.\nMai, prima di allora, la nobilt\u00e0 era stata oggetto di una analisi cos\u00ec minuziosa ed esatta: difatti lo scrittore ne colse i costumi, le abitudini, i sentimenti, il linguaggio e persino il vestiario, l'arredamento e il modo di preparare un pranzo. Il romanzo rappresent\u00f2 dunque uno dei primi esempi di realismo. Una raccolta, \"Fureteriana\", usc\u00ec a Parigi otto anni dopo la sua morte."}
{"id": "2009738", "revid": "767487", "url": "https://it.wikipedia.org/wiki?curid=2009738", "title": "Sandro Crispino", "text": "Carriera.\nHa giocato in Serie A con la maglia della (3 presenze nel campionato 1974-1975). Con i rossoverdi umbri ha ottenuto anche 7 presenze ed una rete in Serie B nella stagione 1975-1976.\nHa militato per diversi anni nei campionati di Serie C indossando le maglie di Lecce, e . Ha ottenuto una promozione dalla Serie C2 alla Serie C1 con la Virtus Casarano durante la stagione 1980-1981 realizzando 2 gol in 19 incontri. Ha chiuso con il calcio professionistico nel 1982 vestendo la maglia del Cosenza con cui ha raggiunto un'altra promozione in C1. Ha proseguito la carriera agonistica nei dilettanti."}
{"id": "2009739", "revid": "123289775", "url": "https://it.wikipedia.org/wiki?curid=2009739", "title": "Maride", "text": "Nella mitologia greca, Maride (o, secondo altre versioni, Mari) era il nome di un giovane guerriero alleato dei troiani che prese parte alla guerra di Troia, il conflitto scoppiato in seguito al rapimento di Elena, la regina di Sparta, da parte di Paride, principe troiano, suo amante. La vicenda di tale personaggio \u00e8 raccontata da Omero nell'Iliade.\nIl mito.\nLe origini.\nOmero afferma che Maride era figlio di un certo Amisodaro, personaggio conosciuto per aver tenuto a bada, nutrendola con carni animali, la Chimera, l'orrenda creatura generata da Tifone ed Echidna, che venne infine sconfitta da Bellerofonte. Amisodaro aveva anche un altro figlio, Atimnio, che come il fratello possedeva la rara dote di abile guerriero. L'autore dell\"'Iliade\" si sofferma infatti nell'elogiare i due giovani combattenti, entrambi descritti come \"gloriosi\" e \"figli guerrieri\".\nLa morte in guerra.\nAllo scoppio della guerra di Troia, Maride part\u00ec alla volta della citt\u00e0 insieme al fratello, arruolandosi nell'esercito di Sarpedone, un valoroso capitano della Licia alleatosi con i Troiani. Pur parlando bene dei due guerrieri, Omero non si sofferma sugli episodi delle loro gesta, ma li menziona esclusivamente al momento della loro morte.\nIl primo ad essere trafitto dal nemico fu Atimnio che cadde sotto la lancia di Antiloco, figlio di Nestore. Acceso di ira alla vista del fratello morto, Maride si scagli\u00f2 sul suo assassino, parandosi di fronte al cadavere, ma Trasimede, valoroso guerriero acheo fratello di Antiloco, intervenne tempestivamente trapassando con la lancia la spalla del nemico maciullandone muscoli e ossa. Omero descrive in modo raccapricciante e allo stesso tempo in modo realistico l'episodio:\nIl corpo di Maride cadde su quello del fratello, mentre la sua armatura rimbomb\u00f2 fragorosamente a contatto col suolo.\nInterpretazione dell'episodio.\nL'autore dell\"'Iliade\" mette in evidenza il fatto che i due valorosi fratelli scesero insieme nell'Ade ad opera di un'altra coppia di fratelli, per puro volere del Destino."}
{"id": "2009740", "revid": "171091", "url": "https://it.wikipedia.org/wiki?curid=2009740", "title": "Punta Rossa della Grivola", "text": "La Punta Rossa della Grivola (\"Pointe rousse de la Grivola\" in francese, 3.630 , detta anche, in modo pi\u00f9 semplice \"Punta Rossa\" o \"Pointe rousse\") \u00e8 una montagna valdostana nel Massiccio del Gran Paradiso.\nCaratteristiche.\nLa montagna si trova nei pressi della pi\u00f9 alta e pi\u00f9 importante Grivola. \u00c8 collocata ad est della Grivola e spostata verso la Val di Cogne.\n\u00c8 una delle cime che contornano il ghiacciaio del Trajo, assieme alla Grivola, alla Grivoletta, e alle Punte Nera e Bianca della Grivola.\nSi presenta con due versanti: quello rivolto verso sud-est si presenta roccioso mentre quello rivolto a nord-ovest \u00e8 nevoso e da quest'ultimo scende il ghiacciaio del Trajo. Dalla vetta parte una lunga cresta che facendo un semicerchio e passando dalla Punta Nera e dalla Punta Bianca raggiunge la Grivola.\nAscensione alla vetta.\nIl percorso di salita non \u00e8 difficile, ma \u00e8 prevalentemente per escursionisti esperti. \u00c8 tuttavia consigliabile portare con s\u00e9 piccozza, ramponi, ed eventualmente una corda, in quanto a seconda delle annate si pu\u00f2 incontrare del ghiaccio sulla cresta sommitale. La Punta Rossa \u00e8 anche un impegnativo itinerario scialpinistico primaverile.\nLa salita pu\u00f2 essere effettuata in giornata dal paese di Cogne o, preferibilmente, dalla frazione Cretaz. L'itinerario si snoda su ottimo sentiero ben segnalato, che sale lungamente il Vallone del Pousset, fino al Col Pousset, ove \u00e8 situato il Bivacco Gratton. Dal Bivacco si sale attraverso una ripida pietraia (neve fino a estate inoltrata), al termine della quale si segue la cresta, via via pi\u00f9 ripida e affilata, fino in vetta. Pu\u00f2 essere suggestivo pernottare al Bivacco ed effettuare la salita della vetta all'alba.\nIn alternativa, \u00e8 possibile salire dal Rifugio Vittorio Sella, ove si pu\u00f2 eventualmente pernottare. Dal Rifugio, un sentiero sale il Vallone del Lauson e continua a ripidi tornanti fino al Colle della Rossa (\"Col de la Rousse\"). Da qui una buona traccia attraversa il ripido versante Est della Punta Rossa fino al Col Pousset, da dove si prosegue per l'itinerario solito.\nSulla vetta \u00e8 presente la croce e il libro delle firme. Spettacolare \u00e8 la vista su tutti i Massicci della Valle d'Aosta: Gran Paradiso, Monte Bianco, Grandes Jorasses, Cervino e Monte Rosa.\nIl ritorno si effettua per una delle vie di salita. Ancora pi\u00f9 emozionante \u00e8 il ritorno per la cresta sud (consigliato solo ad alpinisti esperti). Dalla cima si segue la cresta sud sino al Colle della Nera (facendo attenzione ai pendii scoscesi sul ghiacciaio del Trajo). Dal Colle della Nera (\"Col de la Noire\") si seguono tracce e ometti sino alla congiunzione col sentiero per il Colle della Rossa, presso un laghetto. Seguire in direzione sud-est sino al Rifugio Sella.\nLa Punta Rossa della Grivola \u00e8 inoltre una vetta per il cicloalpinismo e detiene il record di vetta pi\u00f9 alta percorribile in discesa integralmente in sella a una bici, per quanto concerne il territorio italiano."}
{"id": "2009743", "revid": "92723", "url": "https://it.wikipedia.org/wiki?curid=2009743", "title": "Uri Adelman", "text": " Inoltre musicista, compositore ed esperto docente di cibernetica presso l'Universit\u00e0 di Tel Aviv.\nBiografia.\nNato e cresciuto a Ramat Gan, .\nAdelman, autore di quattro romanzi, us\u00f2 le stravaganze esotiche della sua universit\u00e0, nello specifico il dipartimento di musica, come ambientazione del suo primo thriller, \"Concerto per spia e orchestra\". Il suo secondo, \"Trovato e perso\", \u00e8 stata un'avventura di vanagloriosi (\"dawwin\") agenti Ashkenazi \"moshavnik\" del Mossad che alternano visite alla Cineteca locale con segreti voli a Cipro, il tutto condito da violento sadismo.\nScritto in brevi capitoli e facile ebraico, \u00e8 stato tradotto in altre lingue. Adelman non aveva pretese letterarie, e diceva di scrivere pi\u00f9 che altro per arrontondare il suo stipendio. \u00c8 morto d'infarto il 5 agosto 2004 a soli 46 anni in una camera d'albergo di Ramat Aviv Gimel, dove stava preparando il suo prossimo giallo."}
{"id": "2009746", "revid": "123090888", "url": "https://it.wikipedia.org/wiki?curid=2009746", "title": "Veicolo lanciatore di satelliti", "text": "Il veicolo lanciatore di satelliti o VLS \u00e8 una famiglia di razzi sviluppati in Brasile, con l'obiettivo di mettere un satellite nell'orbita della Terra. Ci sono due modelli: il VLS-1 ed il VLS-2. Questa famiglia di razzi \u00e8 stata preceduta dai razzi Sonda.\nQuesti razzi vengono lanciati nel cosmodromo di Alc\u00e2ntara, situato nello stato di Maranh\u00e3o."}
{"id": "2009750", "revid": "1305772", "url": "https://it.wikipedia.org/wiki?curid=2009750", "title": "Kingdom of Madness", "text": ""}
{"id": "2009751", "revid": "287204", "url": "https://it.wikipedia.org/wiki?curid=2009751", "title": "Lala (Assam)", "text": " \nLala \u00e8 una suddivisione dell'India, classificata come \"town committee\", di 10.345 abitanti, situata nel distretto di Hailakandi, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 33' 0 N e 92\u00b0 35' 60 E e ha un'altitudine di 23 .\nSociet\u00e0.\nEvoluzione demografica.\nAl censimento del 2001 la popolazione di Lala assommava a 10.345 persone, delle quali 5.213 maschi e 5.132 femmine. I bambini di et\u00e0 inferiore o uguale ai sei anni assommavano a 1.178, dei quali 617 maschi e 561 femmine. Infine, coloro che erano in grado di saper almeno leggere e scrivere erano 8.354, dei quali 4.356 maschi e 3.998 femmine."}
{"id": "2009753", "revid": "187795", "url": "https://it.wikipedia.org/wiki?curid=2009753", "title": "Nicholas Ergheimer", "text": ""}
{"id": "2009755", "revid": "187795", "url": "https://it.wikipedia.org/wiki?curid=2009755", "title": "Nicholas Herrcheimer", "text": ""}
{"id": "2009757", "revid": "1727017", "url": "https://it.wikipedia.org/wiki?curid=2009757", "title": "Miskatonic", "text": "Il Miskatonic \u00e8 un fiume immaginario del New England, scaturito dalla fantasia dello scrittore H. P. Lovecraft. Nella finzione letteraria lovecraftiana il fiume attraversa la citt\u00e0 di Arkham, che sorge nel Massachusetts, e d\u00e0 il nome all'omonima valle. Questo fiume viene citato per la prima volta nel racconto intitolato \"L'immagine nella casa\" (1920).\nIn base agli scritti di Lovecraft risulta che le comunit\u00e0 di Arkham e Dunwich si sono sviluppate lungo il corso di questo fiume. La cittadina portuale di Kingsport sorge invece a poca distanza dall'estuario del fiume. L'universit\u00e0 di Arkham, nota come \"Miskatonic University\", deve il suo nome proprio al corso d'acqua.\nPosizione.\nIl Miskatonic si snoda da ovest e est attraverso il Massachusetts. La sorgente del fiume \u00e8 nelle colline a est di Dunwich, al confine col New Hampshire. Ne \"Il colore venuto dallo spazio\" (1927), l'autore afferma che \u00abc'\u00e8 un isolotto lungo il Miskatonic, in cui il diavolo possiede un terreno proprio a fianco di uno strano altare di pietra, pi\u00f9 antico dei nativi americani\u00bb.\nL'isolotto, disabitato, pare sia luogo di cerimonie di cui sarebbe empio anche il solo sospettare l'esistenza. Il Miskatonic sfocia nel mare due miglia a est di Kingsport, altra citt\u00e0 immaginaria dell'universo lovecraftiano. Le acque del fiume pare siano fangose.\nOrigini del nome.\nSecondo una lettera di Lovecraft ad August Derleth ha ideato il nome \"Miskatonic\" mescolando alcuni termini della lingua delle trib\u00f9 algonchine. Anthony Pearsall crede che Lovecraft abbia copiato il nome dal fiume Housatonic, che si estende tra il Massachusetts e il Connecticut.\nDaniel Harms suggerisce che \"Miskatonic\" derivi da \"Misqat\", una trib\u00f9 che discende dai nativi americani del Massachusetts."}
{"id": "2009759", "revid": "1543377", "url": "https://it.wikipedia.org/wiki?curid=2009759", "title": "Teatro Manzoni (Pistoia)", "text": "Il Teatro Manzoni \u00e8 un teatro di Pistoia situato in Corso Gramsci 127.\nStoria e descrizione.\nL'origine del teatro \u00e8 legata all\"'Accademia dei Risvegliati\" fondata a Pistoia nel 1642 dal Nobile Federigo Manni e da monsignor Felice Cancellieri allo scopo di contribuire al risveglio culturale cittadino.\nDopo aver ottenuto dal Comune una stanza del Palazzo pubblico, adibita solo occasionalmente a sala teatrale, l'Accademia ottenne un tiratoio dell'Arte della Lana per realizzare un vero e proprio teatro che dopo lunghe e complesse pratiche di reperimento dei fondi ed elaborazione del progetto venne finalmente inaugurato nel 1694.\nDopo alcuni consistenti miglioramenti realizzati nel 1717-18 (decorazioni pittoriche del prospetto dei palchi e del soffitto, ammattonamento della platea, creazione del \"diacciatino\" o spazio per il ristoro, sala interna per l'Accademia) lo spazio venne utilizzato nel corso del Settecento da una scuola di ballo, dall\"'Accademia dei Nobili\" e come sala da biliardo. In questo secolo si registrarono anche alcuni importanti interventi di ristrutturazione dell'immobile: nel 1755, quello pi\u00f9 dispendioso per il bilancio dell'Accademia, su progetto del celebre architetto imperiale Antonio Galli da Bibbiena (ampliamento e ribassamento del piano di platea, apertura di due accessi laterali alla platea, allargamento del proscenio e allineamento dei palchi di platea con quelli di proscenio), quindi venne creata una fossa attorno all'orchestra per separarla dal pubblico; infine, negli ultimi anni del secolo, quello realizzato su progetto dell'architetto granducale Cosimo Rossi Melocchi (rialzamento del soffitto e rinnovo delle decorazioni, potenziamento del palcoscenico con nuovi scenari).\nIl teatro assunse comunque la fisionomia giunta poi ai nostri giorni grazie ai consistenti lavori di ristrutturazione realizzati fra il 1861 e il 1864 su progetto di Pietro Bernardini che lo portarono a una capienza complessiva di 1200 spettatori: venne modificata l'originaria curvatura introdotta dal Bibiena, fu aggiunto un quinto ordine di palchi, i palchi e i corridoi di accesso vennero ampliati e si sostituirono le strutture lignee con altre in laterizio.\nDopo la realizzazione dell'impianto di luce elettrica nel 1897 e alcuni lavori di manutenzione, il teatro fu nuovamente ristrutturato nel 1926 su progetto di Luigi Manfredini: eliminazione del quinto ordine di palchi e di parte del quarto per realizzare una nuova galleria; rifacimento della facciata principale con realizzazione del portico esterno concepito come anticamera del teatro e introduzione di colonne di ordine toscano al piano nobile per sorreggere un timpano triangolare spezzato.\nNegli anni settanta il teatro pass\u00f2 interamente in propriet\u00e0 al Comune che avvi\u00f2 una serie di interventi di adeguamento della struttura culminati nell'intervento di restauro architettonico redatto e coordinato dall'architetto Emilio Pagnini, ultimato nel 1990, nell'ambito del progetto integrato FIO-Regione Toscana per l'edilizia teatrale. Grazie a questo intervento incentrato soprattutto sull'adeguamento dell'impiantistica e delle strutture agli standard attuali di funzionalit\u00e0 e di sicurezza, e con la gestione affidata dal 1984 all\"'Associazione Teatrale Pistoiese\", il teatro ha ritrovato un'importante collocazione nell'ambito della programmazione teatrale non solo della citt\u00e0 di Pistoia ma di ambito interprovinciale e regionale.\nNel 1998 \u00e8 inoltre diventato sede del \"Centro Regionale Toscano per la Danza\" e del relativo progetto \"Toscanadanza\" mirante alla valorizzazione e alla promozione delle compagnie indipendenti attive in Toscana.\nEventi e Rappresentazioni.\nTra i Direttori d'orchestra pi\u00f9 celebri dell'800 che hanno diretto al Teatro di Pistoia, si annovera il M\u00b0Antonino Palminteri, presente sul podio del Manzoni quasi ininterrottamente dal 1909 al 1913, portando in scena Opere quali: \"Otello\", \"La Wally\", \"Manon\", \"Adriana Lecouvreur\", \"Aida\", \"Loreley\", \"Madama Butterfly\". Gli allestimenti diretti dal M\u00b0Antonino Palminteri erano cos\u00ec apprezzati dal pubblico che la Stampa non mancava di esaltarne i meriti: \"Per dar coesione ed efficacia ad un'opera di tale natura non ci voleva che un Maestro esperto e colto, qual \u00e8 il Cav. Antonio Palminteri. Egli \u00e8 uno dei direttori imposti dalla Casa Ricordi specie per certe opere di importanza come l'Otello. Ha concertato l'opera con passione, con entusiasmo grande e con vera coscienza d'arte. L'orchestra procede con una compattezza e una disciplina, che raramente ci \u00e8 dato sentire. Ogni effetto ha il suo risalto ed egli precede e lo infonde negli artisti con la sua bacchetta, che [...] ha per\u00f2 la chiarezza e la energia spontanea, viva che il tutto assorbe ed unifica mirabilmente. A lui va il merito maggiore della bont\u00e0 dello spettacolo\"."}
{"id": "2009760", "revid": "19326294", "url": "https://it.wikipedia.org/wiki?curid=2009760", "title": "Giuseppe Cristiano Malgioglio", "text": ""}
{"id": "2009770", "revid": "124942396", "url": "https://it.wikipedia.org/wiki?curid=2009770", "title": "999. leichte Afrika-Division", "text": "La 999. leichte Afrika-Division era una divisione penale (\"Strafdivision\") della Wehrmacht che ebbe una breve carriera operativa. Costituita in Francia nel 1942, si arrese agli alleati in Tunisia nel maggio 1943.\nCostituzione.\nLa \"999. leichte Afrika-Division\" fu il risultato della trasformazione in divisione dell'Afrika-Brigade 999. Quest'ultima fu costituita in Francia nell'ottobre del 1942, dove svolse attivit\u00e0 di addestramento. Si trattava di un'unit\u00e0 di disciplina, ed era composta principalmente da soldati condannati dalla corte marziale e criminali comuni. Tuttavia, i quadri e gli ufficiali erano stati trasferiti da unit\u00e0 regolari.\nCome brigata, era composta da due reggimenti:\nLa trasformazione in divisione avvenne nel marzo 1943. In seguito a ci\u00f2, mut\u00f2 anche l'organico, che giunse a comprendere un altro reggimento (Afrika-Sch\u00fctzen-Regiment 963), oltre ad unit\u00e0 anticarro, di sanit\u00e0 ed altre.\nAttivit\u00e0 di combattimento.\nAlla fine di marzo il suo primo reggimento venne inviato in Tunisia a sostegno dell'Africa Korps, per partecipare all'ultima difesa delle truppe dell'Asse in Africa settentrionale italiana. L'unit\u00e0 non ag\u00ec mai in modo organico, perci\u00f2 i suoi reggimenti combatterono separatamente sotto il controllo di unit\u00e0 maggiori. Durante i combattimenti, il 1\u00ba aprile, perse la vita il comandante della divisione, il \"Generalleutnant\" Kurt Thomas, a causa dell'abbattimento dell'aereo su cui volava. Fu sostituito dal \"Generalmajor\" Ernst-G\u00fcnther Baade, che comand\u00f2 la divisione fino alla resa, avvenuta il 13 maggio 1943."}
{"id": "2009772", "revid": "287204", "url": "https://it.wikipedia.org/wiki?curid=2009772", "title": "Lakhipur (Cachar)", "text": " \nLakhipur \u00e8 una ripartizione amministrativa dell'India, classificata come \"town committee\", di 9.708 abitanti, situata nel distretto di Cachar, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 48' 0 N e 93\u00b0 1' 0 E e ha un'altitudine di 21 .\nSociet\u00e0.\nEvoluzione demografica.\nAl censimento del 2001 la popolazione di Lakhipur assommava a 9.708 persone, delle quali 4.976 maschi e 4.732 femmine. I bambini di et\u00e0 inferiore o uguale ai sei anni assommavano a 1.052, dei quali 542 maschi e 510 femmine. Infine, la popolazione in grado almeno di leggere e scrivere era composta da 7.600 individui, dei quali 4.193 maschi e 3.407 femmine."}
{"id": "2009776", "revid": "287204", "url": "https://it.wikipedia.org/wiki?curid=2009776", "title": "Lakhipur (Goalpara)", "text": " \nLakhipur \u00e8 una suddivisione dell'India, classificata come \"town committee\", di 12.545 abitanti, situata nel distretto di Goalpara, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 1' 60 N e 90\u00b0 17' 60 E e ha un'altitudine di 29 .\nSociet\u00e0.\nEvoluzione demografica.\nAl censimento del 2001 la popolazione di Lakhipur assommava a 12.545 persone, delle quali 6.402 maschi e 6.143 femmine. I bambini di et\u00e0 inferiore o uguale ai sei anni assommavano a 2.034, dei quali 964 maschi e 1.070 femmine. Infine, coloro che erano in grado di saper almeno leggere e scrivere erano 7.478, dei quali 4.284 maschi e 3.194 femmine."}
{"id": "2009777", "revid": "1234826", "url": "https://it.wikipedia.org/wiki?curid=2009777", "title": "Le fiabe di Beda il Bardo", "text": "Le fiabe di Beda il Bardo (\"The Tales of Beedle the Bard\") \u00e8 uno pseudobiblion che viene menzionato nel romanzo \"Harry Potter e i Doni della Morte\" di J. K. Rowling. Nel libro \u00e8 narrata \"La storia dei tre fratelli\", che introduce i protagonisti agli artefatti magici noti come Doni della Morte.\nUna versione reale del libro \u00e8 stata scritta da J. K. Rowling, originariamente in sole sette copie, sei delle quali donate a persone che hanno contribuito a far nascere e a diffondere la saga di \"Harry Potter\" e l'ultima venduta all'asta per scopi di beneficenza. L'opera \u00e8 stata in seguito pubblicata in gran numero e resa disponibile al pubblico a causa delle richieste dei fan; tutti i proventi delle vendite sono donati alla Children's High Level Group. In Italia il libro \u00e8 stato pubblicato il 4 dicembre 2008 da Salani.\nStoria editoriale.\nLa Rowling ha iniziato a scrivere \"Le fiabe\" poco dopo aver pubblicato il settimo libro della saga. Durante un'intervista con i suoi fan ha anche affermato che ha usato altre opere come fonte di ispirazione: nello specifico \"La storia dei tre fratelli\", l'unica inclusa per intero ne \"i Doni della Morte\", \u00e8 stata ispirata dal racconto dell'indulgenziere di Geoffrey Chaucer.\nEdizione manoscritta.\nOriginariamente \"Le fiabe di Beda il bardo\" avrebbero dovuto essere un'edizione limitata di sette copie fatte a mano, tutte manoscritte e illustrate dalla stessa autrice. I libri furono rilegati in marocchino e decorati con sbalzi d'argento intagliati a mano con gemme incastonate dalla gioielleria Hamilton &amp; Inches di Edimburgo. Ciascuna delle placche d'argento rappresenta una delle cinque storie contenute nel libro. La Rowling ha inoltre chiesto che ciascuna delle sette copie fosse abbellita usando una gemma diversa.\nSei di queste copie originali furono dedicate e regalate a sei persone che hanno contribuito maggiormente alla scrittura e alla diffusione della serie di \"Harry Potter\". Inizialmente queste persone non furono identificate, ma nel corso del tempo di due di loro si \u00e8 scoperto il nome: uno \u00e8 Barry Cunningham, il primissimo editore della Rowling; l'altro \u00e8 Arthur A. Levine, editore della Scholastic, casa editrice statunitense per i libri di \"Harry Potter\". Cunningham e Levine hanno prestato le loro copie come parte della mostra \"Beedle the Bard\" nel dicembre 2008.\nLa Rowling ha anche deciso di creare una settima copia scritta a mano (distinguibile dalle altre per la pietra di luna incastonata) da mettere all'asta per raccogliere fondi per la campagna \"The Children's Voice\" (oggi \"Lumos\"):\nLa vendita all'asta.\nLa \"Moonstone edition\" di 157 pagine \u00e8 stata messa in mostra prima delle offerte il 26 novembre e il 9 dicembre 2007 rispettivamente a New York e Londa. Il libro \u00e8 stato messo all'asta il 13 dicembre 2007 alla casa d'aste Sotheby's a Londra. Il prezzo di partenza era di , e ci si aspettava di venderlo approssimativamente per . Il prezzo d'acquisto finale ha superato tutte le previsioni, poich\u00e9 alla fine il libro \u00e8 stato acquistato da un rappresentante dei rivenditori di belle arti londinesi Hazlitt Gooden e Fox per conto di Amazon per un totale di ; ai tempi era il prezzo di compravendita pi\u00f9 alto per un manoscritto di letteratura moderna. I soldi ottenuti con l'asta furono poi donati dalla Rowling alla campagna \"The Children's Voice\".\nSotheby's ha fatto stampare u catalogo promozionale di 48 pagine per l'asta. Il catalogo include immagini del libro, come anche un commento da J. K. Rowling sulle \"Fiabe\". Il catalogo \u00e8 stato venduto come oggetto da collezione, e i soldi della vendita sonno stati devoluti alla campagna.\nUn'altra copia dello stesso libro \u00e8 stata messa all'asta nel novembre 2016. \u00c8 stata battuta per un prezzo di il 12 dicembre 2016. Il libro \u00e8 stato messo in vendita da Sotheby. Il libro \u00e8 manoscritto, rilegato in pelle e decorato con della rodocrosite e un teschio d'argento. La copia ha un'annotazione dalla Rowling al signor Cunningham come ringraziamento per aver dato fiducia alla sua storia. Ha inoltre spiegato che la pietra \u00e8 \u201ctradizionalmente associata all'amore, all'equilibrio e alla gioia nella vita quotidiana\u201d.\nEdizione pubblica.\nIl 31 luglio 2008 \u00e8 stato annunciato che \"Le fiabe di Beda il bardo\" sarebbe stato reso disponibile anche per il pubblico, sia nell'edizione standard che in quella per collezionisti. Il libro \u00e8 stato pubblicato dalla Children's High Level Group e stampato e distribuito dalla Bloomsbury, dalla Scholastic e da Amazon.com; in Italia il libro \u00e8 stato pubblicato dalla Salani. La decisione \u00e8 stata presa a causa della delusione tra i fan di \"Harry Potter\" poich\u00e9, nonostante l'annuncio, non era prevista un'edizione per il grande pubblico.\nSimilmente a quanto successo per \"Animali fantastici e dove trovarli\" e \"Il Quidditch attraverso i secoli\", le due edizioni de \"Le fiabe di Beda il bardo\" contengono commenti e note a pie' di pagina di Albus Silente. L'edizione standard include anche illustrazioni riprodotte dalle copie manoscritte e l'introduzione dell'autrice. L'edizione per collezionisti include dieci illustrazioni di J.K. Rowling che non compaiono n\u00e9 nella standard che nella manoscritta, come anche una riproduzione dell'introduzione manoscritta della Rowling.\nIl libro, rilasciato il 4 dicembre 2008, \u00e8 stato pubblicato nel Regno Unito e in Canada dalla Bloomsbury, l'edizione statunitense dalla Scholastic, e l'edizione per collezionisti da Amazon; \u00e8 stato poi tradotto in 28 lingue diverse . I profitti della vendita dei libri sono stati poi devoluti alla Children's High Level Group.\nLe fiabe.\nNel libro sono raccolte cinque storie descritte come molto popolari nel mondo magico di Harry Potter; a seguito di ogni storia sono riportati commenti e aneddoti di Albus Silente che le contestualizzano e rivelano talvolta dettagli del mondo magico. Delle cinque storie, solo l'ultima \u00e8 riportata per intero all'interno della saga, mentre la prima, la seconda e la quarta vengono solamente nominate da Ron Weasley.\nIl mago e il pentolone salterino.\nUn tempo, un mago benevolo e amico dei babbani possedeva un pentolone dal quale, a detta sua, fuoriuscivano gli incantesimi e le pozioni che utilizzava per aiutare i suoi compaesani. Alla sua morte il pentolone venne ereditato dal figlio, egocentrico e arrogante: questi vi trov\u00f2 dentro una pantofola, piccola e senza compagna, assieme ad un messaggio del padre che gli augurava di non averne mai bisogno; il mago, pensando ad uno scherzo del padre, la gett\u00f2 nel pentolone. Quella notte un uomo si present\u00f2 alla sua porta, chiedendogli di curare sua figlia dalle verruche, ma il mago lo cacci\u00f2 in malo modo. Subito al pentolone spunt\u00f2 un piccolo piede di bronzo e si ricopr\u00ec di verruche, iniziando a saltellare e causando cos\u00ec un rumore insopportabile. Nei giorni successivi altre persone vennero a chiedere al mago di aiutarle: ogni volta che il mago rifiutava il suo aiuto, il pentolone iniziava ad emettere gemiti e lamenti, e a mostrare su di s\u00e9 tutte le sofferenze che il mago causava ai suoi compaesani. Questo, esasperato dal rumore che il pentolone emetteva gemendo e saltellando, corse fuori di casa risolvendo tutti i problemi della gente. Quand'ebbe finito, la pentola ritorn\u00f2 normale, riconsegnando la piccola pantofola all'uomo e consentendogli di mettergliela al piede, soffocando cos\u00ec il clangore. Da quel giorno il mago si impegn\u00f2 ad aiutare tutti i bisognosi, per evitare che il pentolone scalciasse via la pantofola.\nLa fonte della buona sorte.\nIn passato esisteva una fontana speciale, detta Fonte della Buona Sorte, in grado di donare salute, felicit\u00e0 e fortuna alle persone. Tale fontana era posta su un colle in un giardino, al quale poteva accedere solo una persona l'anno. Tra tutte le persone che affollavano l'entrata sperando di venir scelte vi erano tre streghe: Asha, malata di un morbo incurabile, Altheda, che aveva perso tutti i suoi beni, e Amata, abbandonata dall'uomo che amava; le tre decisero che, se fosse stata scelta una di loro, avrebbe fatto in modo di tirar dentro anche le altre. Nel farlo, per\u00f2, Amata rimase impigliata nell'armatura di un cavaliere, Messer Senzafortuna, che venne quindi trascinato dentro. Nello scalare il colle i quattro vennero sottoposti a tre prove, che riuscirono a superare: la prima prova consisteva in un serpente enorme, che Asha disset\u00f2 con le proprie lacrime di dolore; la seconda era una scritta sul terreno che impediva loro di proseguire e che Altheda cancell\u00f2 con il sudore della propria fronte; la terza era un fiume impossibile da attraversare e Amata, donando i ricordi felici del suo amore, fece comparire un ponte. Giunti in cima, Asha stava per morire a causa della fatica e della malattia, ma Altheda prepar\u00f2 una pozione con delle erbe l\u00ec presenti e la guar\u00ec completamente, comprendendo che poteva arricchirsi guarendo le persone da quel morbo; le due rinunciarono quindi a immergersi nella fonte. Amata, invece, comprese che il suo amato era stato crudele con lei dopo che i suoi ricordi furono portati via dal fiume e lasci\u00f2 che fosse il cavaliere a bagnarvisi, come ricompensa per la gentilezza mostrata nello scalare il colle: questi, una volta uscito, chiese la mano di Amata e lei accett\u00f2. I quattro se ne andarono inconsapevoli che la fonte in realt\u00e0 non avesse alcun potere.\nLo stregone dal cuore peloso.\nUno stregone disprezzava l'amore, ritenendolo una fonte di debolezza. Per cercare in tutti i modi di evitarlo si chiuse in s\u00e9 stesso e inizi\u00f2 a dedicarsi alle Arti Oscure finch\u00e9, udendo due suoi servitori che parlavano di lui, l'uno compatendolo e l'altro deridendolo, decise di trovarsi una moglie per suscitare l'invidia altrui. La sua attenzione cadde su una bellissima donna alla quale inizi\u00f2 a far la corte. Un giorno organizz\u00f2 una festa per lei: durante la festa la donna gli disse che lei l'avrebbe amato solo se fosse stato in grado di dimostrarle di avere un cuore. Lui la port\u00f2 nelle segrete del suo castello dove in uno scrigno di cristallo vi era rinchiuso il suo cuore, ormai deforme e coperto di peli. La donna inorridita da quell'atto innaturale, gli chiese di rimetterlo al suo posto e lui lo fece; lo stregone era per\u00f2 ormai folle e uccise la donna, togliendole il cuore dal petto per sostituirlo al suo. Il suo cuore per\u00f2 era ormai selvaggio e incattivito, e si rifiutava di abbandonare l'uomo: questi se lo strapp\u00f2 e mor\u00ec con entrambi i cuori in mano.\nBaba Raba e il ceppo ghignante.\nIn passato esisteva un re babbano stolto e arrogante che voleva essere l'unico a possedere la magia. Inizi\u00f2 quindi a perseguitare i maghi e le streghe, cercando nel mentre un istruttore che gli insegnasse a essere un mago. Un truffatore, sentendo la notizia, decise di approfittarne presentandosi al re come un grande mago, chiedendogli ricchezze per procurarsi bacchette magiche (in realt\u00e0 due rametti staccati da un albero) e pozioni. Un giorno, mentre i due passeggiavano in cortile urlando parole insensate, una vecchia lavandaia di nome Baba Raba scoppi\u00f2 a ridere fragorosamente, mettendo in imbarazzo il re: questi decise di organizzare una dimostrazione di magia dinanzi ai nobili, ordinando al truffatore di essere presente e minacciandolo di morte in caso le \"magie\" insegnategli non avessero funzionato. Il truffatore si diresse verso Baba Raba per punirla, ma si accorse che l'anziana donna era una vera strega, poich\u00e9 i panni, in realt\u00e0, si stavano lavando da soli: lui la minacci\u00f2 di denunciarla al re se non l'avesse aiutato e lei acconsent\u00ec. Il giorno successivo il re, grazie a Baba, riusc\u00ec a eseguire alcune piccole magie, ma quando prov\u00f2 a resuscitare uno dei suoi cani la vecchia strega non prov\u00f2 nemmeno a eseguire l'incantesimo, poich\u00e9 non vi \u00e8 magia in grado di far tornare in vita i morti, mettendo in ridicolo il re. Il truffatore, temendo per la propria vita, accus\u00f2 Baba di interferire con la magia del sovrano e l'anziana strega fugg\u00ec nella foresta. Il re, assieme al truffatore e ai suoi soldati la seguirono e, giunti ad un vecchio albero, udirono una risata provenire da esso. Subito lo abbatterono, ma il ceppo rimasto smascher\u00f2 il truffatore e minacci\u00f2 il re di fargli provare un dolore atroce ogni volta che un altro mago sarebbe stato ucciso. Il re, spaventato, smise di perseguitarli e arrest\u00f2 il suo \"maestro\". Dopo che se ne furono andati tutti, da una fessura del ceppo usc\u00ec un coniglio con una bacchetta magica in bocca e se ne and\u00f2 saltellando.\nLa storia dei tre fratelli.\nUna sera tre fratelli stavano viaggiando quando si trovarono dinanzi ad un fiume troppo pericoloso da attraversare. I tre, essendo particolarmente versati nella magia, fecero comparire un ponte; subito apparve la Morte, infuriata perch\u00e9 i tre sarebbero dovuti morire nel tentativo di attraversare il fiume. Essa era per\u00f2 astuta, e finse di congratularsi con i fratelli offrendo loro qualsiasi cosa avessero voluto: il primo, un uomo bellicoso, chiese una bacchetta pi\u00f9 potente di tutte le altre e la morte ne cre\u00f2 una a partire da un ramo di sambuco; il secondo, che era arrogante, chiese il potere di richiamare le persone dalla Morte e questa raccolse un sasso dal bordo del fiume, dicendogli che aveva il potere di far resuscitare la gente; il terzo, che non si fidava di lei, le chiese un modo per andarsene senza che lei lo seguisse e la Morte, riluttante, gli consegn\u00f2 il suo Mantello dell'Invisibilit\u00e0; i tre poi se ne andarono ciascuno per la propria strada. Il primo fratello, armato della Bacchetta della Morte, uccise un suo rivale ma, quella notte, un uomo lo uccise nel sonno e gliela rub\u00f2. Il secondo utilizz\u00f2 la Pietra per richiamare la donna amata; dopo aver vissuto con lei per qualche tempo si rese conto che erano separati come da un velo, e che lei non apparteneva realmente al mondo dei vivi: per riunirsi definitivamente a lei si tolse quindi la vita. La Morte, dopo aver chiamato a s\u00e9 i primi due fratelli, cerc\u00f2 per anni il terzo senza mai riuscire a trovarlo: solo quando questi ebbe raggiunto una veneranda et\u00e0 si tolse il Mantello dell'Invisibilit\u00e0 donandolo al proprio figlio e se ne and\u00f2 in pace, salutando la Morte come una vecchia amica.\nNella serie di \"Harry Potter\".\n\"Le fiabe di Beda il bardo\" compare per la prima volta come pseudobiblion in \"Harry Potter e i Doni della Morte\". Il libro \u00e8 lasciato in eredit\u00e0 da Albus Silente a Hermione Granger: \u00e8 descritto come una raccolta popolare di fiabe per bambini cosicch\u00e9, mentre Ron Weasley conosce bene la raccolta, Harry Potter e la stessa Hermione non ne hanno mai sentito parlare, essendo cresciuti nel mondo babbano.\nIl libro fa da \"deus ex machina\" nell'introdurre i Doni della Morte al trio: infatti, in calce alla favola \"La storia dei tre fratelli\", Hermione trova uno strano simbolo che Xenophilius Lovegood rivela essere il simbolo dei Doni. Tale simbolo consiste in un triangolo, rappresentante il Mantello dell'Invisibilit\u00e0, un cerchio, simbolo della Pietra della Resurrezione, e una linea verticale, ossia la Bacchetta di Sambuco, sovrapposti a formare una specie di occhio.\nI tre leggendari oggetti sono menzionati nella storia stessa come appartenenti a tre fratelli: in seguito si scopre che la storia ha un fondo di verit\u00e0 e che i tre sono i fratelli Cadmus, Antioch e Ignotus Peverell, che pi\u00f9 tardi si rivelano essere antenati di Harry e di Lord Voldemort. Al termine del libro, la visione onirica di Silente conferma a Harry il suo legame con i Peverell, e che gli stessi fratelli potrebbero essere i creatori dei Doni.\nL'introduzione scritta dalla Rowling all'edizione de \"Le fiabe di Beda il Bardo\" pubblicata nel 2008 afferma che il personaggio di Beda nacque nello Yorkshire, \u00e8 vissuto a cavallo del quindicesimo secolo, e aveva una \"barba straordinariamente rigogliosa\".\nAccoglienza.\nIl vicedirettore di Sotheby's Philip W. Errington ha descritto l'edizione manoscritta come \"uno dei pezzi pi\u00f9 interessanti della letteratura per l'infanzia\" che \u00e8 passato per la casa d'aste. Dopo aver acquistato il libro, Amazon ha anche pubblicato una recensione, descrivendolo come \"un pezzo d'arte estratto direttamente da un romanzo\".\n\"The Times\" ha recensito favorevolmente il libro, definendo i racconti \"divertenti, sinistri, saggi e accattivanti\" e paragonandoli ai racconti raccolti dai fratelli Grimm. \"The Telegraph\" lo ha recensito negativamente, affermando che \"[i racconti] sarebbero insignificanti se non fosse per l'opera che si trova dietro di essi\"."}
{"id": "2009783", "revid": "1305772", "url": "https://it.wikipedia.org/wiki?curid=2009783", "title": "Sartirana", "text": ""}
{"id": "2009793", "revid": "599013", "url": "https://it.wikipedia.org/wiki?curid=2009793", "title": "Simone Erba", "text": "Carriera.\nHa giocato in Serie A con il e in Serie B con il ."}
{"id": "2009796", "revid": "110157", "url": "https://it.wikipedia.org/wiki?curid=2009796", "title": "Teatro Mauro Bolognini", "text": "Il Teatro Mauro Bolgonini, noto anche come Piccolo Teatro Mauro Bolognini, \u00e8 un teatro situato a Pistoia.\nIl teatro, originariamente denominato \"Teatro Provinciale\", fu realizzato negli anni trenta all'interno della corte-giardino di un palazzo del Settecento dove ha sede anche l\"'Ufficio Tecnico Comunale\". L'immobile sub\u00ec danni durante l'ultimo conflitto e nel 1958 risulta gi\u00e0 passato in propriet\u00e0 alla Regione Toscana. La sua ultima redazione, prima degli interventi di recupero in corso di ultimazione, risale agli anni cinquanta quando venne allestita la sala rettangolare con galleria, un palcoscenico in legno su travi in cemento armato che si apriva alla sala grazie a un ampio boccascena dotato di sipario e mantovana e con cinque camerini disposti sul lato sinistro.\nDopo un lungo periodo di abbandono, che ha causato un grave deperimento, recentemente si sono avviati lavori di ristrutturazione e di adeguamento per riconsegnare all'attivit\u00e0 questa struttura teatrale di medie dimensioni. La struttura, recuperata oltre che alle tradizionali attivit\u00e0 teatrali, prosa e concerti, \u00e8 destinata anche a conferenze, assemblee civiche, seminari anche con impiego di proiezioni audiovisive. In questo modo, data la sua ubicazione centrale, \u00e8 tornato a essere il luogo deputato dell'Amministrazione Comunale per manifestazioni culturali e pubbliche."}
{"id": "2009800", "revid": "19326696", "url": "https://it.wikipedia.org/wiki?curid=2009800", "title": "Gittana", "text": ""}
{"id": "2009802", "revid": "17654", "url": "https://it.wikipedia.org/wiki?curid=2009802", "title": "Ultimo tango a Zagarolo", "text": ""}
{"id": "2009811", "revid": "1425666", "url": "https://it.wikipedia.org/wiki?curid=2009811", "title": "Massacro di Tantura", "text": "Il massacro di Tant\u016bra si riferisce a un preteso episodio bellico che si sarebbe svolto nel corso dei tormentati eventi legati alla Guerra arabo-israeliana del 1948. Su di esso si sono avute virulente polemiche, che hanno visto come principale accusato lo storico israeliano Ilan Papp\u00e9, considerato uno fra i pi\u00f9 autorevoli Nuovi Storici.\nLo \"status quaestionis\".\nIl villaggio di al-\u1e6can\u1e6d\u016bra (, lett. \"Il picco\"), nell'attuale distretto israeliano di Haifa, fu conquistato dal 33\u00ba battaglione della brigata Alexandroni dell'Haganah il 21 maggio del 1948, come d'altronde la maggior parte del litorale, all'inizio della Guerra arabo-israeliana del 1948. Nel corso della conquista, le forze ebraiche si ipotizza abbiano massacrato da 70 a 250 civili inermi, essenzialmente giovani, che erano stati presi prigionieri di guerra.\nLa totalit\u00e0 degli abitanti arabi del villaggio (1.490 persone) fu espulsa o fugg\u00ec. La maggioranza dei rifugiati trovarono rifugio nell'interno della zona o nella vicina cittadina di Fureydis.\nNel 2000, uno studente israeliano di 55 anni, Teddy Katz, concluse la sua tesi universitaria parlando di 200-250 vittime palestinesi, pur senza usare il termine \"massacro\". La sua tesi \u00e8 stata ripresa dallo storico Ilan Papp\u00e9, incontrando vivace reazione da parte degli ambienti accademici israeliani, non solo per il risultato finale esposto dalla tesi (un massacro ingiustificabile da parte israeliana di inermi prigionieri palestinesi) ma anche per motivi metodologici, visto che le trascrizioni delle interviste realizzate da Katz s'erano talvolta dimostrate erronee.\nNel corso d'un processo intentato da alcuni veterani della Brigata Alexandroni, imputata della strage, che si ritenevano diffamati dall'accusa di un crimine tanto orrendo, risultarono non correttamente trascritte 6 fra le 230 testimonianze raccolte e registrate da Katz.\nIl villaggio di al-Tant\u016bra.\nAl-Tant\u016bra aveva due scuole elementari, una maschile (1889) e una femminile (1937-38). L'economia del villaggio era prevalentemente legata alle attivit\u00e0 dell'agricoltura e della pesca. Durante il Mandato britannico della Palestina, la pesca aveva conosciuto una crescita assai marcata tanto che, dalle 6 tonnellate del 1928, si era giunti alle 1.622 tonnellate del 1944. I principali prodotti dell'agricoltura erano il grano, la frutta e gli ortaggi. Nel 1944/45 un totale di 26 \"dunum\" era destinato al limone e alle banane e 6.593 \"dunum\" erano dedicati alla produzione cerealicola; 287 \"dunum\" erano irrigati o usati come orti e 270 di essi erano costituiti da ulivi.\nL'espulsione dei residenti di al-Tant\u016bra nel 1948.\nNel 1948 al-Tant\u016bra era all'interno dell'area destinata dalle Nazioni Unite, nel suo Piano di spartizione, allo Stato ebraico. Il villaggio giaceva ai piedi di una collina calcarea, che s'affaccia sulla linea di costa caratterizzata da due piccole baie. L'acqua era fornita da un pozzo nella parte orientale del villaggio. La porta d'ingresso al villaggio era situata nella parte sud-orientale di al-Tant\u016bra. Rovine bizantine si trovano sulla costa, a nord, con la collina di Umm Rash\u012bd a sud. Il villaggio era abitato da un certo numero di Palestinesi impiegati nell'amministrazione, come poliziotti, addetti alle dogane o impiegati della Corte di Giustizia di Haifa. Una strada asfaltata univa al-Tant\u016bra all'autostrada per Haifa. Il villaggio era uno dei pi\u00f9 sviluppati della regione. Alcuni residenti di al-Tant\u016bra avevano preso parte alla Grande Rivolta Araba e tre di loro erano stati uccisi in uno scontro coi britannici nei pressi del villaggio. All'inizio della guerra arabo-israeliana del 1948, le famiglie pi\u00f9 abbienti s'erano rifugiate a Haifa, considerata pi\u00f9 sicura. Approssimativamente 1.200 persone rimasero nel villaggio, continuando a curare i campi, gli orti e a impegnarsi nelle attivit\u00e0 mercantili legate alla pesca.\nLe decisioni del Comando ebraico.\nIl Comando ebraico prese la decisione il 9 maggio 1948 di \"espellere o assoggettare\" gli abitanti dei villaggi di Kafr Saba, al-Tira, Qaqun, Qalansuwa e \u1e6can\u1e6d\u016bra. L'11 maggio 1948, Ben Gurion convoc\u00f2 una riunione che Ilan Papp\u00e9 definisce come \"consultiva\". La decisione presa nell'incontro fu confermata in una lettera ai comandanti delle brigate dell'Haganah, in cui si diceva che l'offensiva della Legione araba non avrebbe dovuto far stornare le loro truppe dai loro compiti principali, dei quali, secondo un passaggio del diario di Ben-Gurion\n \"\"la pulizia della Palestina rimane l'obiettivo primario del Piano Dalet\"\"\nSecondo 'Tiroshi' (Eitan), i residenti di \u1e6can\u1e6d\u016bra erano pronti ad arrendersi ai primi di maggio ma non a consegnare le loro armi. Uno specialista di affari arabi dell'Intelligence ebraica, chiese se l'Haganah fosse stata realmente interessata a una resa di \u1e6can\u1e6d\u016bra. La Brigata Alexandroni scaten\u00f2 il suo attacco su \u1e6can\u1e6d\u016bra sfruttando l'oscurit\u00e0, senza offrire preventivamente la sospensione dell'attacco in cambio d'una resa.\nOperazione Namal.\nI britannici controllavano l'area portuale di Haifa dal 23 aprile 1948. Il resto della citt\u00e0 cadde nelle mani della Brigata Carmeli dell'Haganah, comandata da Moshe Carmel nell'Operazione Misparaym. Dopo la caduta di Haifa, alcuni dei villaggi alle pendici del Monte Carmelo furono coinvolti negli attacchi portati al traffico ebraico sulla strada principale che portava ad Haifa. Conseguentemente l'attenzione dei comandanti della Brigata Alexandroni si concentr\u00f2 sulla necessit\u00e0 di ridurre la sacca di resistenza araba del Monte Carmelo. \u1e6can\u1e6d\u016bra fu scelta come punto di partenza per l'\"Operazione di pulizia costiera\" che fu affidata a questa forza dell'Haganah. L'Operazione, il cui nome in codice fu \"Namal\", part\u00ec nella nottata fra il 22 e il 23 maggio. Quella notte \u1e6can\u1e6d\u016bra fu attaccata e occupata dal 33\u00ba battaglione della Brigata Alexandroni.\nL'attacco notturno si scaten\u00f2 col pesante impiego di mitragliatrici, cui segu\u00ec un assalto condotto da fanteria leggera da ogni lato, con un'unit\u00e0 navale israeliana che bloccava qualsiasi possibilit\u00e0 di fuga verso il mare e alle 08:00 di mattina del 23 maggio la battaglia era terminata. Il villaggio offr\u00ec scarsa resistenza.\nUn rapporto non firmato dell'Haganah, a nome del vice dell'ufficiale comandante della compagnia 'A' parla di decine di abitanti del villaggio uccisi e di 500 prigionieri (300 maschi adulti e 200 fra donne e bambini).\nEsito.\nMolti degli abitanti dei villaggi fuggirono nelle vicine cittadine di Furaydis e nel territorio controllato dalla Lega Araba nella regione del cosiddetto \"Triangolo\", vicino a quella che sarebbe diventata la Linea Verde. Donne furono prese prigioniere a Furaydis. Il 31 maggio 1948, Bechor Shitrit, il ministro degli Affari delle Minoranze del governo provvisorio d'Israele, chiese l'autorizzazione per espellere da Tant\u016bra e da Fureydis le donne precedentemente prese prigioniere, a causa dell'affollamento, delle carenze sanitarie e del rischio che informazioni filtrassero verso altri villaggi ancora non conquistati dalle forze israeliane.\nUn ufficiale di servizio di Zikhron Ya'aqov, Ya'akov Epstein, che aveva presentato rapporto dopo aver visitato Tant\u016bra a pochissima distanza di tempo dall'operazione, afferm\u00f2 di aver visto corpi nei sobborghi (del villaggio), nelle strade, nei vicoli, nelle case del villaggio, ma non disse nulla circa \"un massacro\". Nel 1998, Yihiya Yihiya pubblic\u00f2 un libro su al-Tant\u016bra, in cui rivelava i nomi di 52 morti.\nL'occupazione del villaggio fu seguita da saccheggi. Alcuni fra gli oggetti recuperati dall'Haganah includevano \"un tappeto, un grammofono ... una cesta di cetrioli ... una pecora\". L'area divenne esposta anche a rischio sanitario, dato il numero di cadaveri di uomini e animali.\nLa pretesa strage, in base alle contestate testimonianze di Katz, si svolse in due fasi. Una prima sarebbe scattata come rappresaglia per l'uccisione o il ferimento, ad opera di 1 o 2 cecchini palestinesi, di 1, 2 o 8 soldati ebraici (uno di questi particolarmente popolare fra i suoi commilitoni). Questa rappresaglia avrebbe condotto alla morte di un centinaio di abitanti del villaggio.\nLa seconda fase invece sarebbe avvenuta premeditatamente e sarebbe stata condotta da uomini dell\"'intelligence\" militare e da personale appartenente alle unit\u00e0 logistiche, molti dei quali sarebbero vissuti nelle vicine localit\u00e0 di Atlit, Binyamina, Maayan Zvi e Zikhron Ya'aqov. Tali unit\u00e0 avrebbero \nPrigionieri di guerra di sesso maschile furono separati dalle donne e dai fanciulli d'et\u00e0 fino ai 12-13 anni, e posti sotto sorveglianza sulla spiaggia, prima di essere trasferiti nella stazione di polizia di Zikhron Ya'aqov e obbligati a lavorare in appositi battaglioni.\nSpuntando una lista di nominativi, l\"'intelligence\" e i servizi logistici avrebbero formato gruppi di 6-7 uomini, fino a 10 e pi\u00f9, che sarebbero poi stati ricondotti nel villaggio, nei frutteti o in una localit\u00e0 nei pressi della moschea del villaggio. Qui sarebbero stati fatti sedere o sarebbero stati lasciati in piedi contro un muro e sarebbero stati uccisi con un colpo di arma da fuoco alla nuca.\nNel 1964, le forze armate israeliane misero in circolazione una storia ufficiale intitolata \"La Brigata Alexandroni nella Guerra d'indipendenza\" in cui 11 pagine erano dedicate ad al-Tant\u016bra. In essa non si faceva alcuna menzione di espulsioni. Tuttavia, a partire dal 2004, i veterani della Alexandroni riconobbero la realt\u00e0 di espulsioni forzose.\nNahsholim e Dor.\nIl \"Kibbutz\" Nahsholim e il \"moshav\" Dor furono edificati sui terreni che avevano costituito la periferia di al-Tant\u016bra.\nDal momento che il villaggio sorgeva sull'antico \"tell\" (collina) di Dora, il comitato dei nomi del Fondo Nazionale Ebraico recuper\u00f2 il nome ebraico di Dor. I coloni del \"moshav\" inizialmente si insediarono nelle abitazioni abbandonate dagli arabi palestinesi ma il viverci si rivel\u00f2 presto denso di problemi. Il \"moshav\" si spost\u00f2 fuori da al-Tant\u016bra e il vecchio villaggio arabo fu raso a terra dai bulldozer. Il nuovo \"moshav\" Dor nei pressi di al-Tant\u016bra fu molto pi\u00f9 confortevole. Gli antichi abitanti arabi di al-Tant\u016bra affermarono che le lame dei bulldozer, quando tentarono di abbattere la tomba del santo locale, lo \"Shaykh\" al-Majrami, si spezzarono.\nI residenti israeliani di Nahsholim e Dor si sono opposti all'indagine e all'eventualit\u00e0 dell'indagine del sito dove qualcuno - tra cui Katz - sospetta possa trovarsi una fossa comune.\nControversia sul massacro.\nIl giornalista israeliano Amir Gilat port\u00f2 all'attenzione del pubblico il tema di un presunto massacro con un articolo - basato sulla tesi di laurea di terzo livello (equivalente al dottorato di ricerca o al PhD) di Theodore (Teddy) Katz presentata all'Universit\u00e0 di Haifa - intitolata: \"L'esodo di Arabi dai villaggi alle pendici del Monte Carmelo\". In esso compariva un'intervista rilasciata dallo stesso Amir Gilat. Katz, uno studente anziano israeliano di 55 anni, affermava sulla scorta delle sue 40 interviste (20 di palestinesi scampati e 20 di soldati israeliani che avevano partecipato all'azione di conquista del villaggio) che le forze israeliane avevano ucciso 240 civili arabi del villaggio di al-Tant\u016bra durante quella che gli israeliani chiamano \"Guerra d'indipendenza\" del 1948. Katz personalmente non usava la parola \"massacro\", sebbene altri studiosi si affrettassero a usare quest'espressione. I veterani della Brigata Alexandroni protestarono quasi immediatamente e Amir Gilat scrisse un ulteriore articolo in cui tutti i veterani della Alexandroni negavano che un massacro si fosse verificato. Tuttavia il professor Kasher non esit\u00f2 ad accusare i veterani della Alexandroni di \"crimini di guerra\".\nLa questione era obiettivamente resa complicata dal fatto che del presunto massacro non parlavano n\u00e9 Walid Khalidi nel suo ampio lavoro \"All That Remains: The Palestinian Villages Occupied and Depopulated by Israel in 1948\", n\u00e9 la pressoch\u00e9 esaustiva \"Palestinian Encylopedia\". \nSecondo Meyrav Wurmser, le rivelazioni di Katz erano interamente basate su testimonianze orali, 14 delle quali falsificate (Benny Morris usa il termine \"non accurate\"). Papp\u00e9 riduce a 6 soltanto le testimonianze inesatte o colpevolmente interpolate. La presentazione dei fatti da parte di Katz fu contestata da storici israeliani quali Benny Morris e da Yoav Gelber come pure dai veterani della Brigata Alexandroni.\nKatz fu denunciato per diffamazione e gli fu chiesto un indennizzo superiore a 1 milione di sicli. Dopo due giorni di controlli incrociati da parte della Corte, Katz firm\u00f2 una dichiarazione in cui affermava:\n\"Dopo aver controllato e ricontrollato i fatti mi \u00e8 ora chiaro, al di l\u00e0 d\u00ec ogni dubbio, che non vi sono basi per l'accusa che la Brigata Alexandroni, od ogni altra unit\u00e0 combattente delle forze ebraiche, abbia perpetrato l'omicidio di persone a Tantura dopo che il villaggio si era arreso\".\nAnche un certo numero di testimoni palestinesi ritratt\u00f2 quanto dichiarato a suo tempo a Katz, giungendo a perseguire essi stessi chi li aveva a suo tempo intervistati, a dispetto delle loro primitive testimonianze, di cui esisteva precisa registrazione su nastro magnetico. Si rifiutarono per\u00f2 di testimoniare la loro ritrattazione di persona, presentando \"affidavit\" che li esoneravano dalla presenza in aula.\nNelle more degli avvenimenti narrati, l'Universit\u00e0 di Haifa sospese la discussione di laurea di Katz, che fu invitato a rivedere la sua tesi. Katz accondiscese ma, abbastanza sorprendentemente, non modific\u00f2 sostanzialmente l'apparato accusatorio. La tesi fu inviata a 5 esaminatori esterni, la cui maggioranza (3 contro 2) non riusc\u00ec a trovare un'intesa comune per un giudizio positivo dell'elaborato. L'elaborato di Katz fu conseguentemente giudicato una \"non-ricerca\". Il mentore di Katz, Ilan Papp\u00e9, nell'accusare senza mezzi termini l'Universit\u00e0 di \"codardia morale\", rivel\u00f2 che solo 2 fra le varie centinaia di colleghi dell'ateneo gli avevano espresso la propria solidariet\u00e0, condividendo le gravissime accuse di strage elevate alla dirigenza israeliana dell'epoca per quanto sarebbe accaduto ad al-Tant\u016bra. Papp\u00e9 continu\u00f2 a garantire la sua assistenza a Katz e alla sua tesi. Tom Segev, Me'ir Pa'il, Ilan Papp\u00e9 e Benny Morris riconoscono che vi possa essere del vero in quanto Katz ha descritto. In particolare, Zalman Amit, membro fondatore dell\"'Alliance of Concerned Jews of Canada\" e Professor Emeritus in Psicologia nella Concordia University, in un'intervista al \"the Jerusalem Report\", scrisse che mentre Morris non era sicuro se ci\u00f2 che era successo ad al-Tant\u016bra era stato un massacro, egli invece era sicuro che le atrocit\u00e0, gli stupri e le uccisioni erano state perpetrate dalle truppe ebraiche ad al-Tant\u016bra.\nMorris disse che le testimonianze rese molto tempo dopo gli eventi non potevano sostituire l'evidenza documentaria. Tuttavia le interviste fatte da Katz a 20 israeliani e a 20 palestinesi (alcuni dei quali avevano tra i 5 e i 7 anni nel 1948) hanno convinto alcuni studiosi che il resoconto ufficiale israeliano della faccenda fosse quanto meno dubbio e assai problematico, anche se Benny Morris non ha registrato nei suoi lavori alcuna dichiarazione riguardante stupri di donne nel villaggio e alcun indizio che gli uomini della Alexandroni avessero giustiziato prigionieri di guerra. Anche il fatto che vi fossero stati saccheggi si basa su un rapporto in cui il comandante usava la parola \"khabalah\" (vandalismo/sabotaggio), dando modo a Morris di chiedersi se ci\u00f2 possa essere stato un'eufemistica allusione di un massacro.\nDurante il processo nel dicembre del 2000, emerse che le accuse di Katz sarebbero derivate da una dichiarazione resagli da Abu Fahmi, uno dei testimoni, ma che la frase \"le forze armate [israeliane] hanno circondato gli abitanti del villaggio, li hanno messi contro un muro e hanno aperto contro di loro il fuoco\", era inesatta. La Corte ordin\u00f2 a Katz di consegnare i nastri della registrazione delle sue interviste ma nessun riferimento a ci\u00f2 fu in essi trovato. Al contrario, Abu Fahmi ripetutamente afferm\u00f2 che \"noi non abbiamo visto uccisioni da parte loro (gli israeliani) dopo che alzammo le mani\". Un vecchio abitante del villaggio, Mahmud al-Yihiya Yihiya, nell'agosto 1998 pubblic\u00f2 un libro intitolato \"Al Tantura\", in cui la battaglia viene descritta e vengono citati i nomi di 52 caduti fra gli abitanti del villaggio ma non descrive alcun massacro.\nLe proposte nel 2004 di riesumare i corpi da un sito indicato come potenziale fossa comune non si sono mai potute concretizzare, dal momento che gli abitanti di Nahsholim e Dor si sono opposti alla riesumazione: a favore della quale si sono invece espressi Katz, i rifugiati palestinesi di al-Tant\u016bra e gli stessi veterani della Brigata Alexandroni. I veterani della Alexandroni affermano che la fossa contiene i corpi di 70-75 persone, mentre Katz crede che vi siano 200-260 corpi, che giacciono sotto il parcheggio delle autovetture."}
{"id": "2009813", "revid": "547951", "url": "https://it.wikipedia.org/wiki?curid=2009813", "title": "Gregor von Rezzori", "text": "Parlava correntemente tedesco, italiano, romeno, polacco, russo, yiddish, francese e inglese. Durante la sua vita, Rezzori fu cittadino di Austria-Ungheria, Romania e Unione Sovietica, prima di diventare apolide e di riottenere la cittadinanza austriaca.\nBiografia.\nNacque a Czernowitz (attualmente \u010cernivci, in Ucraina), capoluogo della Bucovina, compresa all'epoca nell'Impero Austro-ungarico. La sua era una famiglia nobiliare italiana originaria della provincia di Ragusa, che si era stabilita a Vienna alla met\u00e0 del XVIII secolo. Suo padre era un funzionario civile austriaco di Czernowitz. La sua famiglia rimase in quella regione anche dopo l'annessione al Regno di Romania, cosicch\u00e9 Gregor von Rezzori ottenne la cittadinanza romena.\nDopo la prima guerra mondiale, Rezzori studi\u00f2 in collegio a Bra\u0219ov, F\u00fcrstenfeld e Vienna. Inizi\u00f2 a studiare ingegneria mineraria all'Universit\u00e0 di Leoben, poi pass\u00f2 ad architettura e medicina all'Universit\u00e0 di Vienna, dove si laure\u00f2 in arte.\nA met\u00e0 degli anni trenta si spost\u00f2 a Bucarest, svolse il servizio militare nell'esercito romeno e fece vita da artista. Nel 1938 si stabil\u00ec a Berlino, dove divenne attivo come romanziere, giornalista, autore di programmi radiofonici e produttore di film. Grazie alla sua cittadinanza romena, Rezzori non fu espulso dalle autorit\u00e0 naziste durante la seconda guerra mondiale.\nFino a met\u00e0 degli anni cinquanta lavor\u00f2 come autore alla compagnia radiofonica Nordwestdeutscher Rundfunk. Pubblic\u00f2 regolarmente romanzi e racconti, e fu coinvolto in produzioni cinematografiche sia come sceneggiatore sia come attore (lavorando con celebrit\u00e0 come Brigitte Bardot, Jeanne Moreau, Anna Karina, Marcello Mastroianni e Charles Aznavour). Agli inizi degli anni sessanta, Rezzori viveva tra Roma e Parigi, con soggiorni negli Stati Uniti e in Toscana.\nOltre a scrivere e a recitare, Rezzori e sua moglie Beatrice Monti della Corte erano importanti collezionisti d'arte, e insieme fondarono il \"Ritiro Santa Maddalena\" per scrittori. Rezzori mor\u00ec a Santa Maddalena, a Donnini, frazione di Reggello.\nOpere letterarie.\nRezzori inizi\u00f2 la sua carriera come scrittore di romanzi leggeri, ma trov\u00f2 il suo primo successo nel 1953 con le \"Storie di Maghrebinia\", una raccolta di storie e aneddoti divertenti da un paese immaginario chiamato \"Maghrebinia\", che riuniva in chiave grottesca e parodistica dei tratti principali del suo multiculturale paese natale, la Bucovina, della scomparsa Austria-Ungheria e della Bucarest della sua giovinezza. Negli anni, Rezzori pubblic\u00f2 agli altri racconti di Maghrebinia, fatto che giov\u00f2 alla sua reputazione di virtuoso della lingua e di spirito libero, che scriveva con arguzia, profondit\u00e0 ed eleganza.\nAltri romanzi, come \"La morte di mio fratello Abele\", \"Edipo vince a Stalingrado\", o \"Tracce nella neve\", che descrivono il mondo in declino ai tempi delle guerre mondiali, sono stati lodati per la loro efficace prosa descrittiva, le sfumature e lo stile.\nNel 1979 pubblic\u00f2 le \"Memorie di un antisemita\". In questa occasione, Elie Wiesel, che era nato nella regione del Maramure\u0219, vicino alla Bucovina, scrisse: \n\"Rezzori fronteggia i maggiori problemi del nostro tempo, e la sua voce risuona con la magia fastidiosa e meravigliosa di un vero narratore.\"\nNella sua \"Guida per idioti attraverso la societ\u00e0 tedesca\", Rezzori fece uso anche del suo notevole talento per la satira. Sebbene non fosse riconosciuto unanimemente come un grande autore nell'area di lingua tedesca, la sua accettazione postuma l'ha ragionevolmente confermato tra i pi\u00f9 grandi autori moderni in tedesco."}
{"id": "2009827", "revid": "83531", "url": "https://it.wikipedia.org/wiki?curid=2009827", "title": "Teatro Mascagni (Popiglio)", "text": "Il Teatro Mascagni \u00e8 un teatro situato a Popiglio, frazione di San Marcello Piteglio, in provincia di Pistoia.\nIl teatro \u00e8 ricavato in un antico fabbricato appartenente alla famiglia Benedetti e posto nel cuore del paese di Popiglio sulla strada che dal piazzale della Pieve procede parallelamente alla strada principale.\nA partire dal 1890 ospit\u00f2 prima la filarmonica del paese intitolata a Pietro Mascagni e quindi anche la filodrammatica locale. Nonostante l'avvento e l'introduzione del cinematografo alla fine degli anni venti, il teatro mantenne fino all'ultimo conflitto mondiale la sua vocazione primaria di spazio teatrale.\nDopo essere stato utilizzato come caserma delle truppe tedesche durante la guerra, inizi\u00f2 il suo declino che nel 1964 port\u00f2 alla sua chiusura.\nFra il 1980 e il 1984 l'Amministrazione Comunale di Piteglio ha deciso di restaurare la struttura aumentandone la capienza e recuperando la sobria eleganza della sala, la funzionalit\u00e0 del palcoscenico e migliorando le condizioni di accesso e uscita dal locale secondo le normative vigenti in materia di sicurezza. Testimonianza dell'antico teatro ottocentesco \u00e8 rimasta l'intradosso dell'arco scenico poggiante su due capitelli.\nAnche se dal 1984 un gruppo di cittadini che aveva ricevuto dal Comune in gestione il teatro \u00e8 riuscito sempre a garantire la stagione teatrale programmata, dal 1996 alcuni Comuni della Montagna pistoiese (Abetone, Cutigliano, Piteglio e San Marcello) hanno sottoscritto con la Comunit\u00e0 montana un accordo per la gestione sovracomunale della struttura svolta dai quattro Comuni con la collaborazione dell\"'Associazione Teatrale Pistoiese\" e della \"Fondazione Toscana Spettacolo\", garantendo cos\u00ec una programmazione con spettacoli di livello nazionale.\nNel 1998 infine il teatro \u00e8 stato interessato a un'ultima fase di lavori per l'adeguamento alle vigenti normative antincendio. Il teatro, oltre alla stagione di prosa in abbonamento e a iniziative locali, organizza anche una rassegna per le scuole elementari."}
{"id": "2009830", "revid": "21880", "url": "https://it.wikipedia.org/wiki?curid=2009830", "title": "Forre Laviche del Simeto", "text": ""}
{"id": "2009836", "revid": "298229", "url": "https://it.wikipedia.org/wiki?curid=2009836", "title": "Nnamdi Asomugha", "text": "Carriera professionistica.\nOakland Raiders.\nAl Draft NFL 2003 Asomugha stato selezionato dai Raiders come 31 scelta assoluta. Ha debuttato nella NFL il 7 settembre 2003 contro i Tennessee Titans indossando la maglia numero 21. Ha saltato solamente la prima partita perch\u00e9 non \u00e8 stato convocato.\nNelle stagioni successive Nnamdi si \u00e8 fatto temere e conoscere da tutti i \"quarterback\" della lega, costringendoli a lanciare pochissime volte dalla sua parte.\nNella stagione 2007 ha saltato la sua prima partita a causa di un infortunio non grave al ginocchio sinistro e nella stagione successiva ha saltato l'ultima per un infortunio leggero al collo. A fine stagione 2008 \u00e8 stato scelto per la prima volta per il Pro Bowl.\nIl 19 febbraio 2009 ha firmato un contratto faraonico di 3 anni di cui l'ultimo opzionale per un totale di 45.3 milioni di dollari di cui 28,5 garantiti. A discapito di un'altra stagione pessima dei \"Raiders\" \u00e8 stato scelto per seconda volta per il Pro Bowl.\nNella stagione 2010 durante l'incontro dell'8 settimana contro i Seattle Seahawks durante una copertura su un lancio, si \u00e8 distorto la caviglia destra. Questo infortunio l'ha costretto a saltare due partite e a giocare in non perfette condizioni le restanti 6. Comunque ha ricevuto la sua terza convocazione per giocare il Pro Bowl.\nA fine stagione, secondo delle clausole del suo contratto, non raggiungendo degli obiettivi prefissati nelle prestazioni personali il suo ultimo anno \u00e8 diventato nullo, quindi Nnamdi \u00e8 diventato \"unrestricted free agent\".\nPhiladelphia Eagles.\nIl 29 luglio 2011 ha firmato un contratto di 5 anni con i Philadelphia Eagles. La sua prima stagione con la nuova franchigia \u00e8 terminata con 3 intercetti, giocando tutte le 16 partite di cui 15, da titolare. A fine stagione, Nnamdi \u00e8 stato votato al 79\u00ba posto nella NFL Top 100, l'annuale classifica dei migliori cento giocatori della stagione.\nIl 12 marzo 2013 il giocatore \u00e8 stato svincolato dagli Eagles.\nSan Francisco 49ers.\nIl 2 aprile 2013, Asomugha ha firmato un contratto annuale di 1,35 milioni di dollari, oltre a 1,65 milioni di incentivi, coi San Francisco 49ers. Il 4 novembre 2013 \u00e8 stato svincolato.\nIl 27 dicembre 2013, Asomugha ha firmato un contratto di un giorno con gli Oakland Raiders per ritirarsi come membro della franchigia in cui ha giocato le annate migliori della propria carriera."}
{"id": "2009837", "revid": "113101891", "url": "https://it.wikipedia.org/wiki?curid=2009837", "title": "Variazioni su un tema originale", "text": "Le Variazioni su un tema originale, op. 36, comunemente dette Variazioni Enigma (\"Enigma Variations\"), sono un'opera musicale per orchestra scritta da Edward Elgar tra il 1898 e il 1899 e composta dal tema principale e dalle sue quattordici variazioni. Elgar scrisse ogni variazione traendo ispirazione e dedicandola ad uno dei suoi familiari o amici: \"\"to my friends pictured within\" (ai miei amici qui rappresentati)\".\nStoria.\nSi racconta che il tema fosse nato casualmente al pianoforte nel 1898, dopo una lunga giornata di lezioni. La melodia cattur\u00f2 l'attenzione della moglie Caroline, che gli chiese di ripeterla: Elgar inizi\u00f2 ad improvvisare variando la melodia in modo da raffigurare in musica i suoi amici, oppure seguendo lo stile musicale da loro usato.\nLe variazioni vennero poi riscritte per l'orchestra, e il 19 giugno 1899 messe in concerto per la prima volta, dirette dal maestro Hans Richter, alla St James's Hall di Londra.\nL'enigma.\nIl titolo successivamente dato all'opera si riferisce, in realt\u00e0, a due misteri distinti. Il primo era volto a determinare a chi fosse dedicata ogni variazione, sfruttando anche alcune note del compositore stesso in accompagnamento all'opera. Possiamo dire che il mistero \u00e8 stato completamente risolto, a meno di grossolani errori.\nIl secondo enigma riguarda invece il tema musicale dell'opera: alla prima esecuzione, Elgar scrisse \"L'enigma rester\u00e0 un enigma\" rivelando la presenza di un altro tema guida \"pi\u00f9 ampio e che percorre tutto il lavoro, senza essere mai suonato per intero: come in alcune pieces teatrali, il personaggio principale non \u00e8 mai in scena\". Ci sono state quindi le pi\u00f9 disparate interpretazioni: alcuni riconoscono la melodia dell'inno nazionale britannico, \"God Save the Queen\" o di \"Rule, Britannia!\", altri \"Auld Lang Syne\" in tonalit\u00e0 minore, altri ancora la sinfonia \"Praga\" di Mozart; un ingegnere chimico formul\u00f2 poi nel 2007 un'altra teoria, secondo la quale il tema sia la trasposizione musicale del pi greco. Una discreta somiglianza vi \u00e8, in alcuni punti, con il celebre Intermezzo della Cavalleria Rusticana di Mascagni; in effetti, Cavalleria Rusticana and\u00f2 in scena per la prima volta nel 1890, mentre Elgar scrisse le Variazioni Enigma circa otto anni dopo, quando l'eco del successo di Mascagni era ancora notevole (nel dicembre 1893 Cavalleria Rusticana fu rappresentata anche al Metropolitan Theater di New York). Un'altra leggenda narra di un messaggio d'amore criptato tra i pentagrammi in onore di sua moglie a tutt'oggi ancora indecifrato.\nMusica.\nLa composizione fu scritta per un'orchestra composta da: archi, 2 flauti (in alcune parti uno \u00e8 sostituito dall'ottavino), 2 oboi, 2 clarinetti, 2 fagotti, controfagotto, 4 corni, 3 trombe, 3 tromboni, tuba, timpani, rullante, triangolo, grancassa, piatti, organo (ad lib).\nL'opera consiste nel tema principale, seguito da 14 variazioni, che differiscono dal tema per melodia, armonia e ritmo; l'ultima variazione costituisce il gran finale.\nSugli spartiti ogni variazione \u00e8 introdotta da un nomignolo o da iniziali, riferite al dedicatario della sezione.\nTema.\nIl tema consiste in due melodie contrastanti, di cui la prima costituisce quello principale:\nIl tema principale \u00e8 eseguito all'inizio dai primi violini, quindi \u00e8 ripetuto con un accompagnamento leggermente diverso, dopo che la seconda melodia \u00e8 stata introdotta dai legni.\nIl tema conduce alla prima variazione senza alcuna pausa.\nVariazione 1 - C.A.E..\nDedicata a Caroline Alice Elgar, sua moglie da qualche mese. Nella variazione sono ripetute le quattro note che Elgar era solito fischiettare al rientro a casa, qualcosa che ricordasse \"Cara, sono a casa\".\nVariazione 2 - H.D.S.-P..\nDedicata a Hew David Steuart-Powell, pianista dilettante, con il quale Elgar e Basil Nevinson erano soliti suonare musica da camera. Il brano \u00e8 rapido, ternario e in stile di toccata.\nVariazione 3 - R.B.T..\nDedicata a Richard Baxter Townshend, anziano attore e mimo dilettante, capace di grandi variazioni del suo tono di voce, caratteristica esaltata nel brano, quasi una mazurka.\nVariazione 4 - W.M.B..\nDedicata a William Meath Baker, vicino di casa dai modi bruschi ed energici. Questa \u00e8 la pi\u00f9 breve delle variazioni.\nVariazione 5 - R.P.A..\nDedicata a Richard Penrose Arnold, pianista dilettante e figlio del poeta Matthew Arnold. La variazione in do minore, seriosa e intervallata da motti umoristici, conduce nella seguente senza alcuna pausa.\nVariazione 6 - Ysobel.\nDedicata a Isabel Fitton, violista allieva di Elgar. La melodia della variazione, elegiaca e trepidante, \u00e8 appunto suonata da una viola.\nVariazione 7 - Troyte.\nDedicata a Arthur Troyte Griffiths, un architetto di cui sono rappresentati i tentativi, entusiasti ma vani e sconsolanti, di imparare a suonare il pianoforte.\nVariazione 8 - W.N..\nDedicata a Winifred Norbury, amica di famiglia dal carattere accomodante, descritto nella variazione nella tranquilla tonalit\u00e0 di sol maggiore. Alla fine della variazione una singola nota di violino introduce a quella, ben nota, successiva.\nVariazione 9 - Nimrod.\nDedicata a August Johannes Jaeger, il migliore amico di Elgar. La melodia sembra rappresentare una passeggiata notturna durante la quale i due discutono dei movimenti lenti di Ludwig van Beethoven; le prime otto battute infatti ricordano, e si dice rappresentino, l'inizio del secondo movimento dell'ottava Sonata per pianoforte \"Patetica\". La variazione \u00e8 diventata famosa singolarmente e viene usata in cerimonie e altre occasioni solenni, tra cui la \"\"Domenica del Ricordo\" (Remembrance Sunday)\" a Londra, al Cenotafio.\nVariazione 10 - Dorabella.\nDedicata a Dora Mary Penny Powell, amica di cui i legni rappresentano la balbuzie (o secondo altri la risata) in una variazione frivola e che ricorda lo stile di \u010cajkovskij. Dora era la nipote di William Meath Baker, dedicatario della quarta variazione, e cognata di Richard Baxter Townsend, ispirazione per la terza. A lei \u00e8 dedicata un'altra opera \"enigmatica\" di Elgar, \"Dorabella Cipher\".\nVariazione 11 - G.R.S..\nDedicata a George Robertson Sinclair, energico organista della Cattedrale di Hereford. In particolare, la variazione descrive anche Dan, il bulldog di Sinclair, e una passeggiata dei tre lungo un fiume durante la quale Dan vi sarebbe caduto dentro.\nVariazione 12 - B.G.N..\nDedicata a Basil George Nevinson, violoncellista e \"amico devoto\" di Elgar. La melodia, contenente un assolo di violoncello, \u00e8 struggente e ricorda lo stile di Purcell. In seguito, Nevinson ispir\u00f2 Elgar nello scrivere il suo \"Concerto per Violoncello\".\nVariazione 13 - ***.\nLa mancanza di iniziali rende dubbia ogni identificazione. La melodia include una citazione dell'ouverture \"\"Meeresstille und gl\u00fcckliche Fahrt\" (Calma di mare e felice viaggio)\" di Mendelssohn, che farebbe pensare alla nobildonna Lady Mary Lyon e a Julia H. Worthingson, conosciute durante una crociera verso l'Australia, o a Helen Weaver, fidanzata di Elgar prima che emigrasse in Nuova Zelanda nel 1884. In alcuni punti i timpani ricordano i motori di una nave.\nVariazione 14 - E.D.U..\nDedicata a se stesso: \"Edoo\" era l'affettuoso nomignolo utilizzato per lui da sua moglie. Nell'imponente finale vengono ripresi i temi della prima e della nona variazione. La variazione originale era pi\u00f9 corta di 100 battute di quella ora suonata: questo perch\u00e9 nel luglio del 1899 August Jaeger, l'amico dedicatario della nona variazione, gli sugger\u00ec di ampliarla, e Elgar si trov\u00f2 d'accordo."}
{"id": "2009838", "revid": "287204", "url": "https://it.wikipedia.org/wiki?curid=2009838", "title": "Milan Football Club 1930-1931", "text": "Questa voce raccoglie le informazioni riguardanti il Milan Football Club nelle competizioni ufficiali della stagione 1930-1931.\nStagione.\nNell'anno del trentennale di fondazione della societ\u00e0, per festeggiare l'anniversario, il Milan organizza il \"Torneo del trentennale\", competizione calcistica giocata tra i rossoneri, la Pro Vercelli, gli ungheresi dell'\u00dajpest Football Club e gli svizzeri del Football Club Lugano. Il torneo, organizzato male dalla societ\u00e0, vedr\u00e0 la conclusione due anni dopo il suo inizio. Il trofeo sar\u00e0 poi vinto dalla Pro Vercelli.\nDopo un calciomercato importante, durante il quale i rossoneri tesserano, tra gli altri, Mario Magnozzi e Pietro Arcari, il Milan ripete il deludente campionato precedente, questa volta con un 12\u00ba posto finale con 15 sconfitte in 34 incontri. Nonostante un calciomercato votato al rafforzamento della squadra, i rossoneri partono molto male (2 pareggi e 4 sconfitte nelle prime 6 giornate) anche a causa dell'infortunio di Magnozzi nella partita inaugurale del torneo: questo inizio di campionato pregiudica poi l'intera stagione, con la squadra che non riesce a risollevarsi.\nNel 1930 il Milan trasferisce la sua sede da via Meravigli 7 al \"Telegrafo Milan Club\" di via Gaetano Negri 8.\nOrganigramma societario.\nArea direttiva\nArea tecnica"}
{"id": "2009845", "revid": "834", "url": "https://it.wikipedia.org/wiki?curid=2009845", "title": "Until The Ink Runs Out", "text": ""}
{"id": "2009848", "revid": "120867286", "url": "https://it.wikipedia.org/wiki?curid=2009848", "title": "Stankovi\u0107", "text": ""}
{"id": "2009850", "revid": "287204", "url": "https://it.wikipedia.org/wiki?curid=2009850", "title": "Stankovic", "text": ""}
{"id": "2009852", "revid": "125365166", "url": "https://it.wikipedia.org/wiki?curid=2009852", "title": "Auto-aiuto", "text": "Lauto-aiuto, o auto-miglioramento (dall'inglese \"Self-help\") \u00e8 un miglioramento auto-guidato delle proprie condizioni di vita, in particolare emotive o psicologiche.\nIl termine fa riferimento in particolare a un diffuso movimento culturale e di mercato basato su libri, video, conferenze, indirizzate a chi desidera risolvere i propri problemi, concretizzare i propri desideri, e \"realizzare s\u00e9 stessi\", sia in circostanze specifiche (ad esempio salute, benessere emotivo, lavoro, famiglia, amore), sia nella vita in generale.\nL'auto-aiuto spesso utilizza informazioni condivise o gruppi di supporto disponibili al pubblico, su internet e di persona, in cui persone in situazioni simili si uniscono. In tal caso si parla pi\u00f9 specificamente di \"auto-mutuo-aiuto\", nel senso che l'aiuto non proviene solo da s\u00e9 stessi, ma anche dagli altri membri del gruppo. Dai primi esempi di pratica legale auto-guidata e consigli a domicilio, le connotazioni della parola si sono diffuse e spesso si applicano in particolare all'istruzione, agli affari, alla psicologia e alla psicoterapia. Secondo il dizionario di psicologia APA, i potenziali benefici dei gruppi di auto-aiuto che i professionisti potrebbero non essere in grado di fornire includono amicizia, supporto emotivo, conoscenza esperienziale, identit\u00e0, ruoli significativi e senso di appartenenza.\nStoria.\nNell'antichit\u00e0 classica, le opere e i giorni di Esiodo \"si aprono con rimostranze morali, insistendo in tutti i modi in cui Esiodo pu\u00f2 pensare.\" Gli stoici offrirono consigli etici \"sulla nozione di \"eudaimonia\" - di benessere e prosperit\u00e0. \" Il genere di scritti \"speculum principis\", che ha una lunga storia nella letteratura rinascimentale greco-romana e occidentale, rappresenta un parallelo secolare della saggezza biblico-letteraria. Proverbi di molti periodi, raccolti e non raccolti, incarnano i consigli morali e pratici tradizionali di diverse culture.\nLa parola composta \"auto-aiuto\" appariva spesso nel 1800 in un contesto legale, riferendosi alla dottrina secondo cui una parte in una controversia ha il diritto di usare mezzi legittimi di propria iniziativa per rimediare a un torto.\nPer alcuni, la \"Costituzione\" di George Combe (1828), nel modo in cui sosteneva la responsabilit\u00e0 personale e la possibilit\u00e0 di autorizzare naturalmente il miglioramento di s\u00e9 attraverso l'educazione o il corretto autocontrollo, inaugur\u00f2 ampiamente il movimento di auto-aiuto; \". Nel 1841, fu pubblicato un saggio di Ralph Waldo Emerson, intitolato \"Compensazione\", che suggeriva che \"ogni uomo della sua vita deve ringraziare i propri difetti\" e \"acquisire abitudini di auto-aiuto\" poich\u00e9 \"la nostra forza cresce dalla nostra debolezza. \" Samuel Smiles (1812\u20131904) pubblic\u00f2 il primo libro di\" auto-aiuto \"per lo sviluppo personale autocosciente, intitolato Chi si aiuta Dio l'aiuta (Self-help), nel 1859. La frase di apertura:\" Il cielo aiuta coloro che si aiutano \", fornisce una variazione di \"Aiutati che Dio ti aiuta\", la massima citata spesso apparsa in precedenza anche nell\"Almanacco del Povero Richard\" di Benjamin Franklin (1733\u20131758). Nel XX secolo, \"il notevole successo di Dale Carnegie come autore di auto-aiuto\" ha ulteriormente sviluppato il genere con \"How to Win Friends and Influence People\" nel 1936. Dopo aver fallito in diverse carriere, Carnegie rimase affascinato dal successo e dal suo legame con la fiducia in s\u00e9 stessi, e da allora i suoi libri hanno venduto oltre 50 milioni di copie. In precedenza, nel 1902, James Allen pubblic\u00f2 \"As a Man Thinketh\", che procede dalla convinzione che \"un uomo \u00e8 letteralmente ci\u00f2 che pensa, il suo personaggio \u00e8 la somma completa di tutti i suoi pensieri\". I pensieri nobili, sostiene il libro, rendono una persona nobile, mentre i pensieri umili rendono una persona miserabile; \"Think and Grow Rich\" (1937) di Napoleon Hill descriveva l'uso di pensieri positivi ripetuti per attirare felicit\u00e0 e ricchezza attingendo a una \"Intelligenza Infinita\".\nNell'ultimo terzo del XX secolo, \"l'enorme crescita dell'editoria di auto-aiuto ... nella cultura dell'auto-miglioramento\" \u00e8 davvero decollata - qualcosa che deve essere collegato al postmodernismo stesso - al modo in cui \"la soggettivit\u00e0 postmoderna costruisce soggetti in processo auto-riflessivi \" probabilmente almeno \"nelle letterature del miglioramento di s\u00e9 ... che la crisi della soggettivit\u00e0 non \u00e8 articolata ma attuata - dimostrata nelle vendite di libri di auto-aiuto in continua espansione\".\nLa svolta conservatrice dei decenni neoliberali ha comportato anche un declino dell'attivismo politico tradizionale e un crescente \"isolamento sociale; i gruppi di recupero in dodici passi [struttura tipica dei testi di auto-aiuto] erano un contesto in cui gli individui cercavano un senso di comunit\u00e0 ... un altro sintomo della psicologizzazione del personale\" a critici pi\u00f9 radicali. In effetti, \"alcuni teorici sociali hanno sostenuto che la preoccupazione della fine del XX secolo con il s\u00e9 serve come strumento di controllo sociale: rilassanti disordini politici ... [per] la propria ricerca di autoinvenzione\".\nStatistiche.\nAll'inizio del XXI secolo, \"l'industria del miglioramento personale, comprendente libri, seminari, prodotti audio e video e coaching personale, si diceva che costituisse un'industria da 2,48 miliardi di dollari all'anno\" solo negli Stati Uniti. Entro il 2006, la societ\u00e0 di ricerca Marketdata ha stimato che il mercato dell'auto-aiuto negli Stati Uniti vale oltre 9 miliardi di dollari, tra cui infomercials, cataloghi per corrispondenza, istituti olistici, libri, cassette audio, seminari di motivazione, il mercato del personal coaching, programmi di perdita di peso e di gestione dello stress. Marketdata prevedeva che la dimensione totale del mercato sarebbe cresciuta fino a oltre 11 miliardi di dollari entro il 2008. Nel 2012 Laura Vanderkam scrisse di un fatturato di 12 miliardi di dollari. Nel 2013 Kathryn Schulz ha esaminato \"un'industria da 11 miliardi di dollari\".\nAnalisi del fenomeno e ricerche.\nL'ascesa della cultura di auto-aiuto ha inevitabilmente portato a controversie di confine con altri approcci e discipline. L'auto-aiuto e il mutuo-aiuto sono molto diversi da - sebbene possano integrare - la fornitura di servizi da parte di professionisti. Conflitti possono sorgere su tale interfaccia, tuttavia, con alcuni professionisti che ritengono che \"l'approccio in dodici passi incoraggia una sorta di versione contemporanea del dilettantismo o dell'entusiasmo del XIX secolo in cui sono sufficienti l'autoesame e osservazioni sociali molto generali per trarre grandi conclusioni. \".\nL'universo dell'auto-aiuto spesso non gode di grande stima da parte degli accademici, tanto che alcuni autori obietterebbero alla loro classificazione come letteratura di \"auto-aiuto\", come con \"la negazione di Deborah Tannen del ruolo di auto-aiuto dei suoi libri\" in modo da mantenere la sua credibilit\u00e0 accademica, consapevole del pericolo che \"scrivere un libro che diventa un successo popolare ... ma quasi assicura che il proprio lavoro perda la sua legittimit\u00e0 a lungo termine. \".\nPer quanto riguarda l'efficacia dei programmi di auto-aiuto, non deve essere trascurato il potenziale dell'effetto placebo. Studi accurati del \"potere dei nastri subliminali di auto-aiuto ... hanno mostrato che il loro contenuto non ha avuto effetti reali ... Ma non \u00e8 quello che pensavano i partecipanti.\" \"Se pensavano di aver ascoltato un nastro sull'autostima (anche se met\u00e0 delle etichette erano sbagliate), i partecipanti sentivano che la loro autostima era aumentata. Non c'\u00e8 da meravigliarsi che la gente continuasse a comprare nastri subliminali: anche se i nastri non funzionano, la gente pensa di s\u00ec. \" Si potrebbe quindi vedere gran parte dell'industria di auto-aiuto come parte del \"commercio della pelle. Le persone hanno bisogno di tagli di capelli, massaggi, odontoiatria, parrucche e occhiali, sociologia e chirurgia, nonch\u00e9 amore e consigli\" \u2014un commercio di pelle , \"non una professione e una scienza\" I suoi professionisti avrebbero quindi funzionato come \"parte del settore dei servizi personali piuttosto che come professionisti della salute mentale\". Mentre \"non vi \u00e8 alcuna prova che i programmi in dodici passi\" siano superiore a qualsiasi altro intervento nel ridurre la dipendenza da alcol o i problemi legati all'alcol \", allo stesso tempo \u00e8 chiaro che \"c'\u00e8 qualcosa nella stessa \"essenza del gruppo\" che \u00e8 curativa.\" Quindi, ad esempio,\" il fumo aumenta il rischio di mortalit\u00e0 di un fattore di appena 1,6, mentre l'isolamento sociale lo fa di un fattore di 2,0 ... e questo suggerisce un valore aggiunto ai gruppi di auto-aiuto come Alcolisti Anonimi come comunit\u00e0 surrogate. \"\nAlcuni psicologi sostengono una psicologia positiva e abbracciano esplicitamente una filosofia empirica di auto-aiuto; \"il ruolo della psicologia positiva \u00e8 quello di diventare un ponte tra la torre d'avorio e la strada - tra il rigore dell'accademia e il divertimento del movimento di auto-aiuto.\" Essi mirano a perfezionare il campo dell'auto-miglioramento attraverso di un intenzionale aumento della ricerca scientificamente valida e di modelli ben progettati. La divisione di focus e metodologie ha prodotto diversi sottocampi, in particolare: psicologia generale positiva, che si concentra principalmente sullo studio del fenomeno e degli effetti psicologici; ed efficacia personale, che si concentra principalmente sull'analisi, la progettazione e l'implementazione della crescita personale qualitativa. Ci\u00f2 include la formazione intenzionale di nuovi modelli di pensiero e sentimento.\nSia il dialogo interiore, la propensione a impegnarsi nella conversazione e il pensiero autodiretti verbale o mentale, sia il supporto sociale possono essere usati come strumenti di auto-miglioramento, spesso potenziando i messaggi che promuovono l'azione. Gli psicologi hanno progettato una serie di esperimenti che hanno lo scopo di far luce su come il parlare di s\u00e9 pu\u00f2 portare al miglioramento di s\u00e9. In generale, la ricerca ha dimostrato che le persone preferiscono usare i pronomi in seconda persona rispetto ai pronomi in prima persona quando si impegnano in conversazioni personali per raggiungere obiettivi, regolare il proprio comportamento, pensieri o emozioni e facilitare le prestazioni. Se il dialogo interiore ha l'effetto atteso, scrivere dei problemi personali usando il linguaggio dal punto di vista dei propri amici dovrebbe comportare una maggiore quantit\u00e0 di benefici motivazionali ed emotivi rispetto all'utilizzo del linguaggio dal proprio punto di vista. Quando hai bisogno di finire un compito difficile e non sei disposto a fare qualcosa per completare questo compito, provare a scrivere qualche frase o obiettivi immaginando ci\u00f2 che i tuoi amici ti direbbero ti d\u00e0 pi\u00f9 risorse motivazionali. Le ricerche condotte da Ireland e da altri hanno rivelato che, come previsto, adottare la prospettiva di un amico mentre si scrive liberamente su una sfida personale pu\u00f2 aiutare ad aumentare l'autocontrollo promuovendo la positivit\u00e0 di emozioni come orgoglio e soddisfazione, che possono motivare le persone a raggiungere il loro obiettivo.\nL'uso del dialogo interiore va oltre l'ambito del miglioramento personale per l'esecuzione di determinate attivit\u00e0; il dialogo interiore come forma linguistica di auto-aiuto svolge un ruolo molto importante nella regolazione delle emozioni delle persone sotto stress sociale. Prima di tutto, le persone che usano un linguaggio non in prima persona tendono a mostrare un livello pi\u00f9 elevato di auto-distanziamento visivo durante il processo di introspezione, indicando che l'uso di pronomi non in prima persona e il proprio nome pu\u00f2 comportare un miglioramento dell'auto-distanziamento. Ancora pi\u00f9 importante, \u00e8 stato scoperto che questa forma specifica di auto-aiuto pu\u00f2 migliorare la capacit\u00e0 delle persone di regolare i pensieri, sentimenti e comportamenti sotto stress sociale, il che li porterebbe a valutare eventi che provocano ansia sociale in termini pi\u00f9 stimolanti e meno minacciosi . Inoltre, questi comportamenti di auto-aiuto dimostrano anche evidenti effetti di autoregolazione attraverso il processo di interazioni sociali, indipendentemente dalla vulnerabilit\u00e0 causata dall'ansia sociale."}
{"id": "2009854", "revid": "110157", "url": "https://it.wikipedia.org/wiki?curid=2009854", "title": "Teatro Verdi (Montecatini Terme)", "text": "Il Teatro Verdi \u00e8 un teatro situato a Montecatini Terme.\nStoria e descrizione.\nProgettato nel 1828-29 dall'architetto Lodovico Fortini per conto della \"Societ\u00e0 Esercizi Teatrali\" come grande teatro all'aperto da realizzarsi nel parco dei divertimenti di propriet\u00e0 della \"Societ\u00e0 delle Nuove Terme\", il teatro venne inaugurato nel 1930 con \"Aida\" di Giuseppe Verdi. Unica struttura muraria del nuovo teatro era la torre del palcoscenico che aveva i requisiti tipici dei palcoscenici dei teatri da melodramma della fine dell'Ottocento, con ballatoi di servizio e camerini disposti nella zona del retropalco; la sala invece, che presentava una tipologia a ferro di cavallo, era divisa in tre settori, leggermente incassati e inclinati quelli pi\u00f9 vicini al palcoscenico, pi\u00f9 ampio e di raccordo con il piano del giardino, il terzo.\nNel 1981 il teatro \u00e8 stato ampiamente ristrutturato su progetto del dottor A. Marchetti e dell'ingegner P. Morandi: la platea \u00e8 stata munita di una copertura fissa in tensostruttura (ingegner Carmelo Pucci); il palcoscenico ha visto rinnovate sia le murature che i servizi igienico-sanitari, gli impianti tecnici e di sicurezza.\nIl teatro ha ospitato fino al 1940 prevalentemente spettacoli lirici, quindi \u00e8 stato utilizzato anche come cinematografo. Pi\u00f9 recentemente ha ospitato spettacoli di grandi dimensioni ed \u00e8 stato utilizzato come teatro studio dalla RAI in occasione di alcuni spettacoli radiotelevisivi.\nL'impiantistica del teatro, all'inizio degli anni novanta, \u00e8 stata adeguata alle vigenti normative di sicurezza."}
{"id": "2009857", "revid": "1452073", "url": "https://it.wikipedia.org/wiki?curid=2009857", "title": "Malka Adler", "text": "Cresciuta sulle sponde del lago di Tiberiade, vive a Kfar Saba. \nMalka Adler si \u00e8 laureata e specializzata alla universit\u00e0 Bar-Ilan, e lavora come assistente sociale, oltre ad essere docente presso il Collegio Talpiot. Il suo primo romanzo, \"Come Auntie, Let's Dance (Vieni zia, balliamo)\", \u00e8 stato adattato per il teatro."}
{"id": "2009859", "revid": "729019", "url": "https://it.wikipedia.org/wiki?curid=2009859", "title": "Battaglia di Salsu", "text": "La battaglia di Salsu, \u00e8 stata un importante battaglia combattuta nel 612, nel corso della seconda Guerra Goguryeo-Sui, tra il regno coreano di Goguryeo e la Dinastia Sui. La cavalleria coreana, sebbene fosse in numero inferiore, riusc\u00ec a sconfiggere l'esercito cinese.\nNel 612, l'imperatore Yang Guang, invase il regno coreano con un esercito composto da un milione di uomini. Tuttavia, nonostante l'imponente dispiegamento di forze cinesi il generale Eulji Mundeok, riusc\u00ec a difendere le fortezze opponendosi all'avanzata dell'esercito nemico per diversi mesi, per poi sconfiggere le truppe Sui in ritirata mediante un agguato lungo le rive del fiume Salsu. Quando l'esercito invasore in ritirata il generale coreano diede l'ordine di abbattere una diga precedentemente costruita a monte del guado. L'ondata di piena travolse diverse migliaia di soldati e i sopravvissuti furono decimati dalla cavalleria Goguryeo. I pochi sopravvissuti furono costretti a ripiegare nella Penisola di Liaodong per evitare di essere uccisi. Con questa vittoria il regno di Goguryeo conquist\u00f2 la vittoria sulla Dinastia Sui, la quale inizi\u00f2 un periodo di decadenza conclusosi con la presa al potere da parte della Dinastia Tang.\nQuesta battaglia \u00e8 stata una delle pi\u00f9 sanguinose della storia: vi persero la vita ben 300.000 soldati."}
{"id": "2009863", "revid": "729019", "url": "https://it.wikipedia.org/wiki?curid=2009863", "title": "\u00daltimo Guerrero", "text": "Biografia.\nGuerrero ha contribuito a far crescere anche la fama della CMLL a livello internazionale.\nHa iniziato la sua storia nella sua citt\u00e0 natale Gomez Palacio, Durango, terre che negli ultimi anni sono state vivaio di grandi combattenti, perch\u00e9 uomini come Sombra, Diamante Negro e anziani come Wagner Brothers &amp; Blue Panther. \u00c8 un combattente che ha rivoluzionato il modo di combattere messicano ed \u00e8 emigrato rapidamente a Citt\u00e0 del Messico lottando per la promotion Promo Azteca,l\u00ec ha formato un ottimo tag team gli\" Holligan\" insieme con il suo amico Ultimo Rebelde (oggi Holligan in CMLL).\nI due avevano gi\u00e0 vinto il campionato di coppie a Laguna con Ultimo Rebelde quando si faceva chiamare El Flanagan. Alla fine del 1997 \u00e8 stato il suo ingresso nella promotion CMLL dove presto ha catturato l'attenzione dei tifosi e dove inizi\u00f2 un ottimo feud contro Mr.Aguila fino ad arrivare al match mask vs mask che lo vide vincitore... Grazie all'ottimo incontro disputato e alla vittoria contro il pi\u00f9 quotato Mr.Aguila gli furono spalancate le porte del successo della CMLL.\nOltre che in Messico ha lottato anche in altre promotion in Giappone (New Japan Pro Wrestling,All Japan Pro Wrestling) in Europa (Nu-Wrestling Evolution) e nella seconda major statunitense, la Total Nonstop Action.\nA met\u00e0 del 2006 Ultimo Guerrero \u00e8 arrivato in Italia per disputare alcuni match con la NWE ed anche nel bel paese ha dato dimostrazione della sua potenza, della sua tecnica e della sua bravura.\nHa conquistato il CMLL World Light Heavyweight nel 2002 contro Shocker e l'ha difeso fino al 2006 finch\u00e9 non perse contro Rey Bucanero, difendendo il titolo 28 volte.\nNel 2008 partecipa insieme ad altri luchador della CMLL all'evento per nazioni World X Cup della TNA, insieme a Rey Bucanero, Averno e Volador jr."}
{"id": "2009866", "revid": "287204", "url": "https://it.wikipedia.org/wiki?curid=2009866", "title": "Milan Football Club 1931-1932", "text": "Questa voce raccoglie le informazioni riguardanti il Milan Football Club nelle competizioni ufficiali della stagione 1931-1932.\nStagione.\nNuovo allenatore \u00e8 l'ungherese J\u00f3zsef B\u00e1n\u00e1s. Grazie all'acquisto di Giuseppe Bonizzoni, che completa il trio difensivo con Luigi Perversi e il portiere Dario Compiani, giunto a maturazione dopo qualche stagione di rodaggio, il Milan trova un reparto difensivo solido che entrer\u00e0 nella storia rossonera. Viene anche tesserato Giovanni Moretti, che insieme a Magnozzi costituir\u00e0 un centrocampo di ottimo livello. Questo calciomercato risulter\u00e0 azzeccato, gettando le basi per l'ossatura della squadra negli anni a venire.\nIn questa stagione il Milan disputa un buon campionato, giungendo 4\u00ba a 11 punti dal Bologna secondo e a 15 punti dalla Juventus capolista e campione d'Italia, nonostante una pessima partenza (3 punti nelle prime 6 giornate).\nOrganigramma societario.\nArea direttiva\nArea tecnica"}
{"id": "2009873", "revid": "284822", "url": "https://it.wikipedia.org/wiki?curid=2009873", "title": "Angelo Silesio", "text": ""}
{"id": "2009877", "revid": "284822", "url": "https://it.wikipedia.org/wiki?curid=2009877", "title": "Silesio", "text": ""}
{"id": "2009881", "revid": "124809138", "url": "https://it.wikipedia.org/wiki?curid=2009881", "title": "Teatro Pacini", "text": "Il Teatro Pacini \u00e8 un teatro situato a Pescia.\nStoria e descrizione.\nIntitolato dal 1889 al compositore catanese Giovanni Pacini, il teatro, realizzato per incarico dell\"'Accademia degli Affilati\": un gruppo di privati, prevalentemente nobili, mossi dall\u2019amore per l\u2019opera lirica che si unirono in una vera e propria impresa con costi e rischi.\nFu inaugurato nel 1728 con tipologia di platea a U e 40 palchi (progetto dell'architetto Giovanni Antonio).\nUn primo importante intervento di ristrutturazione risale al 1793-95 quando, su disegno dell'architetto Niccol\u00f2 Paoletti, furono aumentati e ricostruiti i palchi.\nNel 1842, su progetto di Pietro Bernardini, la pianta del teatro assunse la tipologia a ferro di cavallo, vennero trasformate le aperture dei palchi e fu rinnovata la sua decorazione con stucchi e pitture (quelle del palcoscenico, i sipari e gli scenari, furono opera di Giovanni Pessuti).\nNel 1888 a seguito di importanti cambiamenti interni all'Accademia, il teatro fu oggetto di un altro importante intervento per la messa a norma secondo quanto previsto dall'allora vigente normativa: furono realizzate nuove uscite di sicurezza con scale verso il fiume; fu isolato il palcoscenico dalle strutture portanti del soffitto con una parete di mattoni vuoti; vennero eseguite nuove decorazioni pittoriche dell'interno per opera del pittore Ugolino Ugolini; venne infine abbassato il palcoscenico, furono rifatte le drapperie in color rosso e le panche della platea. Nel 1889, con la rappresentazione dell'opera lirica \"Saffo\" di Giovanni Pacini, il teatro venne riaperto.\nI primi anni del Novecento sono contrassegnati da varie riforme interne all'Accademia che si concluderanno col suo scioglimento e da alcuni interventi di innovazioni nell'impiantistica realizzati su progetto di Ugo Pergola: impianto elettrico, nuovi camerini, ignifugazione delle scene e creazione di tre corridoi di percorrenza in platea.\nAltri interventi sul teatro si verificarono nel primo dopoguerra per ampliare la platea e i posti nei palchi e ancora nel secondo dopoguerra quando si dovette rimediare ai danni provocati alle coperture dalle continue esplosioni delle bombe tedesche per far saltare il ponte San Francesco (1947-49, ingegner Guido Michelotti).\nIl restauro pi\u00f9 recente attuato nell'ambito del Progetto Integrato FIO-Regione Toscana per l'edilizia teatrale su progetto dell'architetto Francesco Gurrieri e supportato da una vasta campagna di ricognizione documentaria sulle fonti di archivio del Teatro condotta da Daniela Lamberini, oltre a restituire il teatro ai suoi valori pi\u00f9 autentici lo ha dotato delle pi\u00f9 moderne attrezzature scenotecniche capaci di soddisfare le attuali esigenze di messinscena."}
{"id": "2009883", "revid": "486946", "url": "https://it.wikipedia.org/wiki?curid=2009883", "title": "Enigma Variations", "text": ""}
{"id": "2009884", "revid": "228587", "url": "https://it.wikipedia.org/wiki?curid=2009884", "title": "Program Management Office", "text": "In ingegneria gestionale ed economia aziendale il Program Management Office (PgMO), talvolta denominato come PMO, \u00e8, all'interno di un'organizzazione aziendale, un ufficio amministrativo di back office che fornisce supporto operativo e metodologico per la definizione e gestione dei programmi aziendali (il programma \u00e8 un insieme di progetti che hanno un obiettivo comune), gestisce l'integrazione delle risorse e allinea i programmi con gli obiettivi di business.\nIl PgMO quindi supporta le funzioni del program management ed \u00e8 composto da program manager. Nelle aziende con un'organizzazione significativamente articolata risulta evidente la differenza tra il PgMO e il Project Management Office (PMO): il primo supporta la gestione dei progetti schedulandoli e gestendoli a livello di programma in modo tale da raggiungere gli obiettivi strategici aziendali, mentre il secondo si occupa di supportare la gestione dei progetti schedulandone e gestendone le attivit\u00e0 nel rispetto del programma predefinito.\nI PgMO generalmente seguono e promuovono le metodologie standard di project/program management, ad esempio PRINCE2, o le linee guida del Project Management Body of Knowledge (PMBOK)."}
{"id": "2009885", "revid": "25352", "url": "https://it.wikipedia.org/wiki?curid=2009885", "title": "Umberto Paolo Quintavalle", "text": ""}
{"id": "2009887", "revid": "287204", "url": "https://it.wikipedia.org/wiki?curid=2009887", "title": "Mahur", "text": " \nMahur \u00e8 una suddivisione dell'India, classificata come \"town committee\", di 5.485 abitanti, situata nel distretto dei Monti Cachar Settentrionali, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 10' 0 N e 93\u00b0 7' 0 E e ha un'altitudine di 726 .\nSociet\u00e0.\nEvoluzione demografica.\nAl censimento del 2001 la popolazione di Mahur assommava a 5.485 persone, delle quali 2.999 maschi e 2.486 femmine. I bambini di et\u00e0 inferiore o uguale ai sei anni assommavano a 731, dei quali 402 maschi e 329 femmine. Infine, coloro che erano in grado di saper almeno leggere e scrivere erano 4.179, dei quali 2.406 maschi e 1.773 femmine."}
{"id": "2009888", "revid": "287204", "url": "https://it.wikipedia.org/wiki?curid=2009888", "title": "DeAngelo Hall", "text": "Carriera universitaria.\nNei 2 anni che gioc\u00f2 con gli Hokies, Hall apparve con la maglia numero 4 in 37 partite come defensive back. Totalizz\u00f2 8 intercetti per un totale di 124 yard ritornate con un touchdown, 55 ritorni su punt per un totale di 839 yard con 5 touchdown, un fumble ritornato per 28 yard con touchdown, 2 corse per 21 yard con un touchdown, 7 ricezioni per 86 yard con un touchdown.\nRiconoscimenti\nCarriera professionistica.\nAtlanta Falcons.\nStagione 2004.\nHall fu scelto al primo giro del Draft 2004 dagli Atlanta Falcons. Il 3 agosto firm\u00f2 un contratto di 5 anni del valore di 14,75 milioni di dollari di cui 2,1 milioni di bonus alla firma. Chiuse la stagione con 35 tackle all'attivo in 10 partite. Fu il pi\u00f9 giovane giocatore della storia della NFL a ritornare un intercetto in touchdown (21 anni e 44 giorni). Debutt\u00f2 nella NFL il 24 ottobre 2004 contro i Kansas City Chiefs.\nStagioni 2005 e 2006.\nDeAngelo gioc\u00f2 molto bene in queste due stagioni, totalizz\u00f2 in totale 10 intercetti con un touchdown e forz\u00f2 un fumble. Venne convocato per il Pro Bowl in entrambe le due stagioni.\nStagione 2007.\nGioc\u00f2 16 partite di cui 15 da titolare ritornando 5 intercetti. Venne multato di 10.000 dollari dalla lega perch\u00e9 mise uno scritta recante \"MV7\" sotto gli occhi, come supporto al giocatore di squadra Michael Vick che venne processato in quello stesso giorno per l'accusa contro i combattimenti clandestini con i cani.\nOakland Raiders.\nStagione 2008.\nIl 20 marzo 2008 pass\u00f2 ai Raiders in scambio della 34 scelta del draft NFL 2008 e la 143 scelta del draft NFL 2009. Firm\u00f2 il giorno seguente un contratto di 7 anni per un totale di 70 milioni di dollari di cui 24,5 milioni garantiti. Dopo sole 8 partite, il 5 novembre fu svincolato dai Raiders dopo che le sue prestazioni non furono ritenute idonee a quanto la squadra si aspettava. Dai \"Raiders\" ottenne 8 milioni di dollari (7 milioni come bonus alla firma pi\u00f9 uno come stipendio).\nWashington Redskins.\nL'8 novembre 2008, Hall firm\u00f2 un contratto di un anno con i Redskins che svincolarono il cornerback Leigh Torrence per far posto nella squadra ufficiale. Nella sua prima partita contro i Dallas Cowboys fece subito un intercetto sul lancio del quarterback avversario Tony Romo. Percep\u00ec 500.000 dollari.\nStagione 2009.\nDivent\u00f2 unrestricted free agent, il 27 febbraio 2009 rifirm\u00f2 un contratto di 6 anni con i Redskins per un totale di 55 milioni di dollari (22,5 milioni garantiti) di cui 1,5 milioni di bonus alla firma. Gioc\u00f2 in 13 partite di cui 12 da titolare, ritorn\u00f2 4 intercetti.\nStagione 2010.\nIl 24 ottobre 2010, durante l'incontro contro i Chicago Bears, Hall mise a segno quattro intercetti, pareggiando il record NFL di sempre. A fine stagione venne convocato per il suo terzo Pro Bowl vincendo il premio di miglior giocatore della partita grazie a 6 tackle, un intercetto ed un fumble ritornato per un touchdown.\nStagione 2011.\nNella stagione, Hall continu\u00f2 ad essere il co-capitano difensivo della squadra insieme a London Fletcher. Dopo che i Redskins persero con i Cowboys all'overtime nella 11 settimana, Hall disse alla stampa: \"Dovrebbero tagliarmi per il modo in cui sto giocando perch\u00e9 non sto meritando quello che guadagno\". Hall registr\u00f2 il record di 5 tackle, sei passaggi deviati ed un intercetto nella 12 settimana contro i Seattle Seahawks. Grazie a questa prestazione, Hall venne nominato giocatore difensivo della settimana della NFC. Concluse la stagione con 90 tackle e 3 intercetti.\nStagione 2012.\nLa settimana 4 contro i Tampa Bay Buccaneers, Hall mise a segno il suo primo intercetto stagionale ai danni di Josh Freeman. Concluse la stagione con 16 partite da titolare, 95 tackle totali, un sack, 4 intercetti e 2 fumble forzati.\nStagione 2013.\nL'11 marzo 2013 fu svincolato dai Redskins. Il 1\u00ba aprile firm\u00f2 un nuovo contratto annuale del valore di 1,25 milioni di dollari. Il primo intercetto lo mise a segno nella settimana 3 contro i Detroit Lions. Nella settimana 8 fece registrare 2 intercetti su Peyton Manning ma i Redskins furono sconfitti dai Denver Broncos.\nStagione 2015.\nIl 26 dicembre, nella decisiva gara della settimana 16 in casa degli Eagles, Hall recuper\u00f2 un fumble di DeMarco Murray ritornandolo per 17 yard nel touchdown nel terzo quarto, cambiando l'inerzia della partita. I Redskins vinsero per 38-24 e conquistarono il primo titolo di division dal 2012.\nStatistiche.\n\"Legenda\":"}
{"id": "2009890", "revid": "287204", "url": "https://it.wikipedia.org/wiki?curid=2009890", "title": "Maibong", "text": " \nMaibong \u00e8 una suddivisione dell'India, classificata come \"town committee\", di 7.664 abitanti, situata nel distretto dei Monti Cachar Settentrionali, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 18' 0 N e 93\u00b0 10' 0 E e ha un'altitudine di 354 .\nSociet\u00e0.\nEvoluzione demografica.\nAl censimento del 2001 la popolazione di Maibong assommava a 7.664 persone, delle quali 4.251 maschi e 3.413 femmine. I bambini di et\u00e0 inferiore o uguale ai sei anni assommavano a 961, dei quali 478 maschi e 483 femmine. Infine, coloro che erano in grado di saper almeno leggere e scrivere erano 5.586, dei quali 3.317 maschi e 2.269 femmine."}
{"id": "2009893", "revid": "287204", "url": "https://it.wikipedia.org/wiki?curid=2009893", "title": "Majgaon", "text": " \nMajgaon \u00e8 una suddivisione dell'India, classificata come \"census town\", di 6.820 abitanti, situata nel distretto di Sonitpur, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Majgaon assommava a 6.820 persone, delle quali 3.558 maschi e 3.262 femmine. I bambini di et\u00e0 inferiore o uguale ai sei anni assommavano a 590, dei quali 239 maschi e 297 femmine. Infine, coloro che erano in grado di saper almeno leggere e scrivere erano 5.674, dei quali 2.970 maschi e 2.704 femmine."}
{"id": "2009896", "revid": "6923", "url": "https://it.wikipedia.org/wiki?curid=2009896", "title": "Teatro Nazionale (Quarrata)", "text": "Il Teatro Nazionale \u00e8 un teatro situato a Quarrata, in provincia di Pistoia.\nStoria.\nL'edificio nasce nel terzo decennio del Novecento come sala teatrale del \"Circolo Monarchico Umberto I\". Dopo essere stato utilizzato come \"Casa del Fascio\" e come \"Casa del Popolo\", nell'ultimo dopoguerra \u00e8 ritornato all'Associazione Umberto I ed \u00e8 stato ampliato acquistando cos\u00ec la fisionomia di cinema-teatro. Un ulteriore intervento di ristrutturazione \u00e8 stato realizzato negli anni settanta e ha consentito l'attivit\u00e0 del teatro fino al 1985 quando \u00e8 stato chiuso perch\u00e9 non in regola con le normative di sicurezza.\nFra il 1994 e il 1997, per conto dell'Associazione Umberto I, che \u00e8 ancora proprietaria dell'immobile, sono stati attuati consistenti interventi di ristrutturazione (palcoscenico e camerini) e di adeguamento alle normative vigenti in materia di sicurezza su progetto redatto dall'ingegner Mario Bechi.\n l'attivit\u00e0 principale si divide fra cinema e teatro, ma anche la musica \u00e8 ben rappresentata. Il cartellone teatrale, definito in collaborazione con l'\"Associazione Teatrale Pistoiese\", combina tradizione e ricerca, divertimento e impegno, mentre nel programma cinematografico, curato dall'\"Associazione L'Atlante\", si cerca di conciliare le ragioni del mercato con quelle della qualit\u00e0, i grandi successi e i film d'autore, quasi un \"servizio pubblico\" per l'unica sala esistente a Quarrata."}
{"id": "2009905", "revid": "287204", "url": "https://it.wikipedia.org/wiki?curid=2009905", "title": "Stanford Routt", "text": "Carriera professionistica.\nOakland Raiders.\nRoutt fu scelto al secondo giro del Draft 2005 dagli Oakland Raiders. Il 27 luglio 2005 firm\u00f2 un contratto quadriennale del valore di 4,3 milioni di dollari di cui un milione di dollari. Debutt\u00f2 nella NFL l'8 settembre 2005 contro i New England Patriots. Chiuse con 15 partite di cui 2 da titolare, 24 tackle totali e un sack.\nNel 2006 fin\u00ec con 16 partite di cui 2 da titolare, 22 tackle e un intercetto. Nel 2007 fin\u00ec con 16 partite di cui 14 da titolare, 42 tackle e 3 intercetti.\nNel 2008 fin\u00ec con 15 partite di cui 4 da partente, 16 tackle totali. Nel 2009 fin\u00ec con 16 partite di cui una da titolare e 29 tackle totali.\nIl 30 aprile 2010 firm\u00f2 un annuale del valore di 3,268 milioni di dollari. Fin\u00ec con 16 partite di cui 15 da titolare, 55 tackle totali, 2 intercetti e un fumble forzato.\nIl 24 febbraio 2011 firm\u00f2 un contratto triennale del valore di 31,5 milioni di dollari di cui 5 milioni di bonus alla firma. Fin\u00ec con 16 partite di cui 15 da titolare, 49 tackle e 4 intercetti.\nIl 9 febbraio 2012 venne svincolato.\nKansas City Chiefs.\nIl 20 febbraio 2012 firm\u00f2 un contratto di triennale del valore di 18 milioni di dollari (6 milioni garantiti). Il 5 novembre venne svincolato. Finendo con 7 partite tutte da titolare, 21 tackle totali, 2 intercetti e un fumble forzato.\nHouston Texans.\nIl 6 dicembre dello stesso anno firm\u00f2 un annuale del valore di 825.000 dollari. Chiuse con 2 partite."}
{"id": "2009910", "revid": "287204", "url": "https://it.wikipedia.org/wiki?curid=2009910", "title": "Chadds Ford", "text": "Chadds Ford \u00e8 una piccola cittadina situata nella contea di Delaware, trenta chilometri a sud di Philadelphia. Secondo il censimento del 2000 conta 3.170 abitanti. Prima del 1996 la citt\u00e0 era conosciuta come Birmingham Township ma poi il nome fu cambiato per permettere ad essa di non essere confusa con l'omonimo Census-designated place e per evidenziare il suo ruolo nella battaglia di Brandywine.\nA Chadds Ford vissero N. C. Wyeth, il figlio Andrew e il nipote Jamie, famosi artisti statunitensi. Il campo di battaglia di Brandywine \u00e8 situato nel territorio della cittadina, come il \"Brandywine River Museum\", che ospita la maggior parte delle opere dei Wyeth.\nDalla fondazione della \"Chaddsford Winery\" nel 1982 la citt\u00e0 \u00e8 diventata centro di viticoltura e di produzione vinicola.\nGeografia fisica.\nSecondo lo United States Census Bureau la cittadina occupa un'area di 22,7 km\u00b2. Il 99,20 % (22,7 km\u00b2) \u00e8 occupata da terreno mentre lo 0,80 % (0,2 km\u00b2) da acque.\nSociet\u00e0.\nEvoluzione demografica.\nAl censimento del 2000 la popolazione era di 3170 persone, di cui 1314 gruppi abitativi e 910 famiglie. La densit\u00e0 di popolazione era di 364,2 per miglio quadrato, erano presenti 1338 unit\u00e0 abitative con una densit\u00e0 media di 153,7 per miglio quadro. \nLa composizione etnica era la seguente: 95,27% di razza bianca, 1,07% afroamericani, 0,06% nativi americani, 2,78% asiatici, 0,47% di altre razze e 0,35% di due o pi\u00f9 etnie.\nGli ispanici di qualsiasi razza erano l'1,42% della popolazione. \nDei 1314 gruppi abitativi il 27,9% avevano bambini conviventi sotto i 18 anni, il 60,6% erano coppie sposate, il 7,1% erano nuclei con un capofamiglia donna senza marito presente e il 30,7% erano non-famiglie. Il 26,1% di tutti i gruppi abitativi erano persone sole, e il 7,6% era costituito da persone over 65. La grandezza media di un gruppo abitativo era di 2,41 persone e quello di una famiglia 2,93.\nLa composizione anagrafica \u00e8 la seguente, 21,8% sotto i 18 anni, 5,1% dai 18 ai 24 anni, 25,88% dai 25 ai 44 anni, 33.1% dai 45 ai 64 anni e 14,1% sopra i 65. L'et\u00e0 media era di 44 anni. Per ogni 100 donne erano presenti 92,4 maschi, per ogni 100 donne sopra i 18 anni erano presenti 87,2 maschi.\nIl guadagno medio di un gruppo abitativo era di 84.100$, quello di una famiglia 100.795$. Gli uomini avevano un introito medio di 79.650$ pi\u00f9 del doppio di quello delle donne pari a 34.129$.\nIl reddito procapite era pari 52.974$. Circa il 4% delle famiglie e il 4,7% della popolazione era sotto la soglia di povert\u00e0, compreso il 6,2% delle persone sotto i 18 anni e il 5,1% di quelle sopra i 65 anni."}
{"id": "2009912", "revid": "287204", "url": "https://it.wikipedia.org/wiki?curid=2009912", "title": "Makum", "text": " \nMakum \u00e8 una suddivisione dell'India, classificata come \"town committee\", di 15.058 abitanti, situata nel distretto di Tinsukia, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 30' 0 N e 95\u00b0 27' 0 E e ha un'altitudine di 121 .\nSociet\u00e0.\nEvoluzione demografica.\nAl censimento del 2001 la popolazione di Makum assommava a 15.058 persone, delle quali 7.949 maschi e 7.109 femmine. I bambini di et\u00e0 inferiore o uguale ai sei anni assommavano a 1.911, dei quali 1.007 maschi e 904 femmine. Infine, coloro che erano in grado di saper almeno leggere e scrivere erano 10.211, dei quali 5.785 maschi e 4.426 femmine."}
{"id": "2009917", "revid": "287204", "url": "https://it.wikipedia.org/wiki?curid=2009917", "title": "Mankachar", "text": "Mankachar \u00e8 una suddivisione dell'India, classificata come \"census town\", di 28.771 abitanti, situata nel distretto di Dhubri, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 40' 30 N e 89\u00b0 52' 00 E.\nSociet\u00e0.\nEvoluzione demografica.\nAl censimento del 2001 la popolazione di Mankachar assommava a 28.771 persone, delle quali 14.633 maschi e 14.138 femmine. I bambini di et\u00e0 inferiore o uguale ai sei anni assommavano a 5.556, dei quali 2.803 maschi e 2.753 femmine. Infine, coloro che erano in grado di saper almeno leggere e scrivere erano 15.144, dei quali 8.516 maschi e 6.628 femmine."}
{"id": "2009920", "revid": "119991", "url": "https://it.wikipedia.org/wiki?curid=2009920", "title": "Piccolo teatro Mauro Bolognini", "text": ""}
{"id": "2009925", "revid": "174919", "url": "https://it.wikipedia.org/wiki?curid=2009925", "title": "Luciano Maglioccola", "text": ""}
{"id": "2009926", "revid": "287204", "url": "https://it.wikipedia.org/wiki?curid=2009926", "title": "Margherita (India)", "text": " \nMargherita \u00e8 una suddivisione dell'India, classificata come \"census town\", di 23.836 abitanti, situata nel distretto di Tinsukia, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone).\nNota in origine come Ma-Kum, fu ribattezzata Margherita dopo la costruzione del ponte ferroviario sul Dihing, progettato dall'ingegnere Roberto Paganini per conto della Assam Railways &amp; Trading Company. Il nome \u00e8 un riferimento alla regina Margherita di Savoia, ma non \u00e8 chiaro se fu scelto da Paganini stesso o dalla compagnia ferroviaria per omaggiarne le origini italiane.\nSociet\u00e0.\nEvoluzione demografica.\nAl censimento del 2001 la popolazione di Margherita assommava a 23.836 persone, delle quali 12.510 maschi e 11.326 femmine. I bambini di et\u00e0 inferiore o uguale ai sei anni assommavano a 2.704, dei quali 1.356 maschi e 1.348 femmine. Infine, coloro che erano in grado di saper almeno leggere e scrivere erano 18.223, dei quali 10.179 maschi e 8.044 femmine."}
{"id": "2009927", "revid": "120267851", "url": "https://it.wikipedia.org/wiki?curid=2009927", "title": "Elio D'Anna", "text": "Durante gli anni ottanta abbandona la musica per dedicarsi al settore imprenditoriale, con particolare attenzione al settore educazione.\nCarriera musicale.\nLa carriera musicale di Elio D'Anna inizia nel 1968 con il gruppo The Showmen. Nel 1970 fonda il gruppo Osanna, che avr\u00e0 una forte influenza nel panorama della musica progressive rock internazionale. Dal 1972 suona in diverse band e progetti musicali, tra cui gli Uno e i Nova e collabora con artisti internazionali quali Phil Collins, Narada Michael Walden, Percy Jones e Liza Strike. Negli anni ottanta la sua carriera si concentra nel ruolo di produttore e arrangiatore, collaborando con Gino Paoli, Renato Zero, Enzo Carella e Zucchero Fornaciari.\nAttivit\u00e0 formativa.\nTra gli artisti che prendono parte agli eventi da lui organizzati figurano Peter Gabriel, Sting, Bruce Springsteen, e tra gli studiosi John Kenneth Galbraith, Merton Miller, Harry M. Markowitz, Douglass C. North, Gary S. Becker, Antonio Martino, Dacia Maraini, Valerio Zanone, Vittorio Sgarbi e Salvatore Accardo. "}
{"id": "2009935", "revid": "287204", "url": "https://it.wikipedia.org/wiki?curid=2009935", "title": "Mariani (citt\u00e0)", "text": " \nMariani \u00e8 una suddivisione dell'India, classificata come \"town committee\", di 23.065 abitanti, situata nel distretto di Jorhat, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 40' 0 N e 94\u00b0 19' 60 E e ha un'altitudine di 154 .\nSociet\u00e0.\nEvoluzione demografica.\nAl censimento del 2001 la popolazione di Mariani assommava a 23.065 persone, delle quali 12.455 maschi e 10.610 femmine. I bambini di et\u00e0 inferiore o uguale ai sei anni assommavano a 2.767, dei quali 1.439 maschi e 1.328 femmine. Infine, coloro che erano in grado di saper almeno leggere e scrivere erano 14.992, dei quali 8.096 maschi e 6.896 femmine."}
{"id": "2009936", "revid": "125250040", "url": "https://it.wikipedia.org/wiki?curid=2009936", "title": "Albert One", "text": "In auge negli anni ottanta, particolarmente per il genere italo disco, fu noto anche con numerosi altri pseudonimi, tra cui Jock Hattle, F.T. One, X. One, A.C. One. Fu anche dj e produttore.\nBiografia.\nGli inizi e il successo.\nInizi\u00f2 giovanissimo cantando in un gruppo di provincia. Nel 1983 arriv\u00f2 il primo successo, un pezzo dance dal titolo \"Yes-no family\" scritto da Enrico Ruggeri e interpretato con uno dei suoi tanti pseudonimi, in questo caso Jock-Hattle. Il suo pi\u00f9 grande exploit fu 1984, con \"Turbo Diesel\" per la Baby Records. Il brano si rivel\u00f2 una hit a livello mondiale. Successivamente uscirono altri fortunati singoli come \"Heart on fire\", \"Lady O\" e \"Secrets\". Sempre in questi anni Albert One sar\u00e0 il produttore discografico di molti singoli di showgirl come Lorella Cuccarini, Heather Parisi e Raffaella Carr\u00e0.\nNel 1999 ebbe grande successo con la hit \"Sing a Song Now Now\". Produsse anche un remix della colonna sonora di \"Furyo\", interpretata da Raffaele Fiume. Nello stesso periodo fond\u00f2 il gruppo Clock on Five. Cant\u00f2 inoltre nella AlbertOne Live Band, riproponendo i suoi successi e incidendo cover di altri brani della italo-disco e della dance anni ottanta.\nIncise anche \"Mandy\", cover di Barry Manilow. Il brano, prodotto da Gianlorenzo Tubelli, venne inserito nell'ultima versione di \"Mixage\", storica compilation che ai tempi della Baby Records lo lanci\u00f2 con \"Turbo Diesel\".\nLa disputa con Zucchero.\nNell'ottobre 2014, accus\u00f2 Zucchero Fornaciari di plagio, sostenendo che la melodia del ritornello di \"Quale senso abbiamo noi\" fosse copiata da quella del suo brano \"Sunshine\" del 2003. Le accuse si dimostrarono infondate: nel marzo 2018, infatti, la vicenda, attraverso la sentenza n\u00b06509, si risolse con la completa assoluzione di Zucchero e della casa discografica Universal Music Group. In particolare il Consulente Tecnico d'Ufficio concluse \u00abaffermando l\u2019insussistenza del requisito dell\u2019originalit\u00e0 dell\u2019opera musicale, trattandosi di un frammento del tutto comune e ampiamente sfruttato in ogni genere e ambito musicale\u00bb. Il Tribunale di Milano, pertanto, ritenne \u00abnon tutelabile il breve nucleo melodico, in quanto banale e diffusissimo (tanto da essere utilizzato anche da compositori classici oltremodo risalenti), risultando pertanto privo di effettiva originalit\u00e0\u00bb e rigettando \u00abla domanda attorea per la carenza di originalit\u00e0 del ritornello di cui si \u00e8 lamentato il plagio e per la presenza di sostanziali differenze tra i due brani, in particolare, della componente armonica\u00bb.\nMorte.\nAlbert One \u00e8 deceduto il 10 maggio 2020 all'et\u00e0 di 64 anni nell'Istituto clinico Maugeri, a Pavia, dove era ricoverato da alcuni giorni in seguito a complicazioni dovute ad un quadro clinico complesso, ma non riconducibile al COVID-19."}
{"id": "2009942", "revid": "686936", "url": "https://it.wikipedia.org/wiki?curid=2009942", "title": "Gibril Wilson", "text": "Carriera universitaria.\nWilson al college ha giocato con i Tennessee Volunteers, squadra rappresentativa dell'Universit\u00e0 del Tennessee, venendo inserito nel Second-team All-SEC nel 2003.\nCarriera professionistica.\nNew York Giants.\nAl draft NFL 2004 \u00e8 stato selezionato come 136 scelta dai Giants. Ha debuttato nella NFL il 19 settembre 2004 contro i Washington Redskins indossando la maglia numero 28.\nNelle sue quattro stagioni con i Giants ha giocato 52 partite di cui 51 da titolare e proprio nel suo ultimo anno nella stagione 2007 ha vinto il Super Bowl XLII.\nOakland Raiders.\nIl 29 febbraio 2008 firma con i Raiders un contratto di 6 anni per 39 milioni di dollari. Ha mantenuto lo stesso numero di maglia e nell'unico anno ha realizzato ben 129 \"tackle\" e anche una \"safety\" contro il \"quarterback\" Philip Rivers dei San Diego Chargers.\nIl 20 febbraio 2009 \u00e8 stato svincolato dai Raiders.\nMiami Dolphins.\nIl 26 febbraio 2009 ha firmato un contratto di 5 anni per 27,5 milioni di dollari di cui 8 milioni garantiti. Ha mantenuto il suo stesso numero di maglia.\nCon i Dolphins la stagione si rivela poco soddisfacente a causa di qualche grosso errore di copertura non viene ritenuto idoneo per il suo ruolo. Di conseguenza il 5 marzo 2010 viene svincolato.\nCincinnati Bengals.\nIl 6 maggio 2010 firma con i Bengals. Wilson cambia il suo numero di maglia, sceglie il numero 27. Durante la partita di pre-stagione contro i Philadelphia Eagles si infortuna gravemente al legamento crociato anteriore e a quello mediale collaterale del ginocchio sinistro. Il 29 agosto viene messo sulla lista infortunati finendo in anticipo la stagione regolare.\nNella stagione successiva ha giocato tutte le 16 partite ma solamente una da titolare."}
{"id": "2009946", "revid": "486946", "url": "https://it.wikipedia.org/wiki?curid=2009946", "title": "Self help", "text": ""}
{"id": "2009948", "revid": "115718474", "url": "https://it.wikipedia.org/wiki?curid=2009948", "title": "The Haunted Airman", "text": "The Haunted Airman \u00e8 un film per la televisione del 2006, diretto da Chris Durlacher e interpretato da Robert Pattinson. La pellicola \u00e8 andata in onda sulla BBC inglese in lingua originale e la storia \u00e8 stata tratta dal romanzo di Dennis Wheatley intitolato \"The Haunting of Toby Jugg\".\nTrama.\nIl giovane pilota Toby Jugg viene abbattuto con il suo aereo nel corso di un bombardamento sulla citt\u00e0 di Dresda, durante la seconda guerra mondiale. Questo incidente, lo costringe sulla sedia a rotelle e sua zia Julia, decide di portarlo in una castello nel Galles, diretto dal dottor Hal Burns, nel quale si spera che riesca a recuperare almeno dal punto di vista emotivo. La permanenza in questa specie di casa di cura, nella quale si trovano altri ospiti, porter\u00e0 questo travagliato giovane uomo che ritorna dalla guerra ad affrontare nuovi terrori. La sua unica valvola di sfogo sono le sigarette, di cui abusa, e la vicinanza di sorella Sally, una suora dell'istituto che cerca di lenire i suoi dolori, sia fisici che mentali. Sofferenza, terribili incubi e visioni portano Toby ad indagare sui metodi del suo psichiatra. La sua bella zia Julia, con la quale Toby ha un rapporto che va al di l\u00e0 della parentela, sembra essere l'unica persona in grado di dargli fiducia, fino a quando le circostanze rendono dubbie anche le sue intenzioni. Toby comincia a soffrire di allucinazioni e durante la notte rivive i terribili momenti che lo hanno portato sulla sedia a rotelle. Rifiuta l'aiuto del dottor Burns e comincia a soffrire di disordini psicologici che lo porteranno a dubitare di tutti e di tutto, fino alla decisione finale che, spera, gli porter\u00e0 finalmente un po' di pace.\nIl romanzo.\nLa sceneggiatura del film \u00e8 tratta dal romanzo di Dennis Wheatley \"The Haunting of Toby Jugg\" del 1948. Il romanzo \u00e8 un esempio di thriller psicologico, con temi occulti. Wheatley cerc\u00f2 all'epoca, di incorporare in una storia di possesso diabolico e di follia una situazione nuova: i soldati britannici resi disabili dalle varie esperienze della seconda guerra mondiale, affrontando l'argomento dal punto di vista cinico del protagonista Toby Jugg.\nDistribuzione.\nIl film \u00e8 stato trasmesso dalla tv inglese sul canale della BBC il 31 ottobre del 2006. La pellicola \u00e8 uscita in Italia distribuita direttamente per il mercato home video."}
{"id": "2009951", "revid": "287204", "url": "https://it.wikipedia.org/wiki?curid=2009951", "title": "Moranhat", "text": " \nMoranhat \u00e8 una suddivisione dell'India, classificata come \"town committee\", di 5.779 abitanti, situata nel distretto di Sibsagar, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 11' 36 N e 94\u00b0 55' 20 E.\nSociet\u00e0.\nEvoluzione demografica.\nAl censimento del 2001 la popolazione di Moranhat assommava a 5.779 persone, delle quali 3.150 maschi e 2.629 femmine. I bambini di et\u00e0 inferiore o uguale ai sei anni assommavano a 637, dei quali 332 maschi e 305 femmine. Infine, coloro che erano in grado di saper almeno leggere e scrivere erano 4.536, dei quali 2.518 maschi e 2.018 femmine."}
{"id": "2009953", "revid": "287204", "url": "https://it.wikipedia.org/wiki?curid=2009953", "title": "Moran Town", "text": " \nMoran Town \u00e8 una suddivisione dell'India, classificata come \"census town\", di 6.784 abitanti, situata nel distretto di Dibrugarh, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 11' 03 N e 94\u00b0 55' 60 E.\nSociet\u00e0.\nEvoluzione demografica.\nAl censimento del 2001 la popolazione di Moran Town assommava a 6.784 persone, delle quali 3.622 maschi e 3.162 femmine. I bambini di et\u00e0 inferiore o uguale ai sei anni assommavano a 672, dei quali 375 maschi e 297 femmine. Infine, coloro che erano in grado di saper almeno leggere e scrivere erano 5.671, dei quali 3.099 maschi e 2.572 femmine."}
{"id": "2009961", "revid": "244558", "url": "https://it.wikipedia.org/wiki?curid=2009961", "title": "3-D Man", "text": ""}
{"id": "2009962", "revid": "1305772", "url": "https://it.wikipedia.org/wiki?curid=2009962", "title": "Teatro Manzoni", "text": "Teatro Manzoni \u00e8 il nome di diversi teatri tra i quali:"}
{"id": "2009964", "revid": "289247", "url": "https://it.wikipedia.org/wiki?curid=2009964", "title": "Chebba (Pena)", "text": ""}
{"id": "2009966", "revid": "124123", "url": "https://it.wikipedia.org/wiki?curid=2009966", "title": "Y\u016bichi Inoue", "text": "Inoue \u00e8 stato una delle pi\u00f9 significative testimonianze dell'arte calligrafa del XX secolo. Dal 1942 fino al 1950 Y\u016bichi Inoue studi\u00f2 calligrafia presso Sokyu Ueda (1899-1986).\nNel 1951 Y\u016bichi ebbe una mostra personale a Tokyo. Nel 1952 cre\u00f2 \"Bokujin-kai\" - \"Associazione per la calligrafia\".\nInoue prese parte a documenta 2 nel 1959 a Kassel. "}
{"id": "2009974", "revid": "287204", "url": "https://it.wikipedia.org/wiki?curid=2009974", "title": "Megeve", "text": ""}
{"id": "2009977", "revid": "124884236", "url": "https://it.wikipedia.org/wiki?curid=2009977", "title": "Camilla Alfieri", "text": "Biografia.\nCarriera sciistica.\nAttiva in gare FIS dal novembre del 2000, Camilla Alfieri esord\u00ec in Coppa Europa il 5 febbraio 2002 a Tarvisio in discesa libera, senza completare la prova. Dalla stagione successiva partecip\u00f2 regolarmente al circuito continentale e agli annuali Mondiali juniores, nei quali ottenne come miglior risultato il 6\u00ba posto nello slalom gigante a Maribor 2004.\nEsord\u00ec in Coppa del Mondo il 5 gennaio 2004 nello slalom speciale di Meg\u00e8ve; in Coppa Europa conquist\u00f2 il primo podio nello slalom gigante di La Molina del 18 febbraio 2005 (3\u00aa) e vinse la classifica della medesima specialit\u00e0 nella stagione 2006-2007. Nella stagione successiva ottenne il suo miglior risultato in Coppa del Mondo, 10\u00aa nello slalom gigante di Lienz disputato il 28 dicembre 2007, e l'ultimo podio in Coppa Europa, il 6 marzo a Haus in supergigante (3\u00aa).\nIn Coppa del Mondo biss\u00f2 il suo miglior piazzamento il 24 ottobre 2009 a S\u00f6lden in slalom gigante (10\u00aa) e prese per l'ultima volta il via il 22 ottobre 2011 nelle medesime localit\u00e0 e specialit\u00e0, senza qualificarsi per la seconda manche; si ritir\u00f2 al termine di quella stessa stagione 2011-2012 e la sua ultima gara fu il supergigante dei Campionati italiani 2012, disputato il 22 marzo a Roccaraso e non completato dalla Alfieri. In carriera non prese parte a rassegne olimpiche o iridate.\nAltre attivit\u00e0.\nDopo il ritiro \u00e8 divenuta commentatrice sportiva dello sci alpino per la rete televisiva Eurosport."}
{"id": "2009978", "revid": "211345", "url": "https://it.wikipedia.org/wiki?curid=2009978", "title": "Cheba (Pena)", "text": ""}
{"id": "2009979", "revid": "123133334", "url": "https://it.wikipedia.org/wiki?curid=2009979", "title": "Tovagliolo", "text": "Il tovagliolo \u00e8 un pezzo di stoffa orlata usato per pulire la bocca o le mani durante i pasti, di forma quadrata si trova, nel coperto, piegato vicino al piatto a destra o artisticamente ripiegato sul piatto. Serve anche a proteggere gli abiti dagli schizzi se infilato nel colletto o appoggiato sulle ginocchia. La dimensione media \u00e8 di 45\u00d745\u00a0cm, maggiore se i tovaglioli appartengono a vecchi servizi, minori se servono per party o buffet (20\u00d720). Tradizionalmente bianco \u00e8 fatto con lo stesso tessuto della tovaglia, ve ne sono un numero proporzionato alla quantit\u00e0 dei posti. Se la tovaglia \u00e8 colorata riporta il medesimo colore, disegno o ricamo, pu\u00f2 variare il colore ma resta sempre abbinato al resto del coperto.\nTovaglioli di carta.\nCol passare degli anni e con l'aumento del numero di pasti consumati fuori dalle mura domestiche si \u00e8 prediletto l'uso di tovaglioli \"usa e getta\" in carta o tessuto non tessuto, molto pi\u00f9 pratici e maggiormente igienici, posti in portatovaglioli, dispenser o singolarmente imbustati con posate in plastica. Molte persone li hanno poi \"adottati\" anche per i pasti consumati a domicilio come pratica alternativa ai tovaglioli in tessuto. Gli usi sono pressoch\u00e9 gli stessi ma grazie alla loro maggiore assorbenza sono molto utili se si rovesciano accidentalmente dei liquidi in tavola, oppure durante la preparazione dei cibi o anche come bavaglio per i bambini e ragazzi in et\u00e0 infantile e non."}
{"id": "2009991", "revid": "121836", "url": "https://it.wikipedia.org/wiki?curid=2009991", "title": "Castello di Welsperg", "text": ""}
{"id": "2009993", "revid": "599013", "url": "https://it.wikipedia.org/wiki?curid=2009993", "title": "Carlo Corazzin", "text": "Carriera.\nClub.\nNato nel giorno di Natale del 1971 da genitori di origine trevigiana, debutta nel Winnipeg Fury a 21 anni, segnando 10 reti in 24 partite alla prima stagione da professionista. Nel 1993 passa al Vancouver 86ers, dove segna 7 reti in 24 partite; grazie alle sue prestazioni viene acquistato dal Cambridge United, squadra britannica; in due stagioni e mezzo segna 43 reti in 117 partite, che gli valgono il trasferimento al Plymouth Argyle. In 86 partite va a segno 24 volte; trasferitosi in terza divisione inglese, al Northampton Town, dove segna 32 volte in 89 gare. Dal 2000 al 2002 gioca per l'Oldham Athletic, e nel 2003 torna in Canada concludendo la carriera nel 2005 con il Vancouver Whitecaps, nuovo nome degli 86ers.\nNazionale.\nCon la nazionale di calcio canadese ha debuttato nel 1994, giocando un totale di 59 partite e segnando 11 volte. La CONCACAF Gold Cup 2000 ha visto Corazzin laurearsi capocannoniere con 4 reti, aiutando la nazionale di calcio canadese a vincere per la seconda volta la competizione."}
{"id": "2009995", "revid": "1543377", "url": "https://it.wikipedia.org/wiki?curid=2009995", "title": "Nuovo Teatro Comunale", "text": "Il Nuovo Teatro Comunale \u00e8 un teatro situato ad Antella, una frazione del comune di Bagno a Ripoli.\nStoria.\nLa Societ\u00e0 di Reciproco Soccorso dell'Antella, sorta nel 1882, dopo alcuni anni costru\u00ec un edificio con una sala per pubblici intrattenimenti; nel 1891, infatti, il presidente richiedeva al Comune il permesso di \"costruire una sala lungo la via di Montisoni\", su un terreno ceduto dal marchese Ippolito Ginori Venturi. Le continue richieste di permessi per rappresentazioni teatrali e feste da ballo confermano un'immediata e intensa attivit\u00e0 ricreativa, che si alternava alle cerimonie di premiazione scolastica che le autorit\u00e0 comunali erano solite svolgere proprio all'interno della sala della Societ\u00e0.\nNegli anni anteriori alla prima guerra mondiale, all'interno del Teatro, oltre alle rappresentazioni drammatiche, si tenevano pubblici comizi del Partito Socialista Italiano.\nL'accresciuta importanza della sede e l'alto numero dei soci iscritti port\u00f2 alla necessit\u00e0 di ampliare l'edificio. I lavori di ristrutturazione ebbero tuttavia lunghe interruzioni a causa dello scoppio della guerra, tanto che solo il 28 dicembre 1921 venne concesso il permesso di agibilit\u00e0 alla sala ristrutturata. Al suo interno, nel 1925, si costru\u00ec una cabina per il cinema, nuovamente ristrutturata nel 1933, per adattarla al sonoro. La struttura presentava una tipologia tipica di molte sale sorte fra la fine dell'800 e i primi del '900 per iniziative delle Societ\u00e0 di Mutuo Soccorso: sala rettangolare con balconata avanzante sui lati e torre scenica di medie dimensioni concepita con una grande apertura posteriore in modo da poter essere utilizzata anche per spettacoli estivi nell'arena ricavata nel giardino adiacente.\nDopo la parentesi del fascismo che destin\u00f2 i locali a sede della Casa del Fascio, nell'agosto del 1944 l'immobile torn\u00f2 a essere sede della Casa del Popolo e cos\u00ec anche il cinemateatro riprese vita.\nCon l'ampliarsi delle attivit\u00e0 ricreative e culturali, fu necessario abbandonare l'antica sede per costruirne una pi\u00f9 funzionale, che fu inaugurata nel 1960. Nonostante lo spazio fosse utilizzato come sede della Societ\u00e0 Filarmonica, il teatro cominci\u00f2 a subire un progressivo processo di degrado: gravi infiltrazioni dalle coperture e crollo del tetto della torre scenica. Cos\u00ec dopo aver risistemato le coperture negli anni '80 il teatro rimase ancora per vario tempo inagibile e utilizzato come magazzino.\nDopo importanti lavori di ristrutturazione da parte dell'Amministrazione Comunale, che ne \u00e8 proprietaria, nel 1999 la struttura \u00e8 stata recuperata pienamente alla sua destinazione originaria."}
{"id": "2009998", "revid": "149485", "url": "https://it.wikipedia.org/wiki?curid=2009998", "title": "Lotta libera ai Giochi della XXIX Olimpiade - 120 kg maschile", "text": "La Categoria 120 kg \u00e8 stata la settima e ultima categoria di peso alle Olimpiadi di Pechino 2008. Hanno partecipato 20 atleti.\nLe gare si sono svolte il 23 agosto.\nL'atleta uzbeco Artur Taymazov, risultato vincitore del torneo, \u00e8 stato squalificato per doping con provvedimento del 5 aprile 2017 della commissione disciplinare, che gli ha revocato la medaglia d'oro.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2010000", "revid": "155634", "url": "https://it.wikipedia.org/wiki?curid=2010000", "title": "Judo ai Giochi della XXIX Olimpiade - +100 kg maschile", "text": "La Categoria +100 kg \u00e8 stata la settima e ultima categoria di peso alle Olimpiadi di Pechino 2008. Hanno partecipato 34 atleti.\nLe gare si sono svolte il 15 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2010002", "revid": "938", "url": "https://it.wikipedia.org/wiki?curid=2010002", "title": "Sollevamento pesi ai Giochi della XXIX Olimpiade - 77 kg maschile", "text": ""}
{"id": "2010003", "revid": "155634", "url": "https://it.wikipedia.org/wiki?curid=2010003", "title": "Taekwondo ai Giochi della XXIX Olimpiade - 67 kg femminile", "text": "Il torneo di Taekwondo per la categoria 67\u00a0kg femminile delle Olimpiadi di Pechino 2008 si sono svolti il 22 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atleti.\nGli ottavi di finale si son svolti alle 9:00 (), i quarti alle 15:00, le semifinali alle 17:00, le gare di ripescaggio alle 18.00, le finali per il bronzo alle 19.00 e la finale per l'oro alle 20:00.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semifinali e gli atleti che hanno perso nei turni eliminatori contro le due finaliste. Si svolge un primo incontro di ripescaggio in cui si affrontano le due atlete che hanno perso contro le finaliste, e la vincente andr\u00e0 ad affrontare la perdente della semifinale dalla parte opposta del tabellone per vincere la medaglia di bronzo."}
{"id": "2010006", "revid": "212348", "url": "https://it.wikipedia.org/wiki?curid=2010006", "title": "Rugby Club I Cavalieri Prato", "text": ""}
{"id": "2010008", "revid": "830939", "url": "https://it.wikipedia.org/wiki?curid=2010008", "title": "William Drummond di Hawthornden", "text": "Biografia.\nWilliam Drummond nacque nel castello di Hawthornden, nelle vicinanze di Edimburgo, da una ricca e colta famiglia aristocratica. Studi\u00f2 alla \"Royal High School\" di Edimburgo e divenne dotto nelle lingue classiche, nell'ebraico, nell'italiano, nel francese e nello spagnolo. Fu considerato imitatore di Petrarca, soprattutto a causa delle forme metriche adottate; ma trasse numerosi temi dalla letteratura italiana (Torquato Tasso, Giambattista Marino, Innocenzo Ringhieri, Jacopo Sannazaro). Partigiano degli Stuart, scrisse una \"Storia della Scozia\" e alcune opere in difesa di Carlo I.\nNemico del fanatismo, \u00e8 autore di una celebre massima in cui afferma l'importanza della ragione e della tolleranza:"}
{"id": "2010012", "revid": "92920", "url": "https://it.wikipedia.org/wiki?curid=2010012", "title": "John Illsley with Cunla &amp; Greg Pearle - Live in Les Baux de Provence", "text": ""}
{"id": "2010015", "revid": "110157", "url": "https://it.wikipedia.org/wiki?curid=2010015", "title": "Teatro SMS", "text": "Il Teatro SMS \u00e8 un teatro situato a Grassina, una frazione del comune di Bagno a Ripoli.\nIl teatro \u00e8 legato alla lunga tradizione di associazionismo della Societ\u00e0 di Mutuo Soccorso di Grassina e in particolare all'attivit\u00e0 della Societ\u00e0 Filarmonica e Corale, che nel 1893 in piazza Umberto I, su progetto dell'ingegner Ugo Parenti, avvi\u00f2 i lavori per la realizzazione della sua sede che, terminata due anni dopo, comprendeva anche un ampio salone per conferenze, spettacoli e feste.\nIn questo salone era presente un palcoscenico e qui si inaugur\u00f2 un'intensa attivit\u00e0 di spettacolo e di prosa alimentata anche dalla costituzione di una Societ\u00e0 Filodrammatica diretta dall'artista fiorentino Paoletti. Negli anni trenta del secolo passato la sala venne attrezzata per proiezioni cinematografiche e in quello stesso periodo venne costruita all'esterno un'arena per le proiezioni e gli spettacoli estivi.\nNel 1970 venne realizzata una nuova sala su progetto dell'architetto Sanit\u00e0, che da allora ha costituito un punto importante nell'attivit\u00e0 teatrale di sperimentazione, di valorizzazione delle esperienze giovanili e di formazione del pubblico nell'ambito dell'area metropolitana fiorentina.\nFra le significative e importanti iniziative di questo vivace centro baster\u00e0 ricordare il festival \"Primavera Danza\" che ogni anno riunisce numerose scuole di danza italiane e costituisce ormai un evento di respiro nazionale e internazionale."}
{"id": "2010019", "revid": "339392", "url": "https://it.wikipedia.org/wiki?curid=2010019", "title": "Dreikaiserbund", "text": ""}
{"id": "2010025", "revid": "123246459", "url": "https://it.wikipedia.org/wiki?curid=2010025", "title": "Campionati del mondo di ciclismo su strada 1955", "text": "I Campionati del mondo di ciclismo su strada 1955 si disputarono a Frascati, in Italia, il 27 e 28 agosto 1955.\nFurono assegnati due titoli:\nStoria.\nSul circuito di Frascati protagonista fu il caldo, che decim\u00f2 il gruppo facendo desistere tutti i migliori. Il belga Stan Ockers, staccato ormai di cinque minuti dal gruppetto di battistrada, inizi\u00f2 un inseguimento che lo port\u00f2 a raggiungere i primi al tredicesimo giro per poi staccarli sulla salita di Grottaferrata arrivando solo al traguardo. Su sessantacinque corridori partiti, ventuno conclusero la prova.\nPodio tutto italiano nella prova dilettanti con Sante Ranucci, Lino Grassi e Dino Bruni."}
{"id": "2010028", "revid": "1543377", "url": "https://it.wikipedia.org/wiki?curid=2010028", "title": "3\u00aa Brigata &quot;Alexandroni&quot;", "text": "La Brigata Alexandroni (3\u00aa Brigata) \u00e8 stata una Brigata del Palmach, poi entrata nelle Forze di difesa israeliane (IDF) nella fase successiva alla Guerra arabo-israeliana del 1948.\nUnitamente alla 7\u00aa Brigata Corazzata ebbe 139 caduti durante la prima battaglia di Latrun - Operazione Ben Nun.\nLa controversia Katz.\nNel 1998, il cinquantacinquenne studente Teddy Katz scrisse una tesi di dottorato nell'Universit\u00e0 di Haifa in cui parlava del massacro perpetrato dalla Brigata Alexandroni nel villaggio palestinese di Tantura durante la guerra del 1948. I veterani della Brigata citarono Katz per diffamazione, chiedendogli un indennizzo di circa 1 milione di sicli.\nCome alcune citazioni nella tesi non si accordano con le registrazioni di intervista, l'Universit\u00e0 sospese la discussione per la sua laurea avendo riscontrato l'inesatta trascrizione di 6 testimonianze su un totale di 243 prodotte e gli impose di presentarne una nuova.\nIl caso suscit\u00f2 la vivace reazione dello storico Ilan Papp\u00e9 che accus\u00f2 di \"codardia morale\" la sua Universit\u00e0 per non aver saputo o voluto difendere le ragioni di Katz, malgrado il suo lavoro fosse stato regolarmente seguito e approvato dal suo relatore (che era tra l'altro Direttore del Dipartimento cui afferiva Katz)."}
{"id": "2010030", "revid": "36426", "url": "https://it.wikipedia.org/wiki?curid=2010030", "title": "Villa I Cedri", "text": "Villa I Cedri \u00e8 una villa di Firenze, situata in via della Villa I Cedri 4. \nStoria e descrizione.\nLa villa venne edificata nel \u2018500 su un preesistente nucleo trecentesco: era chiamata \u201cIl Buco\u201d ed era di proporzioni molto pi\u00f9 ridotte delle attuali: la propriet\u00e0 fu prima dei Bardi, successivamente appartenne a Luttozzo Nasi che la lasci\u00f2 per testamento alla Compagnia di Ges\u00f9.\nNel 1765 in seguito alla soppressione dei beni della chiesa fu acquistata da Giovanni di Antonio Corsi. In questo periodo i marchesi Corsi ingrandirono la villa conferendole l'aspetto attuale: fu costruita la facciata e il grande salone centrale ornato da finissimi stucchi e da due affreschi di Giuseppe del Moro.\nNel 1834 fu comprata dal capitano scozzese Samuel Charters che in seguito la vend\u00e9 alla signora Lennox, vedova Light. Fu in quel periodo che la villa assunse il nome di Villa I Cedri. Nacque il parco con gli stupendi cedri e i prati all'inglese, assumendo un aspetto non pi\u00f9 toscano ma pi\u00f9 vicino al gusto inglese. In questo periodo in Inghilterra era molto diffusa, seguendo la moda del Grand Tour, la consuetudine del viaggio inteso come fonte di educazione superiore, cos\u00ec la villa divenne luogo di incontro tra i nobili inglesi in visita a Firenze e la nobilt\u00e0 fiorentina.\nNel 1883 fu ospite Mary di Teck che sarebbe in seguito diventata regina di Inghilterra come moglie di Giorgio V del Regno Unito."}
{"id": "2010036", "revid": "108737274", "url": "https://it.wikipedia.org/wiki?curid=2010036", "title": "Atmosfera tecnica", "text": "L'atmosfera tecnica (simbolo at) \u00e8 un'unit\u00e0 di misura della pressione, spesso utilizzata in ingegneria anche se non fa parte del Sistema internazionale delle unit\u00e0 di misura (SI).\nEsistono due scale di misura che utilizzano l'atmosfera tecnica:\nEquivalenze con altre unit\u00e0 di misura.\nValgono le seguenti relazioni tra l'atmosfera tecnica assoluta e le altre unit\u00e0 di misura della pressione:"}
{"id": "2010048", "revid": "6923", "url": "https://it.wikipedia.org/wiki?curid=2010048", "title": "Cinema teatro Metropolitan", "text": "Il Cinema Teatro Metropolitan \u00e8 un teatro di Piombino, adibito anche a sala cinematografica.\nStoria.\nL'Accademia dei Ravvivati aveva realizzato nel 1834 un teatro situato a ridosso della Cittadella, precisamente tra l'antico ospedale di San Giovanni di Dio e le storiche mura che separano il centro storico con via Leonardo da Vinci. Ma \u00e8 nel 1901 che l'Accademia inaugura la presente struttura, prospiciente il Torrione / Rivellino ed affacciato nella nuova piazza Cappelletti, andatasi a creare grazie all'abbattimento delle mura che dal detto fortilizio cingevano la citt\u00e0. Il teatro, ampio e spazioso, andava a coniugarsi con i dettami architettonici dell'epoca, una struttura a ferro di cavallo con tre ordini di palchi ad abbracciare la platea ed il palco stesso. L'esterno si presentava in posizione dominate grazie ad una breve scalinata, con facciata di stampo neo classico temperato, portico a tre archi a tutto sesto d'ingresso, finestroni laterali anch'essi con archi a tutto sesto; un doppio ordine di cornicioni separavano dalle finestre, adornate da timpani, del piano superiore. Verticalmente la facciata era suddivisa da quattro lesene e racchiusa con bozze geometriche in altorilievo. Rimasto invariato nelle forme fino al 1951 l'edificio, che era passato di propriet\u00e0 all'Associazione Mutilati e Invalidi di guerra, fu completamente trasformato, andando a cancellare con una dubbia ristrutturazione l'aspetto classico, nel nome dei canoni vigenti e delle esigenze cinematografiche che da quel momento si impegnava ad adempiere. La nuova struttura presentava un vasto atrio da cui si accedeva alla grande sala rettangolare capace di oltre 600 posti. Il nuovo edificio fu dato in gestione a privati che per un trentennio lo utilizzarono prevalentemente come cinematografo. Nel 1975 fu interessato ad un intervento di rinnovo dei pavimenti, della tappezzeria e degli arredi, andandosi a grandi linee a presentare nell'aspetto attuale. Nel 1984 \u00e8 stato infine acquistato dal Comune che ne ha affidato la gestione alla \"Cooperativa Nuovo Metropolitan\" per la programmazione dell'attivit\u00e0 cinematografica.\nAnche la programmazione teatrale ha comunque continuato a caratterizzare la vita del Metropolitan grazie alle stagioni organizzate dal Circolo Dipendenti delle Acciaierie in collaborazione col Teatro Regionale Toscano. Fra il 1987 e il 1989 \u00e8 stato realizzato un importante intervento di adeguamento funzionale nell'ambito del progetto integrato Regione Toscana FIO per l'edilizia teatrale.\nLa sua fisionomia \"moderna\" e la sua disponibilit\u00e0 di posti ne fanno il luogo teatrale pi\u00f9 importante dell'area territoriale sud della Costa degli Etruschi e di tutta l'alta Maremma.\nIl \"Metropolitan\" propone, ormai da pi\u00f9 di vent'anni, calendari periodici di pellicole d'essai."}
{"id": "2010055", "revid": "287204", "url": "https://it.wikipedia.org/wiki?curid=2010055", "title": "Milan Football Club 1932-1933", "text": "Questa voce raccoglie le informazioni riguardanti il Milan Football Club nelle competizioni ufficiali della stagione 1932-1933.\nStagione.\nIn questa stagione il Milan non ripete l'ottimo campionato dell'anno precedente: disputa un torneo mediocre classificandosi 11\u00ba. Sugli scudi l'attaccante Mario Romani, neo-acquisto del calciomercato di questa stagione, che segna 19 reti in 31 incontri, vivendo la stagione migliore della sua carriera.\nIl motivo di questa mediocrit\u00e0 va ricercata nella gestione della societ\u00e0, che era ancora legata al passato, quando il calcio era un'attivit\u00e0 dilettantistica. Anche il rifiuto di perseguire una strategia che prevedesse l'acquisto di giocatori stranieri contribuisce a non far decollare la squadra.\nOrganigramma societario.\nArea direttiva\nArea tecnica"}
{"id": "2010060", "revid": "110157", "url": "https://it.wikipedia.org/wiki?curid=2010060", "title": "Teatro comunale (Barberino di Mugello)", "text": "Il Teatro Comunale Corsini \u00e8 il principale teatro di Barberino di Mugello.\nStoria e descrizione.\nIl teatro, realizzato nella seconda met\u00e0 degli anni ottanta nell'ambito del piano di recupero delle strutture teatrali avviato dalla Regione Toscana con finanziamenti del fondo FIO, ha sostituito il vecchio teatro realizzato per iniziativa dell'Accademia degli Arrischiati nel 1903.\nIl precedente teatro a pianta rettangolare con galleria aveva costituito un'importante funzione culturale per la popolazione del capoluogo secondo i principi ispiratori della locale amministrazione socialista. Con il passaggio nel 1932 alla sezione del Partito Nazionale Fascista il locale venne sempre pi\u00f9 assumendo i connotati di sala cinematografica, accentuati anche nel secondo dopoguerra quando, assunta ormai la denominazione di Teatro B. Corsini, venne dato in affitto dall'Amministrazione Comunale a una gestione privata.\nA seguito dell'intervento di rifacimento integrale su progetto dell'ingegner Alberto Cazzaniga il vecchio teatro \u00e8 stato completamente distrutto e sostituito da una nuova struttura polivalente capace di rispondere sia alle esigenze di attivit\u00e0 teatrali e cinematografiche, sia a quelle di centro congressuale e pi\u00f9 in generale di attivit\u00e0 culturali e associative. La sua gestione \u00e8 affidata dal 2005 alla Compagnia Catalyst diretta da Riccardo Rombi.\nIl Teatro Comunale Corsini \u00e8 oggi tra i protagonisti della scena teatrale dell'area metropolitana fiorentina grazie a una programmazione attenta e composita, che privilegia la qualit\u00e0 e la variet\u00e0 dell'offerta artistica. Repertorio classico, innovazione, progettualit\u00e0 locale ed europea sono le linee artistiche che in questi anni hanno fatto del teatro di Barberino un polo teatrale di riferimento per il mugello e per tutta la provincia. Prosa, concerti ma anche teatro ragazzi, scuola di teatro, matin\u00e8e per le scuole, mostre, laboratori, incontri: un carn\u00e8t di proposte che voglione rendere il teatro un luogo pubblico, spazio di crescita culturale, di scambio e di ospitalit\u00e0."}
{"id": "2010068", "revid": "112470846", "url": "https://it.wikipedia.org/wiki?curid=2010068", "title": "Associazione Sportiva Libertas Trieste", "text": "L'Associazione Sportiva Libertas Trieste, o pi\u00f9 semplicemente Libertas Trieste, \u00e8 una squadra di calcio italiana di Trieste, sezione della pi\u00f9 ampia polisportiva Libertas Trieste.\nStoria.\nNel 1946 la societ\u00e0 passa in Serie C grazie all'enorme allargamento imposto dalla FIGC al campionato italiano. Nel campionato di Serie C, che era diviso in tre leghe indipendenti (Nord, Centro, Sud), la Libertas Trieste fu inserita nel Girone I, quello del Friuli-Venezia Giulia. La squadra triestina si piazz\u00f2 quarta con trentaquattro punti, quattordici in meno della capolista del girone, la concittadina Edera Trieste, che fu secondo la struttura del campionato l'unica ad accedere al secondo turno.\nNella stagione 1947-1948 la societ\u00e0 triestina prese parte al suo secondo campionato di Serie C. La FIGC struttur\u00f2 il campionato con una nuova modalit\u00e0, che rese difficile la salvezza di molte squadre. Infatti nei gironi regionali, composti da sedici squadre, solamente le prime due si salvavano, mentre le altre quattordici venivano retrocesse. A capo del Girone I si piazz\u00f2 nuovamente l'Edera Trieste, con tre punti di vantaggio sulla Libertas Trieste, che arrivando seconda ottenne la salvezza.\nNella stagione 1948-1949 la squadra viene inserita nel Girone B di una Serie C decimata dalle retrocessioni. Con la nuova formula passa soltanto la prima di ogni girone, e la Libertas Trieste si classific\u00f2 seconda alle spalle dell'Udinese, sfiorando la promozione per un solo punto.\nNelle stagioni successive tuttavia la societ\u00e0 triestina non riusc\u00ec a ripetere la strepitosa stagione 1948-1949 e al termine della stagione 1950-1951 venne retrocessa in Promozione.\nNella stagione 1951-1952 con un ottimo secondo posto evit\u00f2 un ulteriore declassamento venendo ammessa al nuovo campionato di IV Serie. La Libertas tuttavia non riusc\u00ec pi\u00f9 a tornare in Serie C e al termine della stagione 1953-1954 abbandon\u00f2 definitivamente anche la IV Serie."}
{"id": "2010083", "revid": "583334", "url": "https://it.wikipedia.org/wiki?curid=2010083", "title": "La posta del cuore (programma televisivo 1998)", "text": "La posta del cuore \u00e8 stato un programma televisivo italiano di genere comico-satirico, realizzato da Sabina Guzzanti e Carlo Freccero, andato in onda negli ultimi tre mesi del 1998 su Rai 2.\nIl programma.\nProtagonista del programma, Sabina Guzzanti nei panni di Valeria Marini, offr\u00ec anche altre imitazioni di importanti personalit\u00e0 del mondo politico, come Massimo D'Alema, Che Guevara ed Irene Pivetti.\nOspiti fissi erano Corrado Guzzanti, Neri Marcor\u00e8, Caterina Guzzanti, Paola Cortellesi, Francesca Reggiani, Francesco Paolantoni, Michele Cucuzza, Cinzia Leone, Pier Francesco Loche, Simona Izzo e Anna Marchesini; proprio in quella trasmissione Anna Marchesini interpret\u00f2 per la prima volta il celebre personaggio della sessuologa Merope Generosa (ispirandosi alla sessuologa Gianna Schelotto). Cinzia Leone interpret\u00f2 la moglie di Gianfranco Fini, ricevendo non poche critiche, che la costrinsero nelle puntate successive ad abbandonare il personaggio, e ripiegare sull'imitazione di Gianfranco Fini stesso.\nTra gli autori ed ideatori del programma c'era anche la show girl Valeria Marini, che, in polemica con la Guzzanti per un improvviso cambio di rotta di quest'ultima, decise di co-condurre soltanto la prima puntata dello spettacolo, trasmessa il 18 ottobre. In seguito la Guzzanti venne affiancata dall'attore statunitense Clayton Norcross, ex interprete di Thorne Forrester nella soap opera \"Beautiful\"."}
{"id": "2010086", "revid": "109130369", "url": "https://it.wikipedia.org/wiki?curid=2010086", "title": "Teatro Regina Margherita (Barberino Val d'Elsa)", "text": "Il Teatro Regina Margherita \u00e8 un teatro storico situato in localit\u00e0 Marcialla nel comune di Barberino Val d'Elsa.\nUn altro caso di piccolo teatro nato nel '700 che, dopo aver rischiato la rovina, \u00e8 stato recuperato nel maggio del 2003 alla sua attivit\u00e0. Dopo essere stato a lungo chiuso per inagibilit\u00e0, infatti, l'Amministrazione Comunale ne ha acquisito la propriet\u00e0 e ha eseguito un consistente intervento di recupero che ha portato alla sua riapertura.\nNella sua attuale redazione questo spazio \u00e8 destinato a spettacoli teatrali, concerti, mostre, incontri, convegni e a tutte quelle attivit\u00e0 interessanti la crescita culturale e sociale della comunit\u00e0 con una particolare attenzione alle iniziative di formazione ed educazione alle forme teatrali.\nAttualmente (2008) il teatro \u00e8 gestito dall'Associazione Culturale Marcialla che lo anima con un calendario proporzionalmente ricco e variegato.\nStoria.\nRicerche d'archivio hanno evidenziato l'esistenza di un'attivit\u00e0 teatrale stabile in Marcialla gi\u00e0 nel 1756, anche se notizie certe sull'immobile attuale si hanno solo a partire dal secolo successivo.\nIl teatro visse un lungo periodo di intensa attivit\u00e0, sostenuto dall'interessamento di eminenti personaggi locali tra cui spicc\u00f2 il nome del medico Vittorio Brandi, presidente della locale Societ\u00e0 Filodrammatica, in connubio con la banda musicale locale.\nDurante il ventennio fascista il teatro divenire uno spazio per il dopolavoro del Partito Nazionale Fascista; inizi\u00f2 cos\u00ec il lungo periodo di decadenza che trasform\u00f2 la struttura prima in un cinema, poi in un deposito di materiali, fino all'abbandono a seguito della rovina del tetto.\nStruttura.\nConcepito originariamente a pianta a U con palchettone, in epoca pi\u00f9 recente, nel corso del suo adattamento a sala cinematografica, era stato pesantemente modificato nella fisionomia della platea a seguito dell'abbattimento dei due balconi laterali.\nUn lungo lavoro di restauro conclusosi nel giugno 2003 ha restituito il teatro a nuova vita, salvando quel poco che era possibile recuperare delle strutture preesistenti e riorganizzando lo spazio all'interno del volume originale per garantire un palcoscenico pi\u00f9 grande e servizi pi\u00f9 funzionali.\nInfatti il teatro \u00e8 caratterizzato dalle ridotte dimensioni e dal fatto di essere incassato tra gli edifici di civile abitazione adiacenti senza soluzione di continuit\u00e0 e senza quasi richiami estetici, il tutto affacciato su uno stretto vicolo; un passante pu\u00f2 facilmente procedere oltre senza notare alcunch\u00e9.\nLe dimensioni di circa 10 * 10 metri e l'altezza allineata con quella degli edifici adiacenti suggeriscono come originariamente la struttura fosse nient'altro che un normale terratetto, sventrato per ricavarne un teatro."}
{"id": "2010088", "revid": "287204", "url": "https://it.wikipedia.org/wiki?curid=2010088", "title": "Teatro dei Vigilanti", "text": "Il Teatro dei Vigilanti \u00e8 un teatro di Portoferraio (LI).\nStoria.\nNel Seicento fu edificata in questo sito la cappella funeraria dei marchesi di Sorbello su commissione di Orazio Borbone, la quale venne poi trasformata nel corso del Settecento in chiesa del Carmine.\nLa chiesa venne soppressa alla fine di quel secolo e, ormai spogliata dei suoi arredi, fu a lungo un magazzino militare, finch\u00e9 nel 1814, alla fine dell'et\u00e0 napoleonica, venne destinata a diventare uno spazio teatrale, su progetto dell'architetto Paolo Bargigli, professore di architettura presso l'Accademia di Belle Arti di Carrara, e progettista, oltre che di molti interventi napoleonici all'Isola d'Elba, anche del Teatro Impavidi di Sarzana e del Teatro Regio di Lucca.\nIl nuovo teatro venne inaugurato il 24 gennaio 1815 e presentava l'aspetto tipico dei teatri moderni all'italiana: pianta a ferro di cavallo con 65 palchi distribuiti su 4 ordini sormontati da un loggione. Le decorazioni pittoriche interne e il sipario furono realizzati dal pittore piemontese Antonio Revelli, quelle a stucco dallo stuccatore livornese Campolmi. L'imperatore in esilio tuttavia non am\u00f2 il piccolo ambiente, e forse vi si rec\u00f2 appena il giorno dell'inaugurazione, mentre \u00e8 sicuro che vi assitettero a spettacoli sua sorella Paolina e sua madre Letizia Ramolino.\nDopo la definitiva caduta di Napoleone, nel maggio del 1815 il teatro venne nuovamente inaugurato, sotto la direzione dell'Accademia dei Fortunati, che presto cambi\u00f2 il proprio nome in Accademia dei Vigilanti.\nPer tutto l'Ottocento in questo spazio si alternarono rappresentazioni di prosa, di lirica e feste da ballo. All'inizio del Novecento la situazione economica livornese e la diminuzione di spettatori peggiorarono sensibilmente il deficit di bilancio e nel 1920 il teatro venne chiuso. Fu poi restaurato fra il 1922 e il 1923 su progetto dell'ingegner Visioli. In questa occasione vennero sostituiti con un nuovo loggione il quarto ordine di palchi e il vecchio loggione; furono rinnovati la tappezzeria, i camerini, il palcoscenico e la buca dell'orchestra.\nDopo nuovi restauri, nel 1937 il teatro venne utilizzato prevalentemente come cinematografo fino al 1952. Segu\u00ec un lungo periodo di abbandono, finch\u00e9 nel 1974 non fu acquistato dal Comune di Portoferraio, che port\u00f2 avanti, a met\u00e0 degli anni ottanta, un vasto intervento di recupero su progetto degli architetti Maria Berta Betazzi e Leonello Balestrini, reso possibile anche grazie ai finanziamenti del progetto regionale FIO. A lavori ultimati il teatro risulta recuperato non solo all'attivit\u00e0 teatrale ma anche ad attivit\u00e0 di tipo congressuale."}
{"id": "2010092", "revid": "838137", "url": "https://it.wikipedia.org/wiki?curid=2010092", "title": "Legge di Sp\u00f6rer", "text": "La legge di Sp\u00f6rer \u00e8 una legge sperimentale che predice la variazione della latitudine delle macchie solari durante un ciclo solare.\nFu scoperta dall'astronomo inglese Richard Christopher Carrington nel 1861, il cui lavoro venne ripreso e perfezionato dal tedesco Gustav Sp\u00f6rer.\nDescrizione.\nAll'inizio di un ciclo solare, le macchie solari tendono ad apparire ad una latitudine compresa tra 30\u00b0 e 45\u00b0 sulla fotosfera del Sole.\nMan mano che il ciclo avanza, le macchie appaiono a latitudini sempre pi\u00f9 basse, fino ad approssimarsi a 15\u00b0 durante il massimo del ciclo.\nLa latitudine media delle macchie solari continua dunque ad abbassarsi sempre di pi\u00f9, sino ad arrivare a circa 7\u00b0; quindi le macchie solari pi\u00f9 vecchie scompaiono.\nAll'inizio del ciclo seguente, le nuove macchie compaiono a latitudini elevate, per poi abbassarsi gradualmente col procedere del ciclo."}
{"id": "2010100", "revid": "1342360", "url": "https://it.wikipedia.org/wiki?curid=2010100", "title": "Carlo Masseroni", "text": "Biografia.\nSposato con la garlaschese Luciana Panzarasa, conosciuta durante il servizio di leva nella prima guerra mondiale, diviene socio fondatore a Vigevano (novembre 1931) di Ursus Gomma, azienda produttrice di calzature in pvc e articoli tecnici. \u00c8 stato il quattordicesimo presidente dell'Inter, dal 1942 al 1955. L'incarico gli fu suggerito dall'allora presidente del CONI Rino Parenti. Sotto la sua presidenza il club nerazzurro acquist\u00f2 campioni di valore assoluto come Lennart Skoglund, l\"'Olandese Volante\" Faas Wilkes e Benito \"Veleno\" Lorenzi, vincendo due scudetti nel 1953 e nel 1954.\n\u00c8 passato inoltre alla storia come protagonista della trattativa per l'acquisto e la ricontrattualizzazione del rapporto con il fuoriclasse franco-ungherese Istv\u00e1n Nyers: per il club milanese si tratt\u00f2 del primo e forse pi\u00f9 costoso contratto.\nIl 9 novembre 1954, in seguito alla morte del commendator Pier Busseti, ottenne la maggioranza della societ\u00e0 ATA e, conseguentemente, la concessione del casin\u00f2 di Sanremo. Nel 1955 lasci\u00f2 l' ad Angelo Moratti.\nMasseroni scomparve inaspettatamente a causa di un infarto il 30 gennaio 1957."}
{"id": "2010103", "revid": "767487", "url": "https://it.wikipedia.org/wiki?curid=2010103", "title": "Stretto di Ombai", "text": "Lo stretto di Ombai (indonesiano: \"Selat Ombai\", inglese, \"Ombai Strait\") \u00e8 un braccio di mare che separa l'Isola Alor dall'isola Wetar, Atauro e Timor nelle Piccole Isole della Sonda. Wetar, Alor e la parte occidentale di Timor fanno parte della provincia indonesiana di Nusa Tenggara Orientale, mentre Atauro e la parte orientale di Timor sono possedimento di Timor Est.\nLo stretto, che ha una lunghezza di circa 320 km e una larghezza tra i 32 e i 180 km, collega il Mar di Banda a nord, con il Mar di Savu a sud-ovest, ed \u00e8 un percorso di navigazione molto importante."}
{"id": "2010105", "revid": "767487", "url": "https://it.wikipedia.org/wiki?curid=2010105", "title": "Franz Berwald", "text": "Rimasto praticamente ignorato come musicista lungo tutto il corso della sua vita, si dedic\u00f2 a svariati lavori per sostenersi. Successivamente le sue creazioni saranno molto apprezzate, rivelando, al di l\u00e0 delle influenze del romanticismo tedesco e delle ingenuit\u00e0 dovute alla irregolarit\u00e0 dei suoi studi, un autonomo stile ed una personalit\u00e0 ben marcata che andranno notevolmente ad incidere sulla musica nazionale scandinava della generazione seguente.\nBiografia.\nProveniente da una famiglia di musicisti, Berwald prese lezioni di violino sin dalla pi\u00f9 tenera et\u00e0 dal padre Christian Friedrich Georg, gi\u00e0 membro dell'Orchestra Reale. Nel 1812 incominci\u00f2 a lavorare presso Carlo XIII di Svezia come violinista dell'orchestra di corte e del teatro dell'Opera, ma due anni dopo abbandoner\u00e0 per sempre la carriera concertistica, in quanto si orientava sempre pi\u00f9 verso la composizione. Successivamente prese lezioni Edouard du Puy, inoltrandosi man mano nello studio della composizione.\nNel 1818 incominci\u00f2 a pubblicare un ciclo di pezzi originali sulla rivista \"Musikalisk\", ma il vero e proprio debutto avvenne nel 1821 con il suo \"concerto per violino e orchestra\", accolto molto negativamente dal pubblico. Nel 1825 con la morte del padre, la famiglia si venne a trovare in una indigente situazione economica; Berwald, intenzionato a proseguire le sue conoscenze musicali, chiese ed ottenne una borsa di studio concessa dal sovrano che gli permise di potersi recare a Berlino, dove lavor\u00f2 alacremente pur non vedendo mai pubblicato alcun suo lavoro.\nPer mantenersi, sospese quasi completamente la sua attivit\u00e0 di compositore e venne assunto a Berlino come commesso in un opificio per la lavorazione del vetro. Nel 1841 rientra definitivamente in patria e si impiega in una clinica ortopedica dapprima come amministratore e in seguito ne diviene il direttore, finch\u00e9 nel 1842 un suo poema sinfonico fu rappresentato al Palazzo Reale di Hofburg a Vienna, ricevendo ottimi giudizi dalla critica. In quello stesso anno videro luce la Sinfonia n. 2 , detta \"Capricieuse\", nel 1841 l'opera \"Estrella di Soria\" (rappresentata per\u00f2 nel 1862 con buon successo di pubblico e di critica). La Sinfonia n. 3, \"Singuli\u00e8re\", \u00e8 invece del 1845 insieme al suo \"Concerto per pianoforte e orchestra\" scritto per l'allieva Hilda Aurora Thegerstr\u00f6m ed eseguito solo nel 1904 dal nipote Astrid Berwald.\nFra i vari riconoscimenti che gli vennero tributati in vita ricordiamo nel 1849 il titolo di membro onorario del Mozarteum di Salisburgo, ed in Svezia, dopo la rappresentazione fallita dell'opera \"La regina di Golconda\" (1864, rappresentata solo nel 1968) gli fu conferito il titolo di cavaliere dell'Ordine della Stella Polare per i meriti artistici.\nNel 1868, poco prima della morte, gli venne assegnata una cattedra presso il conservatorio di Stoccolma, rifiutatagli a seguito di un ripensamento da parte degli accademici locali, gli fu riconsegnata su intervento diretto della famiglia reale."}
{"id": "2010107", "revid": "1566286", "url": "https://it.wikipedia.org/wiki?curid=2010107", "title": "Michael Caloz", "text": "Ha intrapreso l'attivit\u00e0 cinematografica fin da bambino; a soli 8 anni ha iniziato a prender parte a diversi film e telefilm, tra cui \"Screamers - Urla dallo spazio\" (1995), \"La prova\" (1996), oltre ad aver partecipato a famose serie televisive come \"Hai paura del buio?\" nel 1993 e \"Piccoli brividi\" nel 1997.\nPer la sua attivit\u00e0 come giovane attore Caloz ha ottenuto due nomination per quanto riguarda gli Young Artist Awards, negli anni 1996 e 1997."}
{"id": "2010114", "revid": "478814", "url": "https://it.wikipedia.org/wiki?curid=2010114", "title": "George Town (Malaysia)", "text": "George Town \u00e8 una citt\u00e0 della Malaysia, capitale dello Stato di Penang cos\u00ec chiamata in onore del re Giorgio III.\nIl territorio cittadino comprende l'isola di Penang e alcune isole minori. George Town \u00e8 la terza citt\u00e0 pi\u00f9 popolosa della Malaysia, nel 2010 la popolazione era pari a 708.127 abitanti, l'area metropolitana di Penang \u00e8 la seconda area urbana del paese con una popolazione di quasi 2,5 milioni di abitanti.\nNel 2008 il centro storico della citt\u00e0, insieme a quello di Malacca, \u00e8 stato incluso nella lista del Patrimonio dell'umanit\u00e0 dell'UNESCO.\nOrigini del nome.\nIl nome George Town fu dato alla citt\u00e0 in onore di Giorgio III, che era sovrano di Gran Bretagna e d'Irlanda quando l'isola di Penang fu ceduta ai britannici dal sultano di Kedah nel 1786.\nStoria.\nLa citt\u00e0 di George Town fu fondata nel 1786 dal capitano Francis Light, un ufficiale della British Navy incaricato nel 1765 dalla Compagnia britannica delle Indie orientali di allacciare relazioni commerciali nella penisola malese. Light sbarc\u00f2 presso il Sultanato di Kedah all'epoca minacciato dal Siam (di cui era \u2013 controvoglia \u2013 uno Stato vassallo), dalla Birmania e da rivolte interne; il capitano strinse rapporti amichevoli con il sultano di Kedah Muhammad Jiwa Zainal Adilin II di Kedah promettendogli la protezione britannica, in cambio il sultano nel 1771 offr\u00ec l'isola di Penang che faceva parte del sultanato. L'offerta fu inizialmente respinta dai superiori di Light, che non volevano interferire nelle dispute del sultanato e rifiutarono di garantire aiuti militari.\nLight si trasfer\u00ec cos\u00ec a Junk Ceylon, l'odierna Phuket, dove per diversi anni promosse lo sviluppo di scambi commerciali con India, Siam meridionale e il nord della penisola malese. In seguito la Compagnia delle Indie Orientali chiese a Light di accettare l'offerta del sultano per fare di Penang un porto dove riparare le navi britanniche e un avamposto commerciale sulla rotta tra l'India, l'arcipelago malese e la Cina. Come negli anni precedenti, i britannici non intendevano essere coinvolti nei conflitti della regione, quindi Light torn\u00f2 a Kedah e fece vaghe promesse di aiuti al sultano che rimase deluso, ma dopo alcuni tentennamenti nel 1786 accett\u00f2 di cedere Penang.\nNel luglio di quell'anno, Light e i suoi uomini sbarcarono sull'isola dove vivevano meno di 1.000 pescatori malesi; l'11 agosto 1986 innalzarono la bandiera britannica, prendendo formalmente possesso di Penang che fu ribattezzata \"The Prince of Wales Island\u201d (isola del principe di Galles, l'erede al trono britannico). Light fece subito disboscare la piana ricoperta da una fitta giungla attorno al capo nord-orientale dell'isola, dove sorse l'insediamento a cui fu dato il nome George Town in onore di re George III. Provvide inoltre a fortificare subito l'insediamento facendo costruire Fort Cornwallis, che divenne il centro di aggregazione di un nuovo avamposto commerciale e la popolazione dell'intera isola raggiunse i 12.000 abitanti nel 1804.\nMonumenti e luoghi d'interesse.\nCentro storico.\nLa parte pi\u00f9 antica del centro storico \u00e8 stata designata dall'UNESCO come Patrimonio dell'Umanit\u00e0, l'area di circa 260 ettari comprende diversi edifici storici come il municipio, Fort Cornwallis, la torre dell'Orologio del Giubileo e il Penang State Museum and Art Gallery ma anche alcuni edifici di culto come la chiesa anglicana di Saint George, la Kapitan Keling Mosque e il Goddess of Mercy Temple.\nFort Cornwallis.\nNel 1786, subito dopo aver preso possesso dell'isola di Penang, gli inglesi costruirono un forte sulla ponta nord-orientale; il forte fu chiamato prima Fort Point e successivamente Fort Cornwallis in onore del governatore generale del Bengala.\nOriginariamente il forte era costruito in legno. Tra il 1808 ed il 1810 fu completamente ricostruito utilizzando il lavoro di detenuti.\nTra tutti i cannoni presenti sulle mura del forte, il cannone pi\u00f9 celebre \u00e8 detto \"Seri Rampai\" o anche cannone viaggiante. Fabbricato nei Paesi Bassi, fu dato in dono al Sultano di Johor nel 1606. Sette anni pi\u00f9 tardi, durante un'incursione a Johor, fu catturato dall'esercito achenese e portato ad Aceh, dove rimase per oltre duecento anni.\nIl cannone fu successivamente dato in dono al sultano di Bugi, cos\u00ec da rafforzare l'alleanza con Aceh, e fu portato a Kuala Selangor.\nDopo che i britannici bombardarono e occuparono Kuala Selangor nel 1871, il cannone fu trasportato a Penang. Per diversi anni il cannone fu abbandonato sulla spiaggia di fronte al forte, fino a quando fu riparato e fu piazzato nella sua attuale posizione.\nAl cannone \u00e8 legata una tradizione locale: le donne che desiderano avere dei figli portano dei fiori, che vengono messi nella canna.\nTempio di Kek Lok Si.\nIl tempio di Kek Lok Si o tempio del Paradiso, che sorge sulla cima della collina Ayer Hitam, \u00e8 il maggiore tempio buddista della citt\u00e0 e di tutta la Malaysia. \nLa fondazione del tempio si deve a Beow Lean, un monaco buddista cinese della provincia del Fujian, che era giunto a Penang nel 1887.\nBatu Ferringhi.\nAd 8\u00a0km dal centro cittadino si trova Batu Ferringhi, una delle pi\u00f9 importanti e famose localit\u00e0 marine di tutto il sud-est asiatico.\nVi sono gli alberghi di lusso delle maggiori catene mondiali e si possono praticare tutti gli sport acquatici come vela, sci d'acqua, water scooter e windsurf."}
{"id": "2010115", "revid": "400694", "url": "https://it.wikipedia.org/wiki?curid=2010115", "title": "Scusate l'interruzione", "text": "Scusate l'interruzione era una trasmissione comica e satirica realizzata da Valentina Amurri, Linda Brunetta e Serena Dandini, che ne era la conduttrice, con alcune attrici provenienti dalla precedente esperienza de \"La TV delle ragazze\" e un gruppo di attori che sarebbe stato confermato quasi \"in toto\" ad \"Avanzi\" l'anno successivo.\nIl programma.\nDel cast facevano parte, tra gli altri, Mario De Candia, Antonello Fassari, Angela Finocchiaro, Corrado Guzzanti, Sabina Guzzanti, Cinzia Leone, Stefano Masciarelli, Luis Molteni e Francesca Reggiani.\nIl programma era una presa in giro del \"Maurizio Costanzo Show\", con personaggi inventati e altri parodiati dalla realt\u00e0. Andava in onda tutti i giorni in pillole in orario preserale e una volta alla settimana in edizione serale pi\u00f9 lunga. Tra i personaggi che fecero qui la loro prima apparizione il \"reggista de paura\" Rokko Smithersons di Corrado Guzzanti e Beppe Mancuso, l'operaio della Fiat di Stefano Masciarelli."}
{"id": "2010118", "revid": "110157", "url": "https://it.wikipedia.org/wiki?curid=2010118", "title": "Tafunsak", "text": "La municipalit\u00e0 di Tafunsak (o Tahfuhnsahk) \u00e8 una delle quattro divisioni amministrative dello stato di Kosrae, uno degli Stati Federati di Micronesia. Il territorio \u00e8 composto da un settore dell'isola di Kosrae e conta 2.489 abitanti. I principali centri abitati sono, Tafunsak e Walung."}
{"id": "2010123", "revid": "2108263", "url": "https://it.wikipedia.org/wiki?curid=2010123", "title": "Tomislao I di Croazia", "text": "Regn\u00f2 dal 910 al 928, prima come duca (\"dux Croatorum\") dei Croati, e poi divenne il primo re (\"rex Croatorum\") del Regno di Croazia nel 925.\nEra probabilmente figlio di Muncimir di Croazia, un duca croato. Tomislao fu uno dei pi\u00f9 celebri membri della dinastia dei Trpimirovi\u0107. Un\u00ec i Croati della Dalmazia e della Pannonia in un unico regno nel 925, costituendo un unico Stato dalla Drava al mar Adriatico.\nDuca.\nTomislao sconfisse i Magiari e argin\u00f2 l'invasione degli Arpadi che furono costretti a indietreggiare fino alla Drava. Come duca nel suo regno, secondo le disposizioni dell'imperatore bizantino Costantino VII Porfirogenito (\"De Administrando Imperio\" del 950), Tomislao era alla guida di un vasto corpo militare composto da oltre 100.000 fanti e 60.000 cavalieri e una flotta di 180 navi. L'espansionismo bulgaro che in quegli anni minacciava il suo regno lo port\u00f2 a sancire un trattato con Simeone I. Nel 923 il Patriarca di Costantinopoli e l'imperatore bizantino proposero di accettare il trattato se il papa Giovanni X avesse riunito la chiesa di Roma a quella di Costantinopoli. Il papa da parte sua chiese che il Patriarca di Costantinopoli passasse alla Chiesa di Roma l'autorit\u00e0 religiosa sulle citt\u00e0 dalmate bizantine. Fu cos\u00ec che l'imperatore bizantino diede a Tomislao l'amministrazione politica delle citt\u00e0 dalmate (Zara, Spalato, Tra\u00f9) e quella religiosa alla chiesa di Roma. Nel 921 Simeone I di Bulgaria devast\u00f2 la Rascia.\nRe dei Croati.\nNel 925 il papa organizz\u00f2 un sinodo a Spalato per stabilire se Tomislao I avesse diritto di sovranit\u00e0 anche sui territori dell'Arcidiocesi di Nona. Il duca Croato fu riconosciuto cos\u00ec come re (\"rex Croatorum\"). Secondo fonti medievali successive egli fu incoronato a Duvno, anche se le fonti contemporanee non registrano l'evento. Al sinodo di Spalato i fautori del vescovo romano Gregorio di Nona, vescovo, furono sconfitti e la diocesi fu annessa a quella di Spalato. Fu anche vietato l'uso della lingua slava nella liturgia, che doveva esser sostituito ovunque dal latino.\nNel 924 i bulgari ,sotto la guida di Simeone I, distrussero il regno Serbo e buona parte della sua popolazione migr\u00f2 nei territori di Tomislao. Furono inseguiti da un'armata bulgara condotta da Alogoboturum, ma Tomislao arrest\u00f2 la sua avanzata nel territorio Croato e lo sconfisse nella Battaglia di Bosnia nel 927.\nLe cause della sua morte sono ignote, sappiamo che dal 928 scomparve dalle scene politiche internazionali. Alcuni sostengono sia stato avvelenato per ordine del Papa, perch\u00e9 egli non sostenesse i fautori della messa in glagolitico contro la volont\u00e0 pontificia di riservare anche per la Croazia la liturgia latina. Gli succedette Trpimir II, forse suo fratello o figlio.\nIl regno di Tomislao.\nGli storici croati non sono concordi su quale territorio appartenesse effettivamente al regno di Tomislao. Ivo Goldstein sostiene che Tomislao non regn\u00f2 mai sulla Bosnia nel suo \"Hrvatski rani srednji vijek\". \u00c8 diffusa nella maggior parte dei testi di storia e nell'opinione degli studiosi croati l'idea che Tomislao abbia posseduto circa il 60% o l'80% dell'attuale Bosnia ed Erzegovina. Altre fonti storiografiche sono meno precise. La questione \u00e8 comunque di scarsa rilevanza scientifica, sollevata per lo pi\u00f9 da moderne rivalit\u00e0 politiche fra Serbi e Croati."}
{"id": "2010124", "revid": "438678", "url": "https://it.wikipedia.org/wiki?curid=2010124", "title": "In licenza a Parigi", "text": "In licenza a Parigi (\"The Perfect Furlough\") \u00e8 un film del 1958 diretto da Blake Edwards.\nTrama.\nIl caporale Paul Hodges, militare in una base isolata dell'Artico, vince un permesso premio di tre settimane da trascorrere a Parigi assieme all'attrice Sandra Roca con cui fin da subito tenta ogni approccio, prontamente impedito dallo stretto controllo della tenente Vicky Loren, organizzatrice della licenza. Dopo qualche malinteso e avventura nella Parigi popolare, il caporale e la tenente si scopriranno attratti reciprocamente e la licenza si concluder\u00e0 con le loro nozze nella capitale francese."}
{"id": "2010131", "revid": "1086846", "url": "https://it.wikipedia.org/wiki?curid=2010131", "title": "Milan Football Club 1933-1934", "text": "Questa voce raccoglie le informazioni riguardanti il Milan Football Club nelle competizioni ufficiali della stagione 1933-1934.\nStagione.\nPrima dell'inizio di questa stagione Luigi Ravasco torna alla guida della societ\u00e0, questa volta in veste di commissario straordinario. Come allenatore viene scelto l'ungherese J\u00f3zsef Viola. Con l'obbiettivo di rafforzare la rosa, vengono tesserati, tra gli altri, Antonio Bortoletti, Carlo Rigotti, Benedetto Stella e Andrea Capitanio.\nIn questa stagione il Milan parte bene, tanto da riuscire a raggiungere alla fine del girone d'andata il 4\u00ba posto in classifica. Degno di nota, nella prima parte del campionato, il successo casalingo con la Juventus per 3 a 1. Il ritorno \u00e8 invece pessimo, tant'\u00e8 che i rossoneri chiudono il torneo al 9\u00ba posto. Nella prima parte del campionato il Milan riesce a totalizzare 20 punti, nel secondo solo 13. Questo risultato \u00e8 anche causato dal diverso comportamento della squadra in casa e in trasferta: a San Siro i rossoneri conquistano 26 punti, mentre fuori casa solo 7. Esternamente i rossoneri non vincono neppure una partita, mentre a San Siro hanno un ruolino di marcia eccellente.\nOrganigramma societario.\nArea direttiva\nArea tecnica"}
{"id": "2010137", "revid": "438678", "url": "https://it.wikipedia.org/wiki?curid=2010137", "title": "Quando una ragazza \u00e8 bella", "text": "Quando una ragazza \u00e8 bella (\"Bring Your Smile Along\") \u00e8 un film del 1955 diretto da Blake Edwards."}
{"id": "2010141", "revid": "110157", "url": "https://it.wikipedia.org/wiki?curid=2010141", "title": "Utwe", "text": "La municipalit\u00e0 di Utwe (o Utwa) \u00e8 una delle quattro divisioni amministrative dello stato di Kosrae, uno degli Stati Federati di Micronesia. Il territorio \u00e8 composto da un settore dell'isola di Kosrae e conta 1.079 abitanti. Il principale centro abitato \u00e8 Utwa Ma."}
{"id": "2010142", "revid": "767487", "url": "https://it.wikipedia.org/wiki?curid=2010142", "title": "Colui che rise per ultimo", "text": "Colui che rise per ultimo (\"He Laughed Last\") \u00e8 un film del 1956 diretto da Blake Edwards."}
{"id": "2010143", "revid": "115533", "url": "https://it.wikipedia.org/wiki?curid=2010143", "title": "Eliambulanza", "text": ""}
{"id": "2010146", "revid": "729019", "url": "https://it.wikipedia.org/wiki?curid=2010146", "title": "Romang", "text": "Romang o Roma (indonesiano: \"Pulau Romang\") \u00e8 un'isola dell'Indonesia situata nel Mar di Banda che fa parte delle Isole Barat Daya. Amministrativamente fa parte della Provincia di Maluku.\nSituata ad est dell'isola Wetar, Romang ha una superficie di 168,2 km quadrati e uno sviluppo costiero di 66,5 km. L'interno \u00e8 prevalentemente montuoso (altezza massima: 747 metri sopra il livello del mare).\nFra le attivit\u00e0 si segnala la coltivazione di riso, palma da cocco e la pesca. La principale citt\u00e0 dell'isola \u00e8 Hila."}
{"id": "2010149", "revid": "767487", "url": "https://it.wikipedia.org/wiki?curid=2010149", "title": "Le avventure di mister Cory", "text": "Le avventure di mister Cory (\"Mister Cory\") \u00e8 un film del 1957 scritto e diretto da Blake Edwards. \u00c8 basato sul racconto \"Cory\", scritto da Leo Rosten con lo pseudonimo di Leonard Q. Ross e pubblicato su \"Cosmopolitan\" nel 1948. Il film ha come protagonisti Tony Curtis, Martha Hyer, Charles Bickford e Kathryn Grant.\nTrama.\nCory, un povero ragazzo di Chicago con un debole per il gioco d'azzardo, trova lavoro in un elegante villaggio turistico del Wisconsin come garzone. Si invaghisce dell'affascinante \"socialite\" Abby Vollard, che gioca con i sentimenti del ricco fidanzato Alex Wyncott. Sabota quindi il suo motoscafo come stratagemma per avvicinarsi a lei, ma in questo modo conosce la sorella minore di Abby, Jen, che si offre volontaria per aiutarlo a conquistare il cuore della sorella. Abby crede erroneamente che Cory sia un ospite del villaggio turistico. Lo invita a fare un viaggio a New York, ma quando Cory cerca di raccogliere fondi a una partita di poker, un ospite di nome Caldwell lo ripulisce. Abby si offende quando scopre che Cory \u00e8 solo un garzone e se ne va per sempre.\nUn anno dopo, a Reno per cercare fortuna, Cory incontra nuovamente Caldwell, che si scopre essere un giocatore d'azzardo professionista noto come Biloxi. Un'ulcera gli impedisce di giocare, quindi Caldwell collabora con Cory facendolo diventare il suo delegato al tavolo. Insieme tornano a Chicago quando il gangster Ruby Matrobe offre loro la possibilit\u00e0 di gestire un casin\u00f2 illegale. Cory invita Abby alla grande apertura, poi se ne va con lei dopo aver truccato il banco in modo che il suo fidanzato Alex vinca. I due iniziano una relazione segreta.\nBiloxi \u00e8 disgustato dal rapporto che Cory ha con Abby, e rompe la loro collaborazione. Alex, che ora sta perdendo molto ai tavoli, si rende conto che Abby lo sta tradendo con Cory, e gli spara al braccio. Vergognandosi del suo comportamento, Cory rompe la relazione e, poich\u00e9 la polizia sta per fare irruzione nel locale, fugge all'aeroporto con Biloxi. Qui incontra Jen, che gli dichiara il suo amore e si offre di raggiungerlo in seguito.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla C.D.C.\nEdizioni home video.\nIl film fu distribuito in DVD-Video in Italia il 24 maggio 2019 dalla A&amp;R Productions. Il DVD \u00e8 privo di sottotitoli, presenti solo per tradurre dei cartelli e alcune battute il cui audio italiano \u00e8 andato perduto. Come extra include una galleria fotografica e una di locandine."}
{"id": "2010151", "revid": "287204", "url": "https://it.wikipedia.org/wiki?curid=2010151", "title": "Milan Football Club 1934-1935", "text": "Questa voce raccoglie le informazioni riguardanti il Milan Football Club nelle competizioni ufficiali della stagione 1934-1935.\nStagione.\nIl calciomercato effettuato prima dell'inizio di questa stagione \u00e8 asfittico. La rosa \u00e8 confermata: eccezione \u00e8 l'innesto di Paolo Silvestri. Come allenatore viene scelto Adolfo Baloncieri. Per quanto riguarda il campionato, il numero di squadre partecipanti scende da 18 a 16.\nIl risultato \u00e8 un altro campionato mediocre, con un 10\u00ba posto a pari punti con la e il Brescia. Ai tifosi rossoneri non mancano le soddisfazioni, come la vittoria sulla per 4 a 1 a Roma e sulla Juventus a San Siro per 3 a 0. Proprio questa sconfitta, avvenuta nella terzultima giornata, mette in discussione il primato dei bianconeri, che riescono poi a conquistare lo scudetto all'ultimo turno.\nOrganigramma societario.\nArea direttiva\nArea tecnica"}
{"id": "2010156", "revid": "438678", "url": "https://it.wikipedia.org/wiki?curid=2010156", "title": "La tentazione del signor Smith", "text": "La tentazione del signor Smith (\"This Happy Feeling\") \u00e8 un film del 1959 diretto da Blake Edwards."}
{"id": "2010164", "revid": "110157", "url": "https://it.wikipedia.org/wiki?curid=2010164", "title": "Malem", "text": "La municipalit\u00e0 di Malem \u00e8 una delle quattro divisioni amministrative dello Stato di Kosrae, uno degli Stati Federati di Micronesia. Il territorio \u00e8 composto da un settore dell'isola di Kosrae e conta 1.771 abitanti. Il principale centro abitato \u00e8 Malem. In lingua locale, \"malem\" significa \"luna\"; tale denominazione deriva dal fatto che la luna piena compare ogni mese dall'oceano direttamente davanti alla spiaggia rocciosa del villaggio."}
{"id": "2010166", "revid": "438678", "url": "https://it.wikipedia.org/wiki?curid=2010166", "title": "In due \u00e8 un'altra cosa", "text": "In due \u00e8 un'altra cosa (\"High Time\") \u00e8 un film del 1960 diretto da Blake Edwards."}
{"id": "2010170", "revid": "767487", "url": "https://it.wikipedia.org/wiki?curid=2010170", "title": "Operazione terrore", "text": "Operazione terrore (\"Experiment in Terror\") \u00e8 un film del 1962 prodotto e diretto da Blake Edwards. Il film, sceneggiato da Mildred e Gordon Gordon sulla base del loro omonimo romanzo del 1961, ha come protagonisti Glenn Ford e Lee Remick.\nTrama.\nKelly Sherwood, di ritorno da una festa, \u00e8 sorpresa nel buio del garage della sua abitazione sulle colline di San Francisco, da un uomo che dopo averla immobilizzata le espone il suo piano criminoso. L'obiettivo \u00e8 quello di sottrarre 100.000 dollari dalla banca nella quale la ragazza lavora come cassiera. La prescelta dovr\u00e0 agire completamente da sola, con la promessa di trarne il 20% in caso di leale collaborazione.\nLa ragazza, costretta ad accettare tutte le condizioni sotto il peso di una seria minaccia che pende anche sulla sorella minore che vive con lei, non appena rientrata in casa telefona all'FBI. Il criminale, che aveva previsto un simile comportamento, interrompe subito la comunicazione e rinnova e inasprisce le intimidazioni iniziali. Ripley, l'ispettore dell'FBI che ha ricevuto la chiamata, sebbene abbia potuto capire appena il cognome della giovane donna, si attiva per ritrovarla riuscendovi prestissimo. Inizia cos\u00ec una complessa collaborazione che permette alla ragazza di sentirsi un po' pi\u00f9 protetta dovendo comunque mantenere il rapporto con il criminale, perch\u00e9 cos\u00ec la polizia possa poi incastrarlo.\nL'investigazione di Ripley si avvale di un unico indizio rilevato dalla giovane e cio\u00e8 che l'uomo che l'ha minacciata \u00e8 asmatico. Intanto ha luogo un omicidio che finisce per ricondursi al \"caso Sherwood\". Ad essere stata assassinata \u00e8 la sig.na Ashton che aveva chiesto protezione dopo aver descritto una condizione simile a quella della giovane cassiera.\nAnche grazie ad un informatore soprannominato \"Popcorn\", l'identit\u00e0 del criminale viene ricondotta a quella di Garland \"Red\" Lynch, responsabile accertato di almeno due assassini di giovani donne, e di altri gravi crimini in giro per il paese.\nRipley scopre poi che Lynch ha da sei anni una relazione con Lisa, una ragazza asiatica che, tra l'altro, cura il suo figlioletto malato grazie al denaro del generoso \"zio Red\". Non potendo carpire nessuna informazione alla ragazza, Ripley non si fa scrupoli a servirsi del bambino per avanzare nelle indagini.\nPopcorn perisce accidentalmente in uno scontro a fuoco che vede Ripley uccidere il complice di Lynch, che, il giorno del colpo, rapisce Toby, la sorella di Kelly, e la nasconde nel suo rifugio.\nEseguito il furto, Kelly segue le istruzioni di Red e si reca con il denaro al gremitissimo stadio di baseball dove \u00e8 in corso una partita di gran richiamo.\nL'FBI intanto scopre il nascondiglio del criminale e libera Toby. Quando alla fine dell'incontro di baseball Lynch, non riuscendo ad impossessarsi del bottino, pensa di poter scappare tra la folla, viene individuato, inseguito ed ucciso da Ripley e i suoi uomini ponendo fine cos\u00ec ad un incubo.\nDistribuzione.\nNel Regno Unito \u00e8 stato distribuito con il titolo \"The Grip of Fear\".\nData di uscita.\nIl film \u00e8 stato distribuito nelle seguenti date:"}
{"id": "2010175", "revid": "438678", "url": "https://it.wikipedia.org/wiki?curid=2010175", "title": "Pap\u00e0, ma che cosa hai fatto in guerra?", "text": "Pap\u00e0, ma che cosa hai fatto in guerra? (\"What Did You Do in the War, Daddy?\") \u00e8 un film del 1966 diretto da Blake Edwards.\nTrama.\nLa compagnia comandata dal capitano Cash deve prendere il villaggio di Valerno, in Sicilia. \u00c8 il giorno della festa del vino; il capitano italiano Oppo offre la resa a patto che la festa possa essere celebrata in pace. Dopo una notte di baldoria, americani e Italiani fraternizzano, nonostante Oppo abbia scoperto Cash nel letto della sua fidanzata, Rosa (Gina nella versione originale inglese). Intervengono i tedeschi, che rinchiudono tutti nello stadio del paese, ma i prigionieri riescono a liberarsi e a organizzare un'altra grande festa."}
{"id": "2010176", "revid": "8596", "url": "https://it.wikipedia.org/wiki?curid=2010176", "title": "Pap\u00e0, Ma che cosa hai fatto in guerra?", "text": ""}
{"id": "2010177", "revid": "339392", "url": "https://it.wikipedia.org/wiki?curid=2010177", "title": "Luca Perone", "text": ""}
{"id": "2010182", "revid": "155634", "url": "https://it.wikipedia.org/wiki?curid=2010182", "title": "Silvano Varettoni", "text": "Biografia.\nCarriera sciistica.\nSpecialista di discesa libera e supergigante originario di Borca di Cadore, Varettoni ha iniziato a partecipare a gare FIS nel dicembre del 1999 e ha esordito in Coppa Europa il 6 marzo 2001 a Sestriere (74\u00ba in discesa libera). Il 10 febbraio 2004 ha ottenuto la medaglia d'argento nella discesa libera ai Mondiali juniores di Maribor. Il 15 dicembre 2006 ha fatto il suo esordio in Coppa del Mondo, nel supergigante della Val Gardena (39\u00ba), mentre il 3 febbraio 2007 a Tignes ha colto nella medesima specialit\u00e0 il primo podio in Coppa Europa (2\u00ba).\nDopo aver saltato tutta la stagione 2008-2009 a causa di un infortunio riportato durante la discesa libera di Kvitfjell del 29 febbraio 2008 (trauma distorsivo al ginocchio destro con lesioni del legamento crociato anteriore, del compartimento mediale e del tendine rotuleo), \u00e8 tornato alle gare nella stagione successiva. Il 10 febbraio 2012 a Sarentino ha vinto la sua prima gara in Coppa Europa, un supergigante; all'inizio della stagione successiva ha concluso per la prima volta una gara di Coppa del Mondo tra i primi dieci (9\u00ba nella discesa libera della Val Gardena del 15 dicembre 2012), mentre a fine stagione ha ottenuto il primo piazzamento fra i primi cinque (5\u00b0 nella discesa libera di Kvitfjell del 2 marzo 2013).\nIl 28 febbraio 2015 ha ottenuto il suo miglior piazzamento in Coppa del Mondo, il 4\u00ba posto nella discesa libera di Garmisch-Partenkirchen. Si \u00e8 ritirato al termine della stagione 2015-2016; la sua ultima gara in Coppa del Mondo \u00e8 stato il supergigante di Chamonix del 20 febbraio (35\u00ba) e la sua ultima gara in carriera il supergigante dei Campionati italiani 2016, il 25 marzo a Sella Nevea (13\u00ba). In carriera non ha preso parte n\u00e9 a rassegne olimpiche n\u00e9 iridate.\nAltre attivit\u00e0.\nDopo il ritiro \u00e8 diventato commentatore sportivo della rete televisiva Eurosport per le gare di Coppa del Mondo di sci alpino .\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "2010187", "revid": "599013", "url": "https://it.wikipedia.org/wiki?curid=2010187", "title": "Nazionale di hockey su pista dell'Italia", "text": "La nazionale di hockey su pista dell'Italia \u00e8 la selezione maschile di hockey su pista che rappresenta l'Italia in ambito internazionale.\nAttiva dal 1925, opera sotto la giurisdizione della Federazione Italiana Hockey e Pattinaggio.\nSi tratta di una delle nazionali pi\u00f9 titolate al mondo nella sua disciplina avendo vinto quattro campionati mondiali, due coppe delle Nazioni, tre europei, e un bronzo olimpico a Barcellona nel 1992.\nIl suo commissario tecnico \u00e8 Alessandro Bertolucci.\nStoria.\nLe origini.\nIl debutto assoluto della nazionale di hockey su pista fu contro l', all'epoca la pi\u00f9 competitiva formazione della disciplina, nel corso della Coppa delle Nazioni 1925 a Montreux (Svizzera).\nIl risultato vide gli inglesi vincere nettamente per 9 reti a 1.\nL'anno seguente la nazionale partecip\u00f2 alla prima edizione dei campionati europei dove arriv\u00f2 ultima collezionando solo sconfitte.\nDurante la seconda edizione degli europei ottenne la prima vittoria in assoluto della sua storia contro il per 3 a 0.\nNel 1929 vince la sua prima medaglia d'argento agli campionati europei.\nNei primi anni trenta partecipa alla prima edizione del campionato del mondo dove si piazza seconda alle spalle dell', risultato che ripete nell'edizione del 1939.\nIl dopoguerra.\nL'Italia partecipa al torneo iridato disputato per la prima volta in casa, a Milano, classificandosi seconda dietro al .\nNel 1951 la nazionale arriva terza dietro a e il citato Portogallo.\nNuovamente seconda dietro i padroni di casa lusitani ai mondiali del 1952 tenutisi a Porto.\nLe prime affermazioni mondiali e continentali.\nIl campionato mondiale del 1953 fu disputato in Svizzera a Ginevra dal 29 maggio al 6 giugno e vi parteciparono 13 selezioni nazionali provenienti da tre continenti diversi (Africa, America del Sud ed Europa). La nazionale italiana durante la prima fase era inserita nel girone B della manifestazione; fece il suo esordio il 30 maggio contro la Germania Ovest, partita vinta per 6 a 3. Il secondo impegno fu una vittoria sofferta per 2 a 1 contro il Belgio. Il primo giugno l'Italia affront\u00f2 la nazionale transalpina vincendo per 3 a 1, pareggi\u00f2 il penultimo incontro con la Svizzera per 2 a 2 e travolse nell'ultimo incontro della prima fase la Danimarca vincendo per 13 a 1 e arrivando prima nel raggruppamento.\nLa seconda fase vide gli azzurri affrontare il Portogallo, nuovamente la Svizzera e la Spagna; con tre successi in altrettanti incontri la squadra italiana si laure\u00f2 per la prima volta nella storia campione del Mondo e d'Europa.\nNei successivi tornei la nazionale italiana arriv\u00f2 quasi sempre sul podio, pi\u00f9 precisamente si classifico secondo al mondiale del 1955 e tre volte terza a cui vanno aggiunti due terzi posti agli europei del 1957 e del 1959.\nGli anni cinquanta finirono con la partecipazione dell'Italia ai campionati mondiali di Madrid in cui gli azzurri si classificarono al quarto posto; nel 1962 a Santiago del Cile arrivo la medaglia d'argento con la nazionale che usc\u00ec imbattuta ma dietro in classifica generale al Portogallo; nel 1964 arriv\u00f2 terza e quarta nel 1966 risultato che giunse anche nel 1968. In ambito europeo arrivarono due medaglie di bronzo nel 1961 e nel 1965.\nNel 1970 a San Juan viene disputata la 19\u00aa edizione del campionato mondiale; l'Italia giunge nuovamente al terzo posto, dietro alle due nazionali iberiche che ormai spadroneggiano nel panorama internazionale; nel 1972 gli azzurri arrivano solamente quinti, nel 1974 e nel 1976 sono sesti mentre nel 1978 chiudono addirittura all'ottavo posto, peggior piazzamento di sempre ai mondiali.\nSi chiude cos\u00ec, per quanto riguarda il torneo iridato, il decennio meno ricco di successi dell'Italia che, a parte il torneo del 1970, non riusc\u00ec mai a salire sul podio.\nIn ambito continentale le prestazioni dell'Italia sono leggermente migliori in quanto su cinque edizioni del torneo disputate gli azzurri riescono ad arrivare terzi per quattro volte.\nAi mondiali del 1980 in Cile l'Italia giunge al settimo posto, peraltro mostrando segni di ripresa rispetto alle edizioni passate; miglioramenti che proseguono grazie al quinto posto colto nel 1982 a Barcelos in Portogallo nell'edizione successiva dei mondiali.\nIl campionato mondiale del 1984 fu disputato a Novara dal 14 al 22 settembre.\nL'Italia debutt\u00f2 contro i Paesi Bassi vincendo per 3 reti a 1; il secondo impegno vide la nazionale vincere agevolmente per 10 a 0 contro la Svizzera e successivamente l'Italia vinse per 6 a 2 contro la Germania Ovest. Dopo due altre vittorie contro il Cile e gli Stati Uniti gli azzurri affrontarono la Spagna pareggiando 0 a 0.\nIl 21 settembre si tenne la partita decisiva per l'assegnazione del campionato contro la forte selezione dell'Argentina; direttore di gara era il debuttante portoghese Nunes.\nAl terzo minuto Alessandro Barsi sorprende il portiere argentino; in due soli minuti, gli esperti giocatori argentini sorprendono il portiere italiano con due prodezze di Mario Aguero, e ribaltano il punteggio. L'Italia si sforza di tornare all'attacco, ma l'Argentina \u00e8 capace di \u201caddormentare\u201d la partita, e il 2-1 resta sino al termine, consacrando gli argentini campioni del mondo per la seconda volta nella storia.\nPer l'Italia rimane un argento che mancava dal 1962.\nIl secondo titolo mondiale del 1986.\nIl campionato mondiale del 1986 fu disputato in Brasile a Sert\u00e3ozinho e vide La nazionale italiana laurearsi per la seconda volta campione del Mondo dopo 33 anni. Gli azzurri vinsero tutti gli incontri in programma; da segnalare la storica vittoria per 8 reti a 3 contro la nazionale del Portogallo, la pi\u00f9 larga vittoria ottenuta contro i lusitani. Pino Marzella fu capo cannoniere del torneo con 19 reti.\nIl terzo titolo mondiale del 1988.\nL'Italia poi riuscir\u00e0 a ripetersi e ad aggiudicarsi il terzo titolo mondiale, il secondo consecutivo, nell'edizione successiva a La Coru\u00f1a vincendo otto incontri su nove e pareggiando solo la sfida contro il solito Portogallo e superando in termini di tornei vinti la forte selezione Argentina ferma a due trionfi contro, appunto, i tre dell'Italia.\nMondiali del 2019.\nDopo la vittoria 5-4 con l'Angola, la squadra entra nella fase ad eliminazione diretta dei mondiali 2019, giocando contro la Spagna, campione in carica. L'Italia terminer\u00e0 il torneo al 5\u00ba posto.\nStatistiche di squadra.\nConfronti con le altre Nazionali.\nCampionato del Mondo.\n\"Tabella aggiornata al Campionato del Mondo 2015\"\nCampionati Europei.\n\"Tabella aggiornata al campionati europei del 2014 (La tabella tiene conto delle edizioni del torneo valevoli solo come campionato d'Europa e cio\u00e8 escluse quelle del 1936 e dal 1939 al 1956, anni in cui si assegn\u00f2 anche il titolo di campione del mondo).\""}
{"id": "2010188", "revid": "188323", "url": "https://it.wikipedia.org/wiki?curid=2010188", "title": "Avviamento elettrico", "text": ""}
{"id": "2010189", "revid": "188323", "url": "https://it.wikipedia.org/wiki?curid=2010189", "title": "Avviamento a pedale", "text": ""}
{"id": "2010193", "revid": "767487", "url": "https://it.wikipedia.org/wiki?curid=2010193", "title": "Uomini selvaggi", "text": "Uomini selvaggi (\"Wild Rovers\") \u00e8 un film western del 1971 diretto da Blake Edwards.\nTrama.\nL'anziano Ross Bodine e il giovane Frank Post, due cow-boy che lavorano nella fattoria del signor Waltern Buckman, stanchi della vita modesta fino allora condotta, si accordano per svaligiare una banca. Impadronitisi di 36.000 dollari, cominciano la loro marcia verso il Messico, dove intendono cominciare una nuova, pi\u00f9 confortevole esistenza. Al loro inseguimento si lancia un nutrito gruppo di uomini, fra i quali i due figli di Buckman, John e Paul. I due fuggitivi, stremati dalla faticosa marcia, giungono finalmente al confine, mentre gli inseguitori, a eccezione dei due fratelli Buckman, desistono dal proseguire. In uno scontro con alcuni giocatori di poker, Frank Post rimane ferito a una gamba; nonostante le cure prodigategli dal complice, le sue condizioni si aggravano fino a condurlo alla morte. Ross Bodine muore in uno scontro a fuoco con i fratelli Buckman.\nProduzione.\n\u00c8 l'unico western diretto da Blake Edwards, regista specializzato in commedie brillanti. &lt;br&gt;\nPrevisto per una durata di 3 ore, il film \u00e8 stato rimontato dallo studio MGM, contro la volont\u00e0 del suo regista, per ridurlo ad una durata di circa 2 ore."}
{"id": "2010200", "revid": "302644", "url": "https://it.wikipedia.org/wiki?curid=2010200", "title": "Campionato mondiale di velocit\u00e0", "text": ""}
{"id": "2010203", "revid": "204012", "url": "https://it.wikipedia.org/wiki?curid=2010203", "title": "Distrofie muscolari", "text": ""}
{"id": "2010204", "revid": "287204", "url": "https://it.wikipedia.org/wiki?curid=2010204", "title": "Giovanni Filippo Criscuolo", "text": "Biografia.\nStudia alla scuola di Andrea da Salerno e presso Perino del Vaga a Roma. Suo fratello Giovanni Angelico e sua figlia Mariangiola furono anch'essi pittori.\nInizia la sua carriera di pittore nel 1529, aiutando Andrea da Salerno nella realizzazione di opere per il monastero di Montecassino. Poco dopo il suo maestro muore e Criscuolo diventa il pittore di riferimento nella natia Gaeta, dove realizza il ciclo della \"Grotta d'oro\" alla Chiesa dell'Annunziata nel 1531: 19 tele in cornici dorate intagliate in piccoli pilastri. Dopodich\u00e9 scappa a Roma, come gi\u00e0 accennato, per contrasti con il padre; alla scuola di Perino del Vaga viene influenzato dai capolavori di Raffaello Sanzio. In particolare, il suo stile si forma sul raffaellismo pi\u00f9 eccentrico delle logge vaticane e su quello degli spagnoli Pedro Machuca e Alonso Berruguete, a cui unisce un ingenuo classicismo. Una pennellata pi\u00f9 rapida e fluida caratterizza la fase matura della sua attivit\u00e0, cui risale il polittico del Museo di Capodimonte datato 1545. Mor\u00ec intorno al 1584.\nDel 1529 \u00e8 anche un altro dipinto: \"Sant'Andrea\" nella chiesa di Santa Maria delle Grazie a Napoli, dove realizza anche una \"Madonna con Bambino\". Sempre a Napoli si possono ammirare l\"Adorazione dei Magi\" nella chiesa di Santa Maria del Rosario, nella chiesa di San Lorenzo il suo \"Cristo che porta la Croce\".\nInoltre sono di sua mano un quadro di \"San Domenico\" realizzato per la basilica omonima e le \"Storie della Vergine\" conservate al Museo Pignatelli.\nNella sua ampia produzione sono catalogate anche opere presso il Duomo di Ravello, una tavola con \"Madonna col Bambino con San Michele Arcangelo attorniato da una corte di sei angeli\" attualmente nella cattedrale di Sant'Erasmo a Gaeta, una \"Crocifissione\" oggi nei locali del Banco di Napoli e le \"Storie cristologiche\" di San Paolo Maggiore, il \"Transito della Madonna\" presso il Museo provinciale campano di Capua."}
{"id": "2010208", "revid": "102802546", "url": "https://it.wikipedia.org/wiki?curid=2010208", "title": "Inferitura", "text": "L'inferitura \u00e8 il lato della vela che va dall'angolo di penna all'angolo di mura. \nNel caso della randa \u00e8 il lato della vela verticale parallela all'albero.\nViene indicata con lo stesso termine la parte di bandiera adiacente al pennone ed opposta al battente."}
{"id": "2010210", "revid": "204012", "url": "https://it.wikipedia.org/wiki?curid=2010210", "title": "Sindrome di Werdnig-Hoffmann", "text": ""}
{"id": "2010212", "revid": "827882", "url": "https://it.wikipedia.org/wiki?curid=2010212", "title": "Gran Premio d'Italia 1952", "text": "Il Gran Premio d'Italia 1952 fu l'ottava ed ultima gara della stagione 1952 del Campionato mondiale di Formula 1, disputata il 7 settembre all'Autodromo Nazionale di Monza. La manifestazione vide la vittoria di Alberto Ascari su Ferrari, seguito da Jos\u00e9 Froil\u00e1n Gonz\u00e1lez su Maserati e Luigi Villoresi, su Ferrari.\nAscari e Gonz\u00e1lez firmarono il giro pi\u00f9 veloce in gara a 2'06.1."}
{"id": "2010213", "revid": "3303", "url": "https://it.wikipedia.org/wiki?curid=2010213", "title": "Comunione legale", "text": ""}
{"id": "2010214", "revid": "474175", "url": "https://it.wikipedia.org/wiki?curid=2010214", "title": "Rilievo sardo-corso", "text": "Il rilievo sardo-corso o Sistema sardo-corso \u00e8 un sistema montuoso indipendente formato dai monti della Sardegna e della Corsica, distinto sia dalle Alpi sia dagli Appennini.\nRilievo sardo.\nNella Sardegna i monti non formano una sola catena e sono disposti in gruppi divisi fra loro da bassopiani ed altopiani. Tutti i gruppi montuosi sono situati nella parte orientale dell'isola, pertanto formano da questo lato un versante stretto e ripidissimo, mentre invece il versante occidentale risulta molto largo e caratterizzato da una dolce pendenza.\nPartendo da settentrione si incontrano i seguenti gruppi:\nRilievo corso.\nLa Corsica \u00e8 percorsa da una catena di monti che procede con profilo contorto, ma netto e rilevato, da capo Corso a nord, fino al capo Pertusato a sud, di fronte alle bocche di Bonifacio. Infatti, mentre in linea retta questi due punti estremi dell'isola distano 184\u00a0km, la linea di vetta si svolge per circa 270\u00a0km.\nPartendo da capo Corso, la catena principale della \"Serra\" forma l'ossatura della penisola, quindi si deprime fino al colle di Teghime (540 metri) e, tra il quest'ultimo e la valle dell'Ostriconi, sorge il gruppo del monte Asto (1.533 metri).\nLa catena principale ricomincia ad ovest dell'Ostriconi e s'innalza con il monte Padro (2.396 metri) e finalmente con il monte Cinto (2.710 metri) che \u00e8 il pi\u00f9 alto dell'isola.\nProseguendo verso sud si incontrano ancora delle notevoli altezze con il monte Rotondo (2.625 metri), il monte d'Oro (2.389 metri), il monte Renoso (2.357 metri) e il monte Incudine (2.136 metri). Tra il monte Rotondo ed il monte Renoso si apre il valico pi\u00f9 importante che permette di passare dall'uno all'altro versante: la Foce di Vizzavona (tra Aiaccio ed Aleria).\nDopo il monte Incudine la catena comincia ad abbassarsi e termina con i monti della Cagna sulle bocche di Bonifacio, formando coste molto alte e rocciose (con altezze variabili dai 20 ai 500 metri).\nMolti contrafforti partono dalla catena principale specialmente verso occidente, mentre il versante orientale si abbassa pi\u00f9 dolcemente. In Corsica il versante orientale \u00e8 detto Banda di dentro e quello occidentale Banda di fuori."}
{"id": "2010224", "revid": "1327519", "url": "https://it.wikipedia.org/wiki?curid=2010224", "title": "Giovanni Battista Cossetti", "text": "Biografia.\nSi avvicin\u00f2 alla musica fin da piccolo, tanto da essere nominato a 17 anni organista e a 21 maestro di cappella del Duomo di San Martino di Tolmezzo, dove istitu\u00ec e diresse la banda comunale.\nA 28 anni, nel 1891, fu eletto promotore regionale per la riforma della musica sacra.\nConsiderato un innovatore nel genere, partecip\u00f2 a molti concorsi specifici (messe, mottetti, pezzi per organo), classificandosi sempre ai primi posti e fu presto chiamato a far parte dell'Accademia di Udine.\nNel 1921, il Pontefice Benedetto XV gli concesse l'onorificenza di cavaliere dell'ordine di San Gregorio Magno.\nLe sue numerose composizioni, edite ed inedite, furono donate al Seminario diocesano."}
{"id": "2010225", "revid": "729019", "url": "https://it.wikipedia.org/wiki?curid=2010225", "title": "Damar (isola)", "text": "Damar (indonesiano: \"Pulau Damer\") \u00e8 un'isola dell'Indonesia, situata nel Mar di Banda, che fa parte delle Isole Barat Daya.\nDamar \u00e8 situata a circa 125\u00a0km ad est dell'isola Romang e 200\u00a0km di Wetar.\nL'isola \u00e8 lunga 20\u00a0km e larga 18\u00a0km; ha una superficie di 197,7\u00a0km quadrati e una linea costiera che si estende per 65,3\u00a0km.\nL'interno \u00e8 prevalentemente montuoso, con il punto pi\u00f9 alto \u00e8 costituito dal Monte Wurlali (868\u00a0m), uno stratovolcano di andesite.\nLa principale citt\u00e0 dell'isola \u00e8 Wulur, con la maggior parte dei centri abitati concentrati nelle zone a nord ed est.\nFra le attivit\u00e0 si segnala la coltivazione di riso, mais, palma da cocco, ma anche la produzione di spezie come la noce moscata e i chiodi di garofano. Difatti, la parte settentrionale dell'isola ha subito una forte deforestazione per permettere la coltivazione a fini alimentari. Di contro, il sud \u00e8 rimasto ancora densamente coperto da foreste. Lungo la costa \u00e8 presente anche l'attivit\u00e0 della pesca.\nImportant Bird Area.\nDamar \u00e8 una Important Bird Area: BirdLife International ha identificato le foreste dell'isola come l'habitat naturale di numerose specie, come il pigliamosche di Damar (\"Ficedula henrici\")."}
{"id": "2010227", "revid": "767487", "url": "https://it.wikipedia.org/wiki?curid=2010227", "title": "Il caso Carey", "text": "Il caso Carey (\"The Carey Treatment\") \u00e8 un film del 1972 diretto da Blake Edwards."}
{"id": "2010231", "revid": "767487", "url": "https://it.wikipedia.org/wiki?curid=2010231", "title": "Il seme del tamarindo", "text": "Il seme del tamarindo (\"The Tamarind Seed\") \u00e8 un film del 1974 diretto da Blake Edwards, con Julie Andrews e Omar Sharif.\nTrama.\nReduce da una disavventura sentimentale, Judith Farrow incontra sull'isola di Barbados il colonnello russo F\u00ebdor Sverdlov. Questi lavora per i servizi segreti sovietici a Parigi, ma non crede ormai pi\u00f9 negli ideali comunisti, ed \u00e8 da tempo incorso nei sospetti del partito. La sua sincera attrazione per la donna inglese, intelligente e intellettualmente indipendente come lui, \u00e8 immediata. Judith rimane a sua volta affascinata, ma si mostra restia a concedersi pienamente, ancora turbata dalla morte del marito e dalla rottura con un uomo dell'Intelligence Service, l'organizzazione per cui lavora a Londra. Quella che diventa, gradualmente, una relazione sempre pi\u00f9 stretta, preoccupa gli agenti dell'una e dell'altra parte, convinti che l'incontro non sia casuale.\nDi ritorno in Europa, i due continuano a vedersi nonostante l'Intelligence avverta la donna che Sverdlov, con ogni probabilit\u00e0, intende sottrarla ai servizi segreti britannici e portarla dalla propria parte. \u00c8 in effetti ci\u00f2 che l'uomo fa credere al suo superiore, il generale Golitsyn, in modo da continuare a vedere Judith. Quando la signora Farrow, ormai pienamente innamorata, viene a sapere che Sverdlov \u00e8 stato richiamato in patria con la scusa di salvare il proprio matrimonio con una donna che ha chiesto il divorzio - ma in realt\u00e0 per essere ucciso a causa delle proprie opinioni sovversive -, convince i suoi superiori a proteggerlo. Sverdlov, in cambio, sveler\u00e0 l'identit\u00e0 di \"Blue\", un misterioso individuo che dall'interno dell'Intelligence collabora segretamente con Mosca.\nIl piano prevede che Judith accompagni F\u00ebdor alle Barbados, per poi farlo riparare ad Ottawa. Nell'isola caraibica, gli uomini di Golitsyn cercano di uccidere il traditore. La televisione e i giornali diffondono la notizia della sua morte, gettando nello sconforto la donna. Sverdlov, in realt\u00e0, \u00e8 vivo e gi\u00e0 in Canada, dove i due riescono infine a ricongiungersi.\nCuriosit\u00e0.\nIl ruolo del generale Golytsin fu affidato a Oskar Homolka, un attore austriaco naturalizzato statunitense. Per dargli un aspetto pi\u00f9 inquietante, da vecchio burocrate sovietico, gli furono applicate delle foltissime sopracciglia in modo da farlo assomigliare il pi\u00f9 possibile al presidente sovietico Leonid Il'i\u010d Bre\u017enev, all'epoca molto conosciuto in Occidente."}
{"id": "2010240", "revid": "767487", "url": "https://it.wikipedia.org/wiki?curid=2010240", "title": "Prima le donne e i bambini (film)", "text": "Prima le donne e i bambini \u00e8 un film del 1992 di Martina D'Anna.\nIl film segna il debutto alla regia della D'Anna e quello cinematografico di Corrado Guzzanti."}
{"id": "2010241", "revid": "767487", "url": "https://it.wikipedia.org/wiki?curid=2010241", "title": "I miei problemi con le donne", "text": "I miei problemi con le donne (\"The Man Who Loved Women\") \u00e8 un film del 1983 diretto da Blake Edwards, con protagonisti Burt Reynolds e Julie Andrews.\nTrama.\nDavid Fowler \u00e8 uno scultore che adora le donne. Una fissazione la sua che lo porta a cercarne le ragioni nella psicoanalisi. La bella analista Marianna lo ascolta con professionale pazienza ed interesse: David \u00e8 pieno di problemi e di ansie, fino ad una temporanea impotenza. Sul rituale divano, David enumera a Marianna i suoi successi, ma anche la sua insoddisfazione, rivivendo l'infanzia e i primi approcci con il mondo femminile. Al termine dell\"'excursus\", David si accorge di desiderare Marianna e quest'ultima capisce di amare il proprio cliente. David smette l'analisi per vivere alcuni mesi felici assieme alla sua nuova innamorata. Segue un periodo di crisi fra i due che decidono di separarsi. David riprende la sua vita di sempre, fra donne e sculture, ma un fortuito incidente d'auto ne conclude l'esistenza."}
{"id": "2010244", "revid": "767487", "url": "https://it.wikipedia.org/wiki?curid=2010244", "title": "Un bel pasticcio!", "text": "Un bel pasticcio! (\"A Fine Mess\") \u00e8 un film del 1986 diretto da Blake Edwards."}
{"id": "2010246", "revid": "767487", "url": "https://it.wikipedia.org/wiki?curid=2010246", "title": "Isotelus", "text": "L\u2019isotelo (gen. Isotelus) \u00e8 un grosso artropode estinto, appartenente ai trilobiti. Visse nell'Ordoviciano superiore (circa 420 milioni di anni fa), e i suoi resti sono stati ritrovati in gran parte del Nordamerica (Stati Uniti nordorientali, Manitoba, Quebec e Ontario). Tra gli appartenenti a questo genere vi sono i pi\u00f9 grandi trilobiti finora rinvenuti.\nDescrizione.\nIl corpo di questo trilobite era insolitamente massiccio: il cephalon aveva forma subtriangolare e priva di strutture degne di nota, cos\u00ec come il pigidio. Le due estremit\u00e0, a tutti gli effetti, erano molto simili l'una all'altra (il nome \"Isotelus\" deriva dal greco e significa appunto \u201ctermine uguale\u201d). Il torace era costituito da pochi segmenti, le cui pleure erano prive di spine genali.\nTrilobiti giganti.\nTra le varie specie di isotelo la pi\u00f9 notevole \u00e8 Isotelus rex, un vero gigante fra i trilobiti. Un fossile completo di questa specie, proveniente dal Manitoba, \u00e8 stato descritto nel 2003 e raggiunge dimensioni considerevoli: lungo 72 centimetri, largo 40 e alto 7, questo robusto animale \u00e8 il pi\u00f9 grande trilobite finora rinvenuto.\nI sedimenti della formazione in cui \u00e8 stato rinvenuto il fossile si depositarono in acque equatoriali; questo fatto determinerebbe l'esempio di un gigantismo a bassa latitudine, in netto contrasto con il diffuso fenomeno di \u201cgigantismo polare\u201d tipico di molti artropodi odierni. Tra le altre specie di \"Isotelus\", da ricordare I. maximus e I. brachycephalus.\nStile di vita.\nCon tutta probabilit\u00e0 \"Isotelus\" era un lento animale di fondale, che predava organismi sessili di dimensioni inferiori; \u00e8 possibile inoltre che fosse un animale saprofago o che si nutrisse di resti presenti nel sedimento. La robusta corazza costituiva di per s\u00e9 una buona protezione contro i predatori pi\u00f9 grandi.\nEstinzione.\nL'estinzione di questi trilobiti giganti alla fine dell'Ordoviciano non pu\u00f2 essere messa in relazione con l'aumento di taglia; pi\u00f9 probabilmente, la scomparsa degli isotelini fu una conseguenza dell'incapacit\u00e0 di adattamento delle larve di questi animali, che conducevano uno stile di vita pelagico e non riuscirono a sopravvivere in un clima fattosi improvvisamente pi\u00f9 freddo con la perdita dell'habitat tropicale."}
{"id": "2010247", "revid": "709565", "url": "https://it.wikipedia.org/wiki?curid=2010247", "title": "Anna Katharine Green", "text": " \n\u00c8 stata una delle prime scrittrici di romanzi polizieschi in America, e per questo motivo viene ricordata come la \"madre del genere poliziesco\".\nVita.\nAnna Katharine Green nacque l'11 novembre 1846 a Brooklyn, New York.\nEra figlia di Katherine Ann Whitney, che mor\u00ec dopo aver dato alla luce il quinto figlio, quando la Green aveva solo tre anni, e di James Wilson Green, un avvocato impiegato in uno studio legale di Manhattan. Dopo la morte della madre la famiglia si trasfer\u00ec a Manhattan, dove qualche tempo dopo il padre si rispos\u00f2 con Grace Hollister. La matrigna, con la quale Anna Katherine ebbe un ottimo rapporto, la incoraggi\u00f2 a seguire la strada del romanzo poliziesco, e per qualche tempo fu anche la sua unica confidente, dato che il padre non approvava l\u2019idea che la figlia intraprendesse la carriera da romanziera. Anna Katharine Green studi\u00f2 in alcune scuole pubbliche di Buffalo e nel 1864 fu ammessa al Ripley Female College di Poultney, in Vermount.\nFin da giovane Green nutr\u00ec l\u2019ambizione di diventare poetessa. La sua poesia era per la maggior parte composta da versi romantici e d\u2019avventura, alcuni dei quali vennero anche pubblicati. Per qualche tempo intrattenne una corrispondenza con Ralph Waldo Emerson che aveva conosciuto quando era al college. Dopo essersi resa conto che non sarebbe riuscita a raggiungere il successo come poetessa, la Green decise di dedicarsi alla stesura di un romanzo poliziesco. In un\u2019intervista che rilasci\u00f2 poco prima di morire, la scrittrice rivel\u00f2 di essersi dedicata a tale genere con la speranza di raggiungere la notoriet\u00e0 che le avrebbe consentito poi di dedicarsi alla poesia. Nel 1878 il suo primo romanzo, \"Il Caso Leavenworth\", fu pubblicato dall'editore G.H. Putnam. Il libro fu il successo dell\u2019anno, vide moltissime ristampe e vendette complessivamente pi\u00f9 di mezzo milione di copie. A seguito di questo grande successo la Green decise di proseguire con il genere poliziesco. Nella sua carriera, durata 45 anni, divenne una delle scrittrici pi\u00f9 lette. Pubblic\u00f2 34 romanzi gialli, alcune collezioni di racconti brevi, un adattamento teatrale e delle poesie.\nIl 25 novembre 1884, Green spos\u00f2 l\u2019attore Charles Rohlfs (1853-1936), di sette anni pi\u00f9 giovane. La coppia si stabil\u00ec a Buffalo, New York. Su richiesta del padre della Green, Rolhfs abbandon\u00f2 la carriera di attore e trov\u00f2 lavoro come designer di cucine. Tuttavia per la gran parte fu Anna Katharine a sostenere finanziariamente la famiglia. Dopo qualche anno dal matrimonio, Rohlfs cerc\u00f2, senza grande successo, di riprendere la sua carriera da attore. Nel 1891 si esib\u00ec in un adattamento teatrale del romanzo \"Il caso Leavenworth\", scritto dalla moglie. Nel 1897 decise di aprire uno studio come realizzatore di mobili, e lei collabor\u00f2 in alcune delle sue creazioni. Il nuovo lavoro port\u00f2 a Rohlfs notoriet\u00e0 e alcune commesse illustri, tra cui un ordine per la reggia di Buckingham Palace. La coppia ebbe una figlia, Rosamund Rohlfs, nata nel 1885, e due figli maschi, Sterling e Roland Rohlfs, nati rispettivamente nel 1887 e nel 1892. Sia Rosamund che Sterling morirono piuttosto giovani, anni prima dei genitori.\nLa Green mor\u00ec l'11 aprile 1935, a Buffalo, New York, all\u2019et\u00e0 di 88 anni, a seguito di una malattia. \u00c8 seppellita insieme al marito e ai figli nel Forest Lawn Cemetery di Buffalo.\nOpere.\nAnna Katharine Green viene riconosciuta come la pioniera del genere poliziesco negli Stati Uniti. Il suo romanzo d'esordio, \"Il caso Leavenworth\", combina suspense, un intreccio studiato nei minimi dettagli e una perfetta tecnica stilistica. Green \u00e8 la prima scrittrice che si concentra sull'aspetto prettamente investigativo del racconto pi\u00f9 che su quello misterioso o avventuroso, facendo di questo romanzo un esempio per molti scrittori a venire e favorendo la pubblicazione di romanzi gialli negli Stati Uniti e in Inghilterra. \nL'elemento che contribu\u00ec maggiormente al successo dei suoi romanzi fu la verosimiglianza del processo investigativo (descritto minuziosamente in tutte le sue fasi), dell'ambientazione e dei personaggi. Tra i personaggi ricorre la figura del detective Ebenezer Gryce, che con il suo aspetto da \"ordinario cittadino americano\" streg\u00f2 il pubblico di tutte le et\u00e0. \nAnna Katharine Green \u00e8 anche ricordata per aver dato vita alle prime figure di detective donna. Nei romanzi \"That Affair Next Door\" (1897), \"Lost Man's Lane\" (1898) e \"The Circular Study\" (1900), Green affianca all'ormai noto ispettore Gryce, Amelia Butterworth, una zitella di mezza et\u00e0 e detective amatoriale. Mrs. Butterworth, intelligente, distinta e indiscreta, si affiancher\u00e0 a un insofferente Gryce (rappresentante degli uomini che considerano l'investigazione una prerogativa maschile), a volte come aiutante, altre come avversaria, e contribuir\u00e0 alla soluzione del caso, sfruttando il proprio ingegno e la propria posizione sociale che le permette di avere una diversa visione sui fatti e sulle persone che la circondano. Nella serie di racconti brevi \"A Difficult Problem and Other Stories\" (1900) Green introduce il personaggio di Violet Strange, una giovane indipendente, rappresentante della nuova generazione di donne, che nel tempo libero si dedica all'investigazione. \nEntrambe queste figure femminili sono degne di nota in quanto rappresentano una categoria di donne che hanno il coraggio di ribellarsi alle regole di comportamento che a quel tempo erano tenute ad osservare. L'introduzione di personaggi femminili nei romanzi coincide con una maturazione del pensiero della Green. L'autrice infatti diviene sempre pi\u00f9 empatica nei confronti delle donne, specialmente quelle che vivono in condizioni difficili, come le donne abbandonate, quelle vittime di abusi o quelle intrappolate in matrimoni infelici. Tuttavia questa consapevolezza della questione sociale femminile non coincise mai con un impegno nella vita reale da parte dell'autrice. Al contrario invece, la Green non approvava l'operato delle contemporanee femministe e nel 1913 si oppose pubblicamente al suffragio femminile.\nCritica ed eredit\u00e0.\nIl romanzo \"Il caso Leavenworth\" ottenne senza dubbio grande successo, ma fu anche oggetto di molte critiche. Il romanzo poliziesco era infatti considerato un genere tipicamente maschile, e il fatto che l'autrice di questo fortunato romanzo fosse una donna sollev\u00f2 grande scalpore. Ad esempio, nello stesso anno della pubblicazione, l'assemblea legislativa della Pennsylvania si riun\u00ec per discutere sulla questione se l'autrice di questo romanzo avesse potuto veramente essere una donna.\nMolti furono gli scrittori e le scrittrici che nel corso del tempo tessero le lodi dell'autrice. Wilkie Collins elogi\u00f2 la sua grande inventiva in una lettera all'editore Putnam; Arthur Conan Doyle, mentre si trovava a Buffalo, chiese di incontrarla per poterle \"stringere la mano\". Nella sua autobiografia, Agatha Christie la ricord\u00f2 come fonte di ispirazione per i suoi personaggi. Tra i suoi lettori pi\u00f9 affezionati figuravano uomini noti quali Stanley Baldwin e i presidenti statunitensi Theodore Roosevelt e Woodrow Wilson.\nPer quanto riguarda la critica pi\u00f9 moderna, non tutti gli studiosi sono concordi nel ritenerla la prima scrittrice donna di romanzi polizieschi. Nel 1866 fu infatti pubblicato il romanzo \"The Dead Letter\", della scrittrice Seeley Regester (pseudonimo di Metta Victoria Fuller Victor), che alcuni considerano essere la vera prima scrittrice donna di questo genere. Tuttavia \"The Dead Letter,\" l'unico romanzo poliziesco dell'autrice, viene spesso escluso perch\u00e9 il detective protagonista \u00e8 chiaroveggente, una caratteristica che non contribuisce a una resa verosimile dell'investigazione.\nAnna Katharine Green viene generalmente considerata la prima scrittrice donna del genere poliziesco. Molti sono i meriti che le vengono riconosciuti: fu innanzitutto una grande innovatrice del genere poliziesco, la prima scrittrice a introdurre nei propri romanzi un personaggio seriale (l'ispettore Ebenezer Gryce) e la prima donna a dedicarsi interamente a questo genere. Inoltre viene ricordata anche per essere stata la prima donna a firmarsi con il proprio nome anzich\u00e9 usare uno pseudonimo, sfidando cos\u00ec la convinzione che le donne non avrebbero potuto avere successo in questo genere letterario, fino a quel momento dominato da scrittori uomini.\nOpere principali.\nElenco sintetico delle opere di Anna Katharine Green, secondo l'ordine cronologico di pubblicazione, con i dati bibliografici relativi alle edizioni originali e alle pi\u00f9 recenti traduzioni in lingua italiana.\nFilmografia.\nAlcune opere di Anna Katharine Green vennero adattate per lo schermo gi\u00e0 dal 1915"}
{"id": "2010249", "revid": "131358", "url": "https://it.wikipedia.org/wiki?curid=2010249", "title": "R.F.C. Liegi", "text": ""}
{"id": "2010252", "revid": "59645", "url": "https://it.wikipedia.org/wiki?curid=2010252", "title": "Anna Katharine Rohlfs", "text": ""}
{"id": "2010253", "revid": "757396", "url": "https://it.wikipedia.org/wiki?curid=2010253", "title": "MBK Dinamo Mosca 2007-2008", "text": "Questa voce raccoglie le informazioni riguardanti l'MBK Dinamo Mosca nelle competizioni ufficiali della stagione 2007-2008.\nStagione.\nLa stagione 2007-2008 dell'MBK Dinamo Mosca \u00e8 la 15\u00aa nel massimo campionato russo di pallacanestro, la Professional'naya basketbol'naya liga.\nRoster.\n\"Aggiornato al 12 luglio 2020\""}
{"id": "2010254", "revid": "1543377", "url": "https://it.wikipedia.org/wiki?curid=2010254", "title": "Olenoides", "text": "L\u2019olenoide (gen. Olenoides) \u00e8 un artropode estinto appartenente ai trilobiti. Visse nel Cambriano medio (circa 505 milioni di anni fa), e i suoi resti sono stati rinvenuti in Nordamerica, soprattutto nel ben noto giacimento di Burgess Shale (in Canada), e in Utah.\nDescrizione.\nIl piano corporeo dell'olenoide era molto simile allo standard dei trilobiti: il cephalon era relativamente largo, con due spine genali piuttosto corte, mentre il torace era formato da sette segmenti articolati fra loro e dalle terminazioni laterali (pleure) moderatamente spinose. Il pigidio era semicircolare e di dimensioni modeste. Sul capo erano presenti due lunghe antenne, che si incurvavano all'indietro lungo i fianchi dell'animale.\nStile di vita.\nLe zampe sottili mostrano che questo animale, lungo in media cinque centimetri, non era un nuotatore ma un abitatore del fondale marino; probabilmente si nutriva di piccoli animali di fondale. Vi sono anche tracce fossili dei movimenti di questo trilobite. L'eccezionale conservazione all'interno dei sedimenti di Burgess Shale ha fatto s\u00ec che l'olenoide divenisse uno dei trilobiti meglio conosciuti. Tra le specie pi\u00f9 note, da ricordare Olenoides serratus e O. nevadensis."}
{"id": "2010255", "revid": "287204", "url": "https://it.wikipedia.org/wiki?curid=2010255", "title": "EV F\u00fcssen", "text": "LEV F\u00fcssen \u00e8 una societ\u00e0 sportiva di F\u00fcssen in Algovia il cui nome ufficiale \u00e8 \"Eislaufverein (EV) F\u00fcssen\"\nLa societ\u00e0 che dagli anni '40 agli anni '70 per un quarto di secolo domin\u00f2 il campionato tedesco di hockey su ghiaccio \u00e8 la seconda pi\u00f9 vincente di Germania nella disciplina dopo il Berliner SC (16 titoli).\nStoria.\nLa societ\u00e0 nacque come \"Eissportverein F\u00fcssen\" (prima \"ESV\" poi abbreviato in \"EV\") l'11 dicembre 1922 e dal 1924 schiera una squadra di hockey su ghiaccio.\nDal 1922 al 1948.\nL'11 dicembre 1924 all'Hotel Sonne di F\u00fcssen nacque l'EV F\u00fcssen. Anima della fondazione e primo presidente fu Hans R\u00fcther.\nNegli anni tra il 1927 e il 1930, tra il 1933 e il 1936 e dal 1938 al 1944 oltre che nel 1948 la squadra si qualific\u00f2 alla fase finale che assegna il titolo di Campione di Germania. Nel 1929 l'EVF si laure\u00f2 per la prima volta campione di Baviera. Nel 1935 e nel 1994 fu invece vicecampione di Germania. La Seconda guerra mondiale blocc\u00f2 l'attivit\u00e0. Dei dodici giocatori della squadra dieci caddero in guerra.\nDal 1949 al 1983.\nL\"EVF\" nel 1948 fu una delle societ\u00e0 fondatrici dell'Eishockey-Oberliga (la categoria pi\u00f9 alta) e nel 1958 dell'Eishockey-Bundesliga, nella quale gioc\u00f2 fino al 1983. Dalla met\u00e0 degli anni '70 l'EV F\u00fcssen domin\u00f2 come nessun'altra squadra la scena dell'hockey su ghiaccio tedesco. Raggiunsero in quegli anni (1973) il sedicesimo titolo di Campioni di Germania. Ai titoli vinti si aggiungono cinque secondi posti in campionato (1951, 1960, 1962, 1966 e 1972) Spiccano infine i sette titoli consecutivi vinti tra il 1953 e il 1959.\nNon a caso l'EV F\u00fcssen diede alla nazionale la maggior parte dei giocatori. Nel 1952 e nel 1964 a Davos la squadra vinse la prestigiosa Spengler Cup. Dalla fine degli anni '40 e fino agli anni '80 il campo di gioco fu il Kobelstadion, capace di ben 16000 spettatori. In seguito la capienza venne ridotta a soli 7000 spettatori. Vi \u00e8 poi una particolarit\u00e0: dietro ai 16 titoli nazionali vinti vi sono solo 74 giocatori e 5 allenatori: Bruno Leinweber, Frank Trottier, Markus Egen, Vladimir Bouzek e Siegfried Schubert.\nTra i giocatori pi\u00f9 famosi che hanno indossato la casacca nero-gialla figurano Markus Egen, Paul Ambros, Ernst Trautwein, Leonhard Waitl, Ernst Eggerbauer, Toni Kehle, Rudolf Thanner, Hans-J\u00f6rg Nagel, Georg Holzmann, Uli Hiemer, Gustav Hanig, Josef V\u00f6lk, Xaver Unsinn, Bernd Kuhn, Udo Kie\u00dfling, Uli Egen.\nA met\u00e0 anni '70 il periodo d'oro dell'EVF andava concludendosi. L'hockey della piccola cittadina sul Lech non poteva rivaleggiare con le societ\u00e0 delle grandi citt\u00e0 (Colonia, Berlino o D\u00fcsseldorf).\nDal 1984 a oggi.\nLa \"nuova\" EVF gioc\u00f2 dal 1983/84 al 1991/92 e dal 1994/95 al 1995/96 nella 2. Eishockey Bundesliga (pi\u00f9 precisamente la 1. Liga S\u00fcd), dal 1992/93 al 1993/94 e dal 1996/97 al 1997/98 nell'Eishockey-Oberliga (la 2. Liga S\u00fcd, cio\u00e8 la terza serie) e dal 1998/99 al 1999/2000 nella Regionalliga (la quarta serie).\nDal 2000/01 la squadra gioca nuovamente nell'Oberliga. Al fianco della prima squadra vi sono le giovanili.\nSC Ziegelwies.\nAccanto all'EVF gioc\u00f2 l'SC Ziegelwies in Oberliga tra il 1958/59 e il 1967/68, un'altra societ\u00e0 dell'area urbana di F\u00fcssen che arriv\u00f2 a militare in categorie importanti e che divenne addirittura \"farmteam\" del pi\u00f9 blasonato EVF. Nell'estate del 1968 l\"SCZ\" venne annesso all'EVF (nel 1968/69 e nel 1969/1970 partecip\u00f2 in qualit\u00e0 di \"EVF 1b\" alla Regionalliga e poi cess\u00f2 completamente l'attivit\u00e0).\nPalmar\u00e8s.\nCampione di Germania:\n1949 - 1953 - 1954 - 1955 - 1956 - 1957 - 1958 - 1959\n1961 - 1963 - 1964 - 1965 - 1968 - 1969 - 1971 - 1973\nVicecampione di Germania:\n1935 - 1944 - 1951 - 1960 - 1962 - 1966 - 1972\nVincitore della Spengler Cup:\n1952 - 1954\nGiocatori famosi.\nFino al 1983\nDal 1984"}
{"id": "2010257", "revid": "729019", "url": "https://it.wikipedia.org/wiki?curid=2010257", "title": "Olenellus", "text": "L\u2019olenello (gen. Olenellus) \u00e8 un artropode estinto appartenente ai trilobiti. Visse nel Cambriano inferiore (525-515 milioni di anni fa), e i suoi resti sono stati ritrovati in Nordamerica, in Groenlandia e in Scozia.\nDescrizione.\nL'esoscheletro di questo trilobite lungo circa otto centimetri, come quello di molti trilobiti primitivi, era costituito da un cephalon largo e semicircolare e da un pigidio di dimensioni molto ridotte. La protuberanza centrale del cephalon (glabella) era allungata e di forma quasi cilindrica, con tre paia di solchi laterali; le spine ai lati del cephalon (spine genali) erano relativamente lunghe e ben pronunciate. Come molti rappresentanti della famiglia, anche \"Olenellus\" possedeva un torace diviso in due: la parte anteriore era costituita da sette segmenti con le parti esterne poco spinose; quella posteriore, invece, possedeva un numero di segmenti variabile, in cui le pleure erano poco sviluppate. Il primo segmento della seconda sezione portava un paio di spine notevoli, allungate all'indietro, che superavano la parte posteriore del corpo.\nClassificazione.\nL'olenello appartiene al pi\u00f9 antico ordine di trilobiti, i Redlichiida, apparsi all'inizio del Cambriano e comprendenti anche il ben noto \"Paradoxides\". La famiglia stessa degli olenellidi (Olenellidae) \u00e8 una delle pi\u00f9 primitive dell'ordine; i suoi componenti, al contrario di molti rappresentanti della classe dei trilobiti, non erano in grado di appallottolarsi su s\u00e9 stessi per difendersi dai predatori. Tra le specie pi\u00f9 note di \"Olenellus\", da ricordare O. gilberti."}
{"id": "2010262", "revid": "1873017", "url": "https://it.wikipedia.org/wiki?curid=2010262", "title": "Calamites", "text": "Calamites \u00e8 un genere di piante estinte appartenente all'ordine degli equiseti. Visse dal Carbonifero medio al Permiano superiore (310-250 milioni di anni fa), e i suoi resti fossilizzati sono stati rinvenuti in Europa, Asia e Nordamerica.\nDescrizione.\nA questo genere appartengono i pi\u00f9 noti tra gli equiseti arborei che costituivano una grande parte delle foreste carbonifere. Come molte piante primitive, la calamite raggiungeva altezze ben superiori a quelle dei suoi attuali parenti; di solito era alta circa 10 metri, ma in alcuni casi sembra che potesse raggiungere anche i 20. Un robusto rizoma sotterraneo, provvisto di radici avventizie su ogni nodo, era l'origine degli steli aerei. I rami e le foglie erano riuniti su fusti subaerei in verticilli formatisi sui nodi.\nSottogeneri.\nIl genere \"Calamites\" \u00e8 suddiviso in cinque sottogeneri divisi sulla base delle caratteristiche dei resti fossili del midollo.\nFossili.\nLa calamite fu descritta per la prima volta sulla base di modelli del midollo, formatisi in seguito al riempimento da parte del sedimento della cavit\u00e0 centrale dello stelo. Il modello formatosi, in questo modo, si conservava allo stato fossile, mentre gli altri tessuti della pianta andavano decomponendosi. I resti fossili isolati delle foglie delle calamitacee sono state descritte come Annularia, dalla caratteristica nervatura unica, che arriva a occupare quasi la met\u00e0 della larghezza delle foglie stesse. Queste foglie erano lunghe fino a otto centimetri e larghe fino a un centimetro.\nHabitat.\nLa calamite era assai diffusa nelle foreste paludose e calde del Paleozoico superiore, insieme ad altri alberi primitivi di statura gigantesca, quali \"Lepidodendron\" e \"Sigillaria\". Le foglie note come Annularia sono spesso conservate secondo una caratteristica disposizione, che suggerisce l'esigenza di rendere massima la superficie di esposizione alla luce solare. Con il cambiamento climatico nel corso del Permiano, questi alberi abituati a un clima umido e caldo si estinsero rapidamente."}
{"id": "2010266", "revid": "1573940", "url": "https://it.wikipedia.org/wiki?curid=2010266", "title": "Dactylioceras", "text": "Dactylioceras \u00e8 un generedi molluschi cefalopodi estinto appartenente alle ammoniti. Visse nel Giurassico inferiore (Toarciano, circa 172 milioni di anni fa). La sua specie tipo \u00e8 \"Ammonites communis\" Sowerby, 1815 e l'esemplare lectotipo proviene dal Regno Unito (Yorkshire), Howarth, 2013. L'esemplare \u00e8 conservato nel Museo di Storia Naturale di Londra. I suoi resti fossili si trovano in gran parte del mondo, in particolare in Europa (Inghilterra, Francia, Germania, Italia), Nordafrica, Asia (Iran, Beluchistan, Indonesia, Siberia), Groenlandia, Nordamerica (Alaska, Canada) e Sudamerica.\nDescrizione.\nQuesto mollusco era una delle forme pi\u00f9 tipiche di ammoniti del Giurassico inferiore. La conchiglia \u00e8 evoluta (con scarsa ricopertura dei giri) e ombelico ampio (tipo di morfologia nota come \"serpenticona\"). Numerose coste rectiradiate e rilevate ornavano la conchiglia; queste coste erano pi\u00f9 fitte nei giri interni e biforcate nell'area ventrale. Il disegno della sutura, di tipo ammonitico (osservata e disegnata da un esemplare inglese dello Yorkshire, Withby), \u00e8 poco frastagliata, caratterizzata da: lobo esterno pi\u00f9 grande e lungo di L e da lobi U2 e U3 appressati. In genere la conchiglia di \"Dactylioceras\" non superava il diametro di cinque centimetri, per\u00f2 poteva giungere fino a 8-9 cm, come testimoniate da alcuni fossili ritrovati.\nDistribuzione e habitat.\nLa distribuzione geografica di \"Dactylioceras\" \u00e8 molto ampia, e al contrario la distribuzione stratigrafica \u00e8 estremamente ridotta; per questo motivo, le conchiglie appartenenti a questo genere sono spesso considerati ottimi fossili guida, in particolare la specie \"Dactylioceras commune\".\nAspetti storico-culturali.\nEstremamente abbondanti, queste ammoniti sono note da molto tempo: gi\u00e0 nel Medioevo a Whitby (Yorkshire, Inghilterra), gli abitanti erano soliti intagliare occhi e bocca sulla parte finale delle conchiglie fossilizzate; queste ammoniti erano infatti considerate serpenti pietrificati per opera di santa Hilda, venerata nel luogo."}
{"id": "2010267", "revid": "298229", "url": "https://it.wikipedia.org/wiki?curid=2010267", "title": "Cibernetico (wrestler)", "text": "Il suo regno con l'IWC World Heavyweight Championship, durato 2.555 giorni (dal 18 agosto 2000 al 18 agosto 2007), \u00e8 il pi\u00f9 lungo nella storia del titolo.\nCarriera.\nOctavio L\u00f3pez Arreola inizi\u00f2 la sua carriera come culturista per poi passare al mondo del wrestling, quando El Canek vide in lui un ottimo futuro e lo prese sotto la sua ala protettiva. Il suo arrivo nella Universal Wrestling Association coincise con una grave crisi di questa federazione di lucha libre, dovuta soprattutto alla mancanza di nuovi talenti che in maggior parte aveva preferito la emergente Asistencia Asesor\u00eda y Administraci\u00f3n; Arreola, con il ring name Cibern\u00e9tico, fu quindi spinto ad una serie di oltre venti vittorie consecutive per cercare di renderlo la stella principale della federazione.\nQuando la Universal Wrestling Association chiuse i battenti nel 1995, El Canek convinse Antonio Pe\u00f1a ad ingaggiare Cibern\u00e9tico nella Asistencia Asesor\u00eda y Administraci\u00f3n. Tra il 1996 e il 1997 combatt\u00e9 alcuni match nella World Wrestling Federation in virt\u00f9 della collaborazione tra la federazione di Stamford e la AAA; egli prese parte anche alla Royal Rumble 1997, entrando come quindicesimo e venendo eliminato da Mil M\u00e1scaras dopo soli due minuti di permanenza sul ring.\n\"Lucha de Apuestas\".\nRecord: 2-2"}
{"id": "2010270", "revid": "1573940", "url": "https://it.wikipedia.org/wiki?curid=2010270", "title": "Encrinus", "text": "Encrinus \u00e8 un genere estinto di echinodermi appartenente ai crinoidi, o gigli di mare. I suoi resti fossili sono stati ritrovati in Europa in strati del Triassico medio e superiore (tra 220 e 205 milioni di anni fa).\nDescrizione.\nQuesta forma fossile possedeva un calice molto sviluppato nel senso della larghezza ma non in quello dell'altezza. Le piastre radiali e brachiali erano disposte su tre cerchi sovrapposti perfettamente; la simmetria pentamera ottenuta da questa disposizione era di notevole eleganza. Le braccia erano robuste, provviste di pinnule e si sdoppiavano alla base. Queste strutture erano disposte l'una accanto all'altra secondo un allineamento parallelo, sviluppandosi notevolmente in senso verticale. Il peduncolo, largo e robusto, era a sezione circolare.\nFossili.\nMoltissimi resti fossili di encrino si rinvengono nei sedimenti del Muschelkalk, il calcare conchigliare caratteristico del Triassico medio dell'Europa centrale. Spesso questi fossili si rinvengono completi di calice e braccia. La regione, a quel tempo, era ricoperta da mari poco profondi nei quali proliferarono i crinoidi; i resti di \"Encrinus\" e di altri generi affini (come \"Dadocrinus\") sono talmente abbondanti da costituire, in alcuni casi, il componente principale delle rocce. Tra le specie pi\u00f9 note di \"Encrinus\", da ricordare \"E. liliiformis\" ed \"E. carnalli\". Un encrinide di grandi dimensioni e noto attraverso resti fossili particolarmente abbondanti \u00e8 \"Traumatocrinus\".\nCollegamenti esterni.\nFossili di encrino"}
{"id": "2010271", "revid": "599013", "url": "https://it.wikipedia.org/wiki?curid=2010271", "title": "Vincenzo Gianneo", "text": "Carriera.\nDopo aver militato in diverse squadre minori del campionato di calcio italiano, Chieti, Siracusa, Muggia, Sevegliano, Itala San Marco e San Sergio, nel 2008 \u00e8 stato acquistato dal club professionistico Sport Boys, militante nella serie A peruviana. L'anno successivo passa allo Sport Ancash dove ha avuto modo di giocare da titolare nella formazione che ha lottato per non retrocedere in Segunda Divisi\u00f3n.\nNel febbraio del 2010 torna in Italia, nella Serie D, firmando per Chioggia Sottomarina.Successivamente firma per la Manzanese.\nNella stagione 2015/2016 milita nelle file dell'ASD Vesna, squadra di Santa Croce, e contribuisce in maniera decisiva alla vittoria del campionato di Promozione segnando numerosi gol."}
{"id": "2010274", "revid": "729019", "url": "https://it.wikipedia.org/wiki?curid=2010274", "title": "Coprinoscolex ellogimus", "text": "Il coprinoscoleco (Coprinoscolex ellogimus) \u00e8 un animale vermiforme estinto appartenente agli echiuridi (Echiura). I suoi resti fossili si rinvengono esclusivamente nel giacimento a conservazione eccezionale di Mazon Creek (Illinois), risalente al Carbonifero medio (Pennsylvaniano, circa 320 milioni di anni fa).\nDescrizione.\nI fossili appartenenti a questa specie consistono in resti di un organismo vermiforme dal corpo moderatamente allungato, lungo meno di cinque centimetri, dal contorno vagamente ovoidale. Una cuticola esterna ricopriva il corpo annulato ed era presente una proboscide all'estremit\u00e0 anteriore. Sembra che a un terzo del corpo vi fosse una sorta di strozzatura, ma l'assenza di parti dure e la semplicit\u00e0 della forma del coprinoscoleco non permettono di condurre osservazioni ulteriori sulla fisiologia e la morfologia di questo animale. Di certo, i fossili mostrano un apparato digerente convoluto e, a volte, sono presenti pallottole fecali sotto forma di strutture simili a un grano di riso.\nClassificazione.\nIl coprinoscoleco \u00e8 il pi\u00f9 antico rappresentante noto degli echiuridi, un phylum poco noto di animali vermiformi dotati di una proboscide non retrattile, che consta attualmente di circa 150 specie viventi. Questi animali sono esclusivi dei fondali marini, e abitano una quantit\u00e0 di ambienti che vanno dal fondo sabbioso a quello roccioso; generalmente vivono in acque poco profonde, ma non mancano le specie che si spingono negli abissi."}
{"id": "2010278", "revid": "729019", "url": "https://it.wikipedia.org/wiki?curid=2010278", "title": "Muscolo sacrospinale", "text": "Il muscolo sacrospinale o muscolo erettore della colonna appartiene ai muscoli delle docce vertebrali (muscoli intrinseci del rachide) e si estende per tutta la lunghezza della colonna vertebrale. \nVi si possono considerare principalmente tre parti:\nFunzione.\nIl muscolo sacrospinale ha funzione generale di estensione della colonna; viene infatti definito muscolo erettore in quanto contrasta la gravit\u00e0 permettendo la posizione eretta. All'estensione del rachide partecipano anche tutti gli altri muscoli delle docce vertebrali e i muscoli estrinseci della colonna, fornendo nel complesso un sostegno valido. I fasci pi\u00f9 laterali inclinano la colonna dal loro lato durante l'estensione, quelli che si inseriscono sulla testa hanno funzione di estensori anche per quest'ultima."}
{"id": "2010284", "revid": "1968208", "url": "https://it.wikipedia.org/wiki?curid=2010284", "title": "Iriomote", "text": "Iriomote (\u897f\u8868\u5cf6, \"Iriomote-jima\"; yaeyama: \"Irimuti\"; okinawense: \"Iriumuti\") \u00e8 la pi\u00f9 grande delle Isole Yaeyama e la seconda per estensione tra quelle appartenenti alla Prefettura di Okinawa, dopo l'Isola di Okinawa stessa.\nNonostante abbia un'estensione di 289\u00a0km\u00b2, la popolazione totale dell'isola \u00e8 inferiore ai 2000 abitanti e le infrastrutture sono limitate a una singola strada costiera che collega i villaggi del nord alle coste orientali. Sull'isola non \u00e8 presente nessuna pista d'atterraggio e la maggior parte dei visitatori - pi\u00f9 di 150.000 nel 2003 - arrivano da Ishigaki col traghetto. Dal punto di vista amministrativo l'isola appartiene alla Citt\u00e0 di Taketomi, della Prefettura di Okinawa, in Giappone.\nGeografia e clima.\nIriomote ha un clima marittimo subtropicale. La temperatura media annuale \u00e8 di 23,4\u00a0\u00b0C, mentre quella media mensile varia dai 17,6\u00a0\u00b0C di gennaio ai 28,4 di luglio. Ogni anno, tra giugno e settembre, l'isola \u00e8 colpita dai tifoni.\nLa maggior parte dell'isola \u00e8 ricoperta da una fitta giungla subtropicale e da paludi di mangrovie. L'80% dell'isola \u00e8 protetto ed il 34,3% costituisce il Parco nazionale di Iriomote-Ishigaki. La vetta pi\u00f9 elevata \u00e8 il Monte Komi (\u53e4\u898b\u5cb3, \"Komidake\"), alto 470 metri.\nL'isola \u00e8 famosa soprattutto per il gatto di Iriomote (\"Prionailurus iriomotensis\"; giapponese: \u897f\u8868\u5c71\u732b, \"Iriomote-yamaneko\"), un rarissimo gatto selvatico notturno che vive solamente su quest'isola, ritenuto da alcuni una specie a s\u00e9 stante. Si stima che in natura ne rimangano circa 100 esemplari.\nCultura.\nAlcuni abitanti dell'isola parlano l'iriomotese, un dialetto della lingua yaeyama.\nStoria.\nFino alla fine della seconda guerra mondiale, Iriomote era quasi completamente disabitata, dato che era infestata dalla malaria, e veniva utilizzata soprattutto per la coltivazione del riso. Inoltre, durante la guerra, degli abitanti di Ishigaki furono costretti a rifugiarsi su Iriomote e alcuni di questi contrassero la malaria.\nDopo la guerra, le Forze Armate USA in Giappone sradicarono completamente la malaria dall'isola. Oltre che sul turismo, l'economia dell'isola si basa sulla produzione agricola, soprattutto di ananas, e sulla pesca."}
{"id": "2010285", "revid": "547034", "url": "https://it.wikipedia.org/wiki?curid=2010285", "title": "Gran Premio d'Olanda 1952", "text": "Il Gran Premio d'Olanda 1952 fu la settima gara della stagione 1952 del Campionato mondiale di Formula 1, disputata il 17 agosto sul Circuito di Zandvoort. La manifestazione vide la vittoria di Alberto Ascari su Ferrari, seguito dai compagni di squadra Nino Farina e Luigi Villoresi. La Ferrari colse inoltre la prima vittoria in un Gran Premio d'Olanda in Formula 1."}
{"id": "2010290", "revid": "599013", "url": "https://it.wikipedia.org/wiki?curid=2010290", "title": "Figlie della Chiesa", "text": "Le Figlie della Chiesa sono un istituto religioso femminile di diritto pontificio: le suore di questa congregazione pospongono al loro nome la sigla E.F.\nStoria.\nLa congregazione \u00e8 stata fondata da Maria Oliva Bonaldo (1893-1976): nel 1920 entr\u00f2 fra le Canossiane di Treviso e fece la sua professione dei voti perpetui nel 1928. Negli anni matur\u00f2 una vocazione alla vita contemplativa e manifest\u00f2 il suo desiderio al cardinale Adeodato Piazza, che sostenne il suo progetto concedendo a lei a quante, tra le sue consorelle, lo desiderassero, di sperimentare questa forma di vita.\nGruppi ispirati al carisma della Bonaldo sorsero a Treviso e a Vicenza: il 24 giugno del 1938 le religiose, con il permesso del capitolo generale delle Figlie della Carit\u00e0, si riunirono a Roma e iniziarono la fondazione di una nuova congregazione. Il nuovo istituto, detto delle Figlie della Chiesa, ebbe ufficialmente inizio a Venezia nel 1940.\nL'istituto ha ottenuto il pontificio decreto di lode il 21 dicembre del 1949 ed \u00e8 stato approvato definitivamente dalla Santa Sede l'8 giugno del 1957.\nAttivit\u00e0 e diffusione.\nLe religiose si dedicano alla preghiera contemplativa, soprattutto all'adorazione del Santissimo Sacramento, per l'unit\u00e0 dei cristiani: si dedicano anche a opere di apostolato attivo collaborando con le opere pastorali delle Chiese locali e promuovendo la diffusione dell'insegnamento del magistero ecclesiastico.\nOltre che in Italia, sono presenti anche in altri paesi europei (Francia, Spagna, Portogallo, Turchia), in India e nell'America meridionale (Bolivia, Brasile, Colombia, Ecuador): la sede generalizia \u00e8 a Roma.\nAl 31 dicembre 2005 l'istituto contava 385 religiose in 65 case."}
{"id": "2010299", "revid": "113669014", "url": "https://it.wikipedia.org/wiki?curid=2010299", "title": "Johann Carl Gottfried Loewe", "text": "Sebbene oggi sia meno noto, in vita riscosse molti consensi, soprattutto come compositore di Lieder (stimati intorno ai quattrocento), che gli valsero l'appellativo di \"Schubert della Germania del nord\".\nBiografia.\nNato in un piccolo centro della Sassonia, Loewe riceve dal padre i primi rudimenti musicali. Successivamente fu corista prima a K\u00f6then, successivamente ad Halle dove ebbe modo di compiere gli studi. Madame de Sta\u00ebl rimase incantata dalla sua voce ed intercesse presso Girolamo Bonaparte per assegnargli una pensione che gli consentisse di approfondire i suoi studi musicali e per conseguire la laurea in teologia presso l'Universit\u00e0 di Halle.\nNel 1820 divenne maestro di cappella e direttore della scuola musicale della \"Jakobikirche\" di Stettino, rimanendovi fino al 1846. In quegli anni divenne un compositore molto popolare ed interprete acclamato dei suoi Lieder, infatti nel decennio 1840-50 visit\u00f2 in \"tourn\u00e9e\" vari paesi d'Europa, fra cui Inghilterra, Francia, Svezia e Norvegia. La sua notoriet\u00e0 gli valse il riconoscimento di membro dell'Accademia di Berlino nel 1837.\nComplessivamente Loewe scrisse: cinque melodrammi, sebbene in vita ne sia stato rappresentato solo uno con scarso successo, \"Die drei W\u00fcnsche\" (1837); ben diciassette oratori, gran parte dei quali per voci maschili come \"Die Eherne Schlange\" e \"Die Apostel von Philippi\" (che furono di modello a Wagner per esempio nell\"'Agape degli apostoli\"). In ogni caso la genialit\u00e0 di Loewe si rintraccia oggi soprattutto nelle sue 368 ballate per voce e pianoforte in cui l'efficace tessuto armonico, un disegno melodico lineare ed espressivo in accordo con gli argomenti poetici del testo, hanno reso e rendono le sue creazioni ancora oggi molto popolari nel mondo tedesco. Fra le ballate pi\u00f9 celebri annoveriamo: \"Edward\", \"Wirtin T\u00f6chterlein\", \"Erlk\u00f6nig\", \"Der N\u00f6ck\", \"Die Uhr\" ed altre.\nCicli di Lieder.\nAcht Jugendlieder\nSerbischer Liederkreis, op. 15\nGregor auf dem Stein, op. 38\nDer Bergmann, op. 39\nEsther, op. 52\nParia, op. 58\nFrauenliebe (Liederkranz von Chamisso) op. 60\nWaldblumen: Eine Liedergabe von Dilia Helena, op. 89\nKaiser Karl V, op. 99\nWaldblumen: Eine Liedergabe von Dilia Helena, op. 107\nDer letzte Ritter, op. 124\nAgnete, op. 134\nGesangskreis\nLiederkranz f\u00fcr die Bass-stimme, op. 145"}
{"id": "2010300", "revid": "36426", "url": "https://it.wikipedia.org/wiki?curid=2010300", "title": "Duomo di Castelnuovo di Garfagnana", "text": ""}
{"id": "2010301", "revid": "339392", "url": "https://it.wikipedia.org/wiki?curid=2010301", "title": "Campionati del Mondo di hockey su pista", "text": ""}
{"id": "2010305", "revid": "145039", "url": "https://it.wikipedia.org/wiki?curid=2010305", "title": "Panucci", "text": ""}
{"id": "2010306", "revid": "767487", "url": "https://it.wikipedia.org/wiki?curid=2010306", "title": "Le due facce del male", "text": "Le due facce del male (\"Brimstone and Treacle\") \u00e8 un film del 1982 diretto da Richard Loncraine, mentre soggetto e sceneggiatura sono di Dennis Potter. Il film \u00e8 un rifacimento di \"Brimstone and Treacle\", uno sceneggiato tv della BBC del 1976 (ma trasmesso solo nel 1987 dalla BBC1).\nTrama.\nMartin Taylor \u00e8 un giovane che per le vie di Londra adesca persone sconosciute, fingendo di rivederle dopo tanto tempo. Un giorno nella trappola cade Tom Bates, che lavora alla stampa evangelista, e a cui Martin si presenta come vecchio amico della figlia Patricia, ridotta da quattro anni in uno stato semi-vegetativo dopo essere stata investita da un camion.\nPur essendo un uomo di fede, Tom ritiene ormai inutile pregare per lei, n\u00e9 spera in un miglioramento, mentre la moglie Norma \u00e8 convinta che la figlia capisca quanto avviene intorno a s\u00e9 e possa un giorno riprendersi. Avendogli sottratto il portafoglio, Martin si reca a casa di Tom per renderglielo. Alla famiglia racconta del suo amore per la figlia, chiesta in sposa prima dell'incidente. Patricia aveva preso tempo, Martin era andato a studiare arte in America. Se Norma \u00e8 affascinata dalla dolcezza del ragazzo e dalle bellissime parole che rivolge alla presunta amata, Tom sospetta cattive intenzioni. Martin si offre di rimanere per dare assistenza a Patricia, la quale non ha un infermiere che possa badare a lei. Durante la notte Tom ripensa alle tragiche circostanze dell'incidente: Patricia lo aveva colto in flagrante adulterio con la segretaria e, fuggendo sconvolta, era stata investita.\nIl giorno dopo, mentre il marito \u00e8 al lavoro, Martin convince Norma a uscire per svagarsi, dopo aver passato tanto tempo reclusa in casa ad accudire la figlia. Rimasto solo molesta Patricia ma Norma, quando ritorna, vede nel suo sguardo una luce nuova. Sempre pi\u00f9 incantata da Martin, gli chiede di pregare insieme per Patricia. La sera, Tom esprime alla moglie il disappunto per la presenza di quel giovane che non gli piace ma, dopo aver saputo che ha imboccato l'ammalata, fatto i lavori di casa e cucinato la cena, si convince gradualmente delle sue buone intenzioni e acconsente a farlo rimanere come infermiere e cuoco.\nVenuta la notte, Martin si reca nella stanza della ragazza per violentarla, ma non riesce a impedirle di urlare. I genitori accorrono, il ragazzo scappa dalla finestra e Patricia ricomincia a parlare, riprendendo dal punto in cui aveva smesso, rimproverando cio\u00e8 il padre per l'adulterio.\nCritica.\nPellicola decisamente controversa: Gaetano Mistretta la definisce \u00abbizzarro e sgradevole \"thriller\" metafisico \"\u00e0 la\" \"Teorema\" (1969) di Pasolini\u00bb."}
{"id": "2010308", "revid": "767487", "url": "https://it.wikipedia.org/wiki?curid=2010308", "title": "Parco nazionale di Iriomote-Ishigaki", "text": "Il parco nazionale di Iriomote-Ishigaki (\u897f\u8868\u77f3\u57a3\u56fd\u7acb\u516c\u5712, \"Iriomote-Ishigaki kokuritsuk\u014den\") \u00e8 un parco nazionale del Giappone situato sulle Isole Yaeyama, nel Mar Cinese Orientale.\nIl parco, chiamato originariamente \"parco nazionale di Iriomote\" (\u897f\u8868\u56fd\u7acb\u516c\u5712 \"Iriomote kokuritsuk\u014den\"), comprendeva le isole di Iriomote, Kuroshima, Taketomi, Kohama ed altre isolette delle Yaeyama. Anche le zone di mare circostanti entrarono a far parte del parco.\nNell'agosto 2007, il parco venne esteso anche all'isola di Ishigaki, e ora ricopre 205,69\u00a0km\u00b2. Tuttavia, le isole di Hateruma, Hatoma e Yonagumi non ne fanno parte.\nIl parco \u00e8 noto soprattutto per essere l'habitat del gatto selvatico di Iriomote, chiamato anche \"yamamayaa\" o \"yamamapikarya\" in okinawense."}
{"id": "2010309", "revid": "74801", "url": "https://it.wikipedia.org/wiki?curid=2010309", "title": "Leslie Thorne", "text": "Partecip\u00f2 al Gran Premio di Gran Bretagna 1954 con una Connaught A terminando la gara al quattordicesimo posto.\nInoltre prese parte ad alcune gare di Formula 1 non valide per il Campionato Mondiale."}
{"id": "2010311", "revid": "116944", "url": "https://it.wikipedia.org/wiki?curid=2010311", "title": "Cassa Sacra", "text": ""}
{"id": "2010314", "revid": "729019", "url": "https://it.wikipedia.org/wiki?curid=2010314", "title": "Car\u00edstico", "text": "Divenuto famoso, nella federazione messicana CMLL, con lo pseudonimo di M\u00edstico \u00e8 stato sotto contratto con la WWE dove ha combattuto con il ring name Sin Cara (\"senza volto\") diventandone il primo interprete del personaggio. Ritornato in Messico inizialmente in AAA con il nome di Myzteziz, attualmente lotta in CMLL con il ring name di Caristico.\nBiografia.\nIgnacio Alvirde, era figlio di Dr.Karonte, anch'esso un wrestler, ma nell'adolescenza fu cresciuto dal prete/luchador Fray Tormenta (a cui si sono ispirati per il film Nacho Libre). All'et\u00e0 di 14 e 16 anni venne premiato come miglior giovane wrestler messicano.\nProprio perch\u00e9 fu cresciuto da un prete, Mistico prese spunto per il suo nome e per la sua maschera nel mondo del wrestling. Essa ha un significato simbolico: la sfera al centro degli occhi \u00e8 un'ostia e le linee sopra e sotto indicano la luce che emana, di cui c'\u00e8 una variante con degli alettoni che si prolungavano dagli occhi, ispirata a quella di Averno.\nLa sua caratteristica principale \u00e8 l'agilit\u00e0; molti esperti di wrestling lo ritengono il nuovo Rey Mysterio, e uno dei pi\u00f9 talentuosi lottatori del panorama del pro-wrestling.\nCarriera.\nAllenamento e inizio carriera (1998\u20132003).\nUrive fu allenato per il suo debutto da suo padre e suo zio Tony Salazar, ormai ritiratosi dal mondo del wrestling. Mistico fa il suo debutto il 30 aprile 1998, come Dr.Karonte Jr, all'et\u00e0 di 15 anni. Nel 2000 cambia il suo ring name in Astro Boy, in onore del suo fratello morto pochi mesi prima, che combatteva come l'originale Astro Boy. Pi\u00f9 tardi fu raggiunto da un altro fratello, che combatteva come Astro Boy II, per formare un tag team. Nel 2003 Mistico viaggi\u00f2 in Giappone e lavor\u00f2 per la Michioku Pro Wrestling dove venne annunciato come Komachi, prendendo il posto del suo compagno Volador Jr. Che ha giocato la parte per circa un anno.\nConsejo Mundial de Lucha Libre (2004\u20132009).\nAlvirde debutt\u00f2 in CMLL nel 2004 con il ring name M\u00edstico e scal\u00f2 rapidamente i vertici della federazione a ritmo record tanto da vincere 15 incontri consecutivi. Il 10 aprile 2007 conquist\u00f2 il CMLL World Middleweight Championship che detenne fino al 20 marzo 2009 quando lo perse, in seguito alla sconfitta contro Negro Casas. Oltre al titolo medio-massimo, conquist\u00f2 anche: il CMLL National Light Heavyweight Championship e per 4 volte il CMLL World Tag Team Championship.\nNew Japan Pro-Wrestling (2009\u20132011).\nIl 4 gennaio 2009 debutt\u00f2 per la New Japan Pro-Wrestling a Wrestle Kingdom III in Tokyo Dome. M\u00edstico combatt\u00e9 insieme a Prince Devitt e Ryusuke Taguchi battendo Averno, Gedo e Jado grazie alla sua finisher \"La Mistica\". Dopo il match, Mistico annunci\u00f2 di rimanere nella federazione giapponese in quanto gli interessava l'IWGP Junior Heavyweight Championship. Il 15 agosto 2009 vinse un match contro Tiger Mask IV diventando cos\u00ec il nuovo IWGP Junior Champion. Difese con successo il titolo fino all'8 novembre dello stesso anno, quando perse la cintura contro un rientrante Tiger Mask IV.\nScomparve dalle scene per 1 anno e mezzo, a seguito di un infortunio (kayfabe).\nWorld Wrestling Entertainment (2011-2014).\nFaida con Sin Cara Negro (2011\u20132012).\nIl 30 gennaio 2011, \"SuperLuchas Magazine\" ha annunciato che Urive aveva firmato un contratto con la World Wrestling Entertainment. Il 24 febbraio, la WWE ha tenuto una conferenza stampa nella Citt\u00e0 del Messico per introdurre Urive con il nome di Sin Cara (in italiano \"Senza Volto\"). Il 25 marzo, Sin Cara ha fatto il suo debutto a un \"evento dal vivo\" di \"Raw\" all'Assembly Hall di Champaign, Illinois, sconfiggendo Primo. Nella puntata di \"Raw\" del 4 aprile, Sin Cara ha compiuto il suo debutto salvando Daniel Bryan da un attacco dell'allora United States Champion Sheamus, stabilendosi come \"face\". Nella stessa settimana a \"SmackDown\", Sin Cara ha effettuato un'apparizione a \"SmackDown\", questa volta attaccando Jack Swagger cementando cos\u00ec il suo ruolo di \"face\". Sin Cara ha combattuto il suo incontro di debutto l'11 aprile a \"Raw\", sconfiggendo Primo. la settimana successiva, nella puntata di \"Raw\" del 18 aprile svoltasi a Londra, Sin Cara ha combattuto in coppia con John Cena per sconfiggere l'allora WWE Champion The Miz e Alex Riley.\nNel draft del 2011, Sin Cara \u00e8 passato a \"SmackDown\", facendo la sua prima apparizione il 29 aprile quando ha sconfitto Jack Swagger.\nNel suo debutto in PPV, a Over The Limit, sconfigge Chavo Guerrero. Nella puntata di SmackDown del 27 maggio sconfigge nuovamente Chavo Guerrero, chiudendo la faida a suo favore.\nArchiviata la pratica Guerrero, inizier\u00e0 una breve faida con Cody Rhodes e Ted DiBiase, rimanendo comunque imbattuto. Nella puntata del 1\u00ba luglio, Sin Cara viene sconfitto per la prima volta in WWE da Christian. Dopo aver sconfitto Sheamus, nel PPV Money in the Bank non riesce a vincere l'omonimo match di SmackDown, vinto da Daniel Bryan. Appena dopo il PPV, viene comunicato che Alvirde \u00e8 stato sospeso per 30 giorni a causa della violazione del Wellness program. Durante questo periodo Sin Cara continuer\u00e0 ad essere presente agli show, ma verr\u00e0 interpretato da Jorge Arias.\nIl 16 settembre il vero Sin Cara torna per confrontarsi con \"Black\" Sin Cara, che nel frattempo si era fatto squalificare per troppa violenza contro Daniel Bryan. Le settimane successive vengono ancora faccia a faccia. Nella puntata di SmackDown del 23 settembre \"Black\" Sin Cara interviene nel match fra Daniel Bryan e il vero Sin Cara, prendendo il posto di quest'ultimo e vincendo il match. Il 26 settembre, a Raw, ottiene una title shot per l'Intercontinental Championship in un 10 Men Battle Royal che viene vinta da Cody Rhodes, che conserva il titolo. Sin Cara viene eliminato da Daniel Bryan, dopo che il suo posto era stato preso dall'Impostor Sin Cara. A Hell in a Cell sconfigge \"Black\" Sin Cara. Il 7 ottobre, nella puntata di SmackDown successiva al PPV, viene sconfitto dal Campione WWE Alberto Del Rio per colpa di un attacco di \"Black\" Sin Cara. La loro rivalit\u00e0 termina in un Mask vs Mask match nella puntata di SmackDown del 21 ottobre, svoltasi a Citt\u00e0 del Messico, dove il Sin Cara originale ha vinto e ha tolto la maschera a \"Black\" Sin Cara.\nIl 7 novembre, a Raw, viene annunciato che Sin Cara far\u00e0 parte del Team Orton, composto dallo stesso Randy Orton, Sheamus, Mason Ryan e Kofi Kingston che andr\u00e0 contro il Team Barrett, formato da Barrett, Christian, Cody Rhodes, Jack Swagger e Hunico nel tradizionale 5 vs 5 Elimination Tag Team Match di Survivor Series. Nella puntata di Raw precedente al PPV, perde un match di coppia insieme a Kofi Kingston contro Cody Rhodes e Hunico.\nDurante il PPV Survivor Series, Sin Cara si infortuna al tendine rotuleo dopo aver tentato una tecnica aerea. Dopo l'operazione al ginocchio (necessaria per il suo grave infortunio), dovr\u00e0 stare fermo dai 6 ai 9 mesi per la riabilitazione.\nIl 25 maggio a SmackDown viene annunciato in un promo, che Sin Cara torner\u00e0 sugli schermi la settimana successiva. Fa il suo ritorno a SmackDown, nella puntata andata in onda il 1\u00ba giugno, dove sconfigge Heath Slater con un nuovo costume tutto rosso. Batter\u00e0 anche Drew McIntyre e Curt Hawkins per poi andare a No Way Out, dove sconfigge di nuovo il rivale di vecchia data, Hunico.\nNella puntata di Raw del 9 luglio, sconfigge Heath Slater qualificandosi per lo \"SmackDown Money In The Bank Ladder Match\". A Money in the Bank non riesce a conquistare l'ambiziosa valigetta, la quale \u00e8 stata vinta da Dolph Ziggler. Nella puntata di Raw numero 1000, Sin Cara vince un 6-man tag team match insieme a Rey Mysterio e Sheamus contro Dolph Ziggler, Alberto Del Rio e Chris Jericho.\nNella puntata di SmackDown prima di SummerSlam, fa coppia per la prima volta con Rey Mysterio, sconfiggendo Cody Rhodes e The Miz. A SmackDown, perde clamorosamente contro Heath Slater, a causa per\u00f2 all'intervento furbesco di Cody Rhodes che ha fatto girare la maschera al messicano facendogli in modo di non vedere pi\u00f9 nulla. A Raw del 27 agosto sconfigge, in coppia con Brodus Clay, Damien Sandow e Cody Rhodes. In seguito Cody spiega su Twitter la ragione che lo ha spinto ad iniziare la sua feud con Sin Cara: la maschera. Infatti Rhodes vuole smascherare il lottatore messicano per far vedere che in realt\u00e0 dietro alla maschera di Sin Cara si nasconde un viso brutto e meno affascinante del suo.\nNella puntata di Smackdown! del 31 agosto, interviene in soccorso di Rey Mysterio, attaccando Cody Rhodes e umiliandolo mettendogli una propria maschera in testa. La settimana dopo, a Raw, Sin Cara fa di nuovo coppia con Mysterio, battendo Cody Rhodes e Tensai. A SmackDown, continua la loro imbattibilit\u00e0, con i due mascherati che battono Rhodes e The Miz. A Night of Champions, non riesce a conquistare il WWE Intercontinental Championship nel Fatal 4-Way Match fra lui, The Miz, Cody Rhodes e Rey Mysterio: infatti il match viene vinto da The Miz che schiena Cody Rhodes e rimane campione.\nTag Team con Rey Mysterio e licenziamento (2012\u20132014).\nDopo questo match, former\u00e0 un team ufficiale con Mysterio, iniziando la scalata verso i titoli di coppia. Il 1\u00ba ottobre, a Raw, Mysterio e Cara sconfiggono Primo ed Epico, avanzando alle semifinali del torneo per decretare gli sfidanti di Kane e Daniel Bryan per i titoli di coppia a Hell in a Cell. A Raw dell'8 ottobre sconfiggono i Prime Time Players, avanzando cos\u00ec alla finale del torneo. Il 22 ottobre, nella finale a Raw, i messicani vengono sconfitti da Cody Rhodes e Damien Sandow. A Hell in a Cell, i due messicani combattono comunque, battendo i Prime Time Players. Nella puntata di SmackDown del 2 novembre, viene sconfitto da Darren Young. La faida con i Prime Time Players continua, con vari scontri in coppia, in match a 6 uomini e in singolo. Alle Survivor Series, fa parte del Team Clay insieme a Brodus Clay, Rey Mysterio, Justin Gabriel e Tyson Kidd, battendo il Team formato da Tensai, i Prime Time Players, Epico e Primo. La sera dopo, Kane e Daniel Bryan affrontano Rey Mysterio &amp; Sin Cara in un match non valido per le cinture, ma nel match interferiscono i Prime Time Players che fanno chiudere il match in una squalifica a favore dei campioni. A TLC, Mysterio &amp; Cara non riescono a diventare i primi sfidanti alle corone di coppia, poich\u00e9 perdono contro i Rhodes Scholars.\nNella puntata live di SmackDown del 18 dicembre viene sconfitto da Damien Sandow e successivamente attaccato dai The Shield riportando inoltre un serio infortunio al ginocchio.\nRitorna il 27 gennaio alla Royal Rumble, prendendo parte al Royal Rumble Match con il numero 29 e venendo eliminato da Ryback. Nella puntata di Raw del 18 febbraio perde contro Mark Henry. A Main Event sconfigge Antonio Cesaro, mentre l'11 marzo, a Raw, viene sconfitto da Jack Swagger. Incomincia poi una faida contro Curtis Axel venendo per\u00f2 sconfitto. Da allora, non si \u00e8 pi\u00f9 visto negli show principali ma solo a Superstars NXT e Main Event dove ottiene molto spesso la vittoria, facendo di lui uno degli atleti pi\u00f9 forti degli show minori. Durante la puntata di Raw del 19 agosto si infortuna al dito della mano lanciandosi fuori dal ring contro Alberto Del Rio. Il 19 ottobre 2013 Alvirde (sempre come Sin Cara) fa il suo ritorno in un WWE Live Event in un match contro Alberto Del Rio.\nIl 2 dicembre la WWE ri-diede a Jorge Arias (prima noto come Hunico) il ring name di \"Sin Cara\".\nIl 26 marzo 2014 Alvirde fu licenziato dalla corte di Vince McMahon.\nAAA (2014\u20132015).\nRitorna in Messico in AAA con il nome di Myzteziz. Il 12 ottobre 2014, a H\u00e9roes Inmortales VIII, affronta in un Lumberjack match La Parka, Blue Demon Jr., Australian Suicide, Daga, El Zorro, F\u00e9nix e Pentag\u00f3n Jr., eliminando per ultimo quest'ultimo e aggiudicandosi cos\u00ec la Copa Antonio Pe\u00f1a. Il 24 maggio 2015, fa parte del Dream Team, capitanato da Alberto El Patr\u00f3n e composto anche da Rey Mysterio, vincendo il torneo che avrebbe assegnato la Lucha Libre World Cup. Il 9 agosto 2015, a TripleMania XXIII viene sconfitto da Rey Mysterio dove, nel corso dell'incontro, compie un Turn Heel attaccando Mysterio e sfidandolo in un Mask vs Mask match (mai concretizzatosi).\nRitorno nella Consejo Mundial de Lucha Libre (2015\u2013presente).\nSembra che l'addio di Alvirde verso la AAA sia dovuto ai numerosi problemi avuti con El Patron Alberto.\nRitorna a sorpresa in uno show della CMLL annunciando il suo rientro nella federazione inizialmente con il ring name di Mistic 2.0, che cambi\u00f2 in Caristico. Questo in quanto, durante la permanenza di Alvirde in WWE ed AAA, la gimmick di Mistico \u00e8 stata assegnata al lottatore precedentemente noto come Dragon Lee (Mistico II oppure Mistico la nuova era)."}
{"id": "2010315", "revid": "76963", "url": "https://it.wikipedia.org/wiki?curid=2010315", "title": "Mary Badham", "text": "Carriera.\nFiglia dell'uomo d'affari Henry Lee Badham Jr e dell'attrice Mary Iola Hewitt, sua madre mor\u00ec nel 1971.\nSorella del regista John Badham, alla tenera et\u00e0 di 10 anni venne candidata all'Oscar per la miglior attrice non protagonista per l'interpretazione di Jean Louise \"Scout\" Finch in \"Il buio oltre la siepe\" (\"To Kill a Mockingbird\"), ruolo che fu il suo debutto cinematografico. Durante le riprese del film la Badham divenne un'ottima amica dell'attore Gregory Peck, il quale interpretava suo padre, che continu\u00f2 a sentire e chiamare fino alla sua morte nel 2003.\nBadham \u00e8 anche ricordata per aver recitato nell'ultimo episodio di \"Ai confini della realt\u00e0\" (\"The Twilight Zone\") il ruolo di Sport Sharewood. Recit\u00f2 in solo altri due film prima di ritirarsi ancora giovanissima dalla carriera d'attrice, ossia \"Questa ragazza \u00e8 di tutti\" (\"This Property Is Condemned\") a fianco di Natalie Wood e Robert Redford e \"Gioco mortale\" (\"Let's Kill Uncle\").\nSu incoraggiamento del regista, attore e scrittore Cameron Watson, riprese a recitare dopo 39 anni un eccentrico cameo nel film indipendente dello stesso Watson \"Our Very Own\" del 2005. Watson decise che non avrebbe voluto nessun'altra attrice per quella parte, e gest\u00ec di persona il contatto tra s\u00e9 e l'attrice che avrebbe avuto luogo a Monroeville, dove la Badham fu invitata ad assistere ad una versione teatrale di \"Il buio oltre la siepe\".\nAttualmente Badham \u00e8 una restauratrice di successo e una coordinatrice di test scolastici. Ha sposato il professore Richard Wilt nel 1975 ed \u00e8 madre di due figli. Viaggia spesso per il mondo ricordando la sua esperienza di recitazione in \"Il buio oltre la siepe\", diffondendo anche i messaggi di tolleranza e compassione del libro omonimo."}
{"id": "2010321", "revid": "543975", "url": "https://it.wikipedia.org/wiki?curid=2010321", "title": "Brimstone and Treacle", "text": "Brimstone and Treacle \u00e8 uno sceneggiato televisivo in un'unica puntata, commissionato nel 1974 dalla BBC all'autore inglese Dennis Potter per il contenitore \"Play for Today\". Il contenuto scabroso dell'opera fece s\u00ec che, nel 1976, la trasmissione venisse sospesa poco prima dell'andata in onda prevista. Fu solo nel 1987, sull'onda del successo ottenuto da \"The Singing Detective\" (sempre di Potter), che lo sceneggiato fu trasmesso dalla BBC."}
{"id": "2010327", "revid": "287204", "url": "https://it.wikipedia.org/wiki?curid=2010327", "title": "277P/LINEAR", "text": "277P/LINEAR \u00e8 una cometa periodica del Sistema solare, appartenente alla famiglia delle comete gioviane. \u00c8 la 51\u00b0 cometa periodica scoperta dal Lincoln Near-Earth Asteroid Research program, programma di ricerca del Lincoln Laboratory del MIT per l'individuazione sistematica dei NEO.\nAl momento della scoperta, la cometa \u00e8 stata ritenuta un asteroide e le \u00e8 stata assegnata la denominazione provvisoria . Alcuni giorni dopo, il 6 gennaio 2006 gli astrofili italiani Nico Montigiani, Massimiliano Mannucci e Stefano Riccetti hanno identificato la natura cometaria dell'oggetto.\nSono stati osservati finora tutti i passaggi al perielio successivi alla scoperta.\nLa cometa ha avuto un incontro ravvicinato con Giove nel giugno del 1889."}
{"id": "2010328", "revid": "290023", "url": "https://it.wikipedia.org/wiki?curid=2010328", "title": "Chiudende", "text": ""}
{"id": "2010329", "revid": "767487", "url": "https://it.wikipedia.org/wiki?curid=2010329", "title": "Boysenberry", "text": "Il boysenberry (\"Rubus idaeus x Rubus ulmifolius\") \u00e8 un frutto di bosco; precisamente si tratta di un ibrido, ottenuto incrociando il lampone con la mora del Pacifico. Ha una taglia piuttosto grande per un frutto di bosco (circa 8,0 g); contiene grossi semi ed ha un colore bruno intenso.\nDescrizione.\nNei tardi anni 20 del ventesimo secolo, George M. Darrow dell'USDA cominci\u00f2 a effettuare delle ricerche su alcune voci riguardanti una grande bacca di color porpora-rossastro che era stata coltivata in una fattoria della California settentrionale da un certo Rudolph Boysen. Darrow chiese l'aiuto di Walter Knott, un agricoltore della California meridionale che era noto come un esperto di frutti di bosco. Knott non aveva ancora sentito parlare del nuovo frutto, ma fu ugualmente d'accordo ad aiutare Darrow nella sua ricerca.\nDarrow e Knott vennero a sapere che Boysen aveva abbandonato i suoi esperimenti sulla coltivazione di quel frutto molti anni prima e venduto la sua fattoria. Incuriositi da queste notizie, Darrow e Knott rovistarono il giardino dalla vecchia fattoria di Boysen, e l\u00ec trovarono molte fragili piante che sopravvivevano a stento, soffocate dalle erbacce.\nDopo averne estirpate alcune, le trapiantarono nel campo della fattoria di Knott a Buena Park, in California, dove lui stesso riprese a coltivarle affinch\u00e9 fruttificassero.\nWalter Knott fu il primo a coltivare a fini commerciali il frutto in California meridionale. Cominci\u00f2 a vendere i boysenberries nella sua bancarella della sua fattoria nel 1935 e presto il suo lavoro fu appagato in quanto le persone ritornavano per comprarle. Quando gli chiesero come si chiamassero tali frutti lui rispose \"Boysenberries\", nome ereditato dal loro inventore."}
{"id": "2010330", "revid": "287204", "url": "https://it.wikipedia.org/wiki?curid=2010330", "title": "Alexander Os", "text": "Biografia.\nHa iniziato a praticare biathlon a livello agonistico nel 1997. In Coppa del Mondo ha esordito l'8 gennaio 2003 nella sprint di Oberhof (47\u00b0), ha conquistato il primo podio il 3 marzo 2007 nella sprint di Lahti (2\u00b0) e la prima vittoria il 9 dicembre 2007 nella staffetta di Hochfilzen.\nIn carriera ha preso parte a un'edizione dei Giochi olimpici invernali, (20\u00b0 in individuale) e a tre dei Mondiali, \u00d6stersund 2008 (41\u00b0 in individuale, 8\u00b0 in staffetta mista), Pyeongchang 2009 (23\u00b0 in individuale, 4\u00b0 in sprint, 3\u00b0 in inseguimento) e Chanty-Mansijsk 2011 (43\u00b0 in individuale, 1\u00b0 in staffetta).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta\nMX = staffetta mista"}
{"id": "2010331", "revid": "38120", "url": "https://it.wikipedia.org/wiki?curid=2010331", "title": "La dura legge del gol", "text": ""}
{"id": "2010336", "revid": "697352", "url": "https://it.wikipedia.org/wiki?curid=2010336", "title": "Brimstone and Treacle (colonna sonora)", "text": "Brimstone &amp; Treacle (o \"Brimston and Treacle\") \u00e8 un album musicale del 1982, colonna sonora del film omonimo (conosciuto in Italia anche con il titolo Le due facce del male) ed \u00e8 stata premiata con il Grammy Award for Best Rock Instrumental Performance 1984.\nLa colonna sonora, edita dalla A&amp;M, contiene brani di: "}
{"id": "2010337", "revid": "30445", "url": "https://it.wikipedia.org/wiki?curid=2010337", "title": "Distretto vulcanico sabatino", "text": ""}
{"id": "2010338", "revid": "6923", "url": "https://it.wikipedia.org/wiki?curid=2010338", "title": "Teatro Mascagni (Livorno)", "text": "Il Teatro Mascagni \u00e8 una struttura teatrale di Livorno, sita alla periferia est della citt\u00e0, nel parco della storica Villa Corridi.\nStoria.\nL'edificio, in stile razionalistico-eclettico fu costruito nel corso degli anni trenta del XX secolo all'interno del parco del Sanatorio Marino \"Umberto I\", realizzato nel 1904 sulle pendici collinari della periferia livornese, nel luogo dove sorgeva Villa Corridi.\nAll'esterno l'edificio \u00e8 caratterizzato da una facciata di forma concava tripartita da semicolonne di pietra artificiale che incorniciano le geometriche aperture; al piano superiore \u00e8 impreziosita ai lati da due nicchie con figure muliebri in cemento e, al centro, da un medaglione col ritratto di Pietro Mascagni.\nAll'interno il teatro, dopo l'atrio e un piccolo foyer, presenta una sala rettangolare con galleria a U e al centro la cabina di proiezione. L'ampio boccascena, che apre su una torre scenica alta ma poco profonda, \u00e8 decorato da statue con figure femminili e mascheroni, mentre la galleria presenta bassorilievi con strumenti musicali.\nIl teatro nel secondo dopoguerra ha seguito il lento declino del sanatorio e solo nel 1970 \u00e8 stato ceduto al Comune di Livorno che, attraverso il suo Ufficio tecnico, ha avviato un complesso progetto di recupero, ultimato nel 1996. Da allora questo interessante spazio teatrale ha ripreso a funzionare ospitando spettacoli di vario genere."}
{"id": "2010339", "revid": "300067", "url": "https://it.wikipedia.org/wiki?curid=2010339", "title": "Draft NBA 1967", "text": "Il Draft NBA 1967 si \u00e8 svolto il 3 maggio 1967 a New York e vide alcuni dei nomi pi\u00f9 vincenti della storia NBA: Pat Riley e Phil Jackson. Il primo vinse come allenatore quattro titoli con i Los Angeles Lakers negli anni 80 e un titolo con i Miami Heat nel 2006, mentre il secondo allen\u00f2 i Chicago Bulls di Michael Jordan, con cui vinse 6 titoli NBA negli anni 90, e i Lakers vincendo 3 titoli consecutivi dal 2000 al 2002. Earl Monroe vinse un campionato con i New York Knicks nel 1973."}
{"id": "2010342", "revid": "318235", "url": "https://it.wikipedia.org/wiki?curid=2010342", "title": "Paperino e l'anello della mummia", "text": ""}
{"id": "2010345", "revid": "300067", "url": "https://it.wikipedia.org/wiki?curid=2010345", "title": "Draft NBA 1966", "text": "Il Draft NBA 1966 si \u00e8 svolto l'11 maggio 1966 a New York e segn\u00f2 l'arrivo nella NBA della decima franchigia, i Chicago Bulls."}
{"id": "2010356", "revid": "729019", "url": "https://it.wikipedia.org/wiki?curid=2010356", "title": "Heartbeat (etichetta discografica)", "text": "La Heartbeat Records \u00e8 un'etichetta musicale indipendente con sede a Burlington (in precedenza era a Cambridge), Massachusetts.\nStoria dell'azienda.\nL'etichetta, specializzata nella pubblicazione di musica giamaicana, \u00e8 stata fondata nel 1981 da Bill Nowlin e Duncan Brown, entusiasti appassionati di musica di reggae.\nLa prima uscita dell'etichetta fu una riedizione del disco di Linton Kwesi Johnson \"Dread Beat an' Blood\" (1981).\nNel 1983, Chris Wilson inizi\u00f2 a lavorare per l'etichetta e grazie a lui cominci\u00f2 la collaborazione della etichetta discografica con Clement Dodd, il fondatore della storica label giamaicana \"Studio One\" che permise l'uscita del disco \"Best of Studio One\", una raccolta di musica prodotta da Dodd di artisti quali Dennis Brown, Alton Ellis, The Gladiators, Marcia Griffiths, The Heptones, Slim Smith, Sugar Minott e Johnny Osbourne.\nHeartbeat ha finora pubblicato oltre 60 album della \"Studio One\"; l'etichetta ha i diritti di pubblicazione della musica di un gran numero di produttori giamaicani, tra i quali Lee Perry, Joe Gibbs, Sonia Pottinger, Clancy Eccles, Alvin Ranglin, Duke Reid, Niney the Observer, Sly &amp; Robbie, Steelie &amp; Clevie e Lloyd Daley.\nNel 1996 l'etichetta ha finanziato il \"Heartbeat Culture Splash Tour\", tour che ha girato gli Stati Uniti con Michael Rose, Sister Carol, The Meditations e Derrick Morgan.\nNel 2000, Heartbeat Records ha ricevuto un Premio Grammy per il disco di Burning Spear \"Calling Rastafari\" (1999)."}
{"id": "2010358", "revid": "119750835", "url": "https://it.wikipedia.org/wiki?curid=2010358", "title": "Gran Premio di Gran Bretagna 1998", "text": "Il Gran Premio di Gran Bretagna 1998 fu il nono appuntamento della stagione di Formula 1 1998.\nDisputatosi il 12 luglio sul Circuito di Silverstone, ha visto la vittoria di Michael Schumacher su Ferrari, seguito da Mika H\u00e4kkinen e da Eddie Irvine.\nVigilia.\nAspetti tecnici.\nPer l'appuntamento in terra inglese la Williams port\u00f2 diverse novit\u00e0 tecniche: anzitutto venne allungato il passo delle monoposto e furono dotate, in qualifica, di un motore leggermente pi\u00f9 potente. Inoltre furono attuate delle modifiche alle pance della vettura.\nAspetti sportivi.\nNel fine settimana britannico cominciarono a diffondersi le prime voci concrete riguardanti il debutto della BAR, una nuova squadra i cui proprietari (Craig Pollock, manager di Jacques Villeneuve, e la multinazionale del tabacco British American Tobacco) avevano acquistato, nell'inverno del 1997 la Tyrrell. La scuderia inaugur\u00f2 a Brackley la nuova sede e Pollock assicur\u00f2 che la struttura avrebbe cominciato a operare a partire dell'autunno. Il manager statunitense conferm\u00f2 anche la fornitura dei nuovi propulsori progettati in veste non ufficiale dalla Renault e marchiati Supertec, che avrebbero equipaggiato anche Benetton e Williams. Sul fronte piloti circolava la voce di un passaggio di Villeneuve alla BAR, ma tra i piloti seguiti dalla nuova scuderia vi era anche Alessandro Zanardi, campione della serie CART nella stagione 1997. L'italiano aveva, per\u00f2, secondo altri gi\u00e0 firmato un contratto biennale con la Williams per il 1999.\nProve libere.\nResoconto.\nNella sessione del venerd\u00ec i tempi migliori vennero fatti registrare dai piloti della McLaren, con Coulthard in grado di girare in 1.25:640, circa un decimo pi\u00f9 veloce del suo compagno di squadra. Dietro di loro si classificarono le Williams di Frentzen e Villeneuve. Il pilota canadese si dichiar\u00f2 fiducioso, viste anche le novit\u00e0 tecniche introdotte dalla sua scuderia. Solamente settimo, invece, Michael Schumacher che una settimana prima era stato il pi\u00f9 veloce nei test svoltisi proprio sul circuito inglese. Il tedesco accus\u00f2 problemi di stabilit\u00e0 nella parte posteriore della monoposto e utilizz\u00f2 un solo set di gomme contro i due dei suoi avversari.\nAlla fine della sessione, H\u00e4kkinen e Coulthard vennero multati rispettivamente di 8000 e 3250 dollari per aver superato il limite di velocit\u00e0 nella corsia box.\nRisultati.\nNella giornata del venerd\u00ec, si ebbe la seguente situazione:\nQualifiche.\nResoconto.\nMika H\u00e4kkinen conquista la sesta pole position stagionale (nove consecutive per la Mclaren); il pilota finlandese precede di circa mezzo secondo Michael Schumacher. Terzo tempo per Villeneuve, seguito da Coulthard, Irvine, Frentzen, Hill, Alesi, Herbert e Fisichella. Alla fine della sessione, Ralf Schumacher ed Olivier Panis vengono relegati in fondo allo schieramento; entrambi non hanno passato la verifica dell'articolo 13.3 del regolamento, in pratica non sono riusciti ad uscire in tempo utile dalla propria vettura con le gambe piegate all'indietro contemporaneamente senza essere ostacolati da parte della stessa vettura, procedura per uscire dalla monoposto in caso di incendio.\nGara.\nResoconto.\nPer la prima volta nel 1998, la partenza avviene sotto la pioggia; tutti i piloti decidono di partire con gomme intermedie. Al via scattano bene H\u00e4kkinen e Michael Schumacher, che mantengono le prime due posizioni; parte invece male Irvine, che perde addirittura cinque posizioni, mentre Alesi si porta in quarta posizione e Ralf Schumacher, partito penultimo, risale fino al 14\u00ba posto. Alla fine del primo passaggio, H\u00e4kkinen conduce davanti a Michael Schumacher, Coulthard, Alesi, Villeneuve, Frentzen, Hill, Herbert, Wurz e Irvine: il nordirlandese comincia subito la sua rimonta, superando immediatamente il pilota austriaco e, successivamente, Herbert; continua la sua risalita anche Ralf Schumacher, che infila le due Arrows.\nAl 5\u00ba giro, dopo diverse azioni di disturbo, Coulthard sopravanza Schumacher alla curva Abbey; pi\u00f9 indietro, Irvine passa Hill e, nel corso dello stesso giro, anche Villeneuve, che va in testacoda e deve lasciare strada anche al compagno di squadra Frentzen. Il tedesco viene poi superato da Irvine, che si porta in quinta posizione proprio mentre Ralf Schumacher si ferma per primo ai box.\nAl 13\u00ba giro Hill inizia la serie dei ritiri uscendo di pista a Brooklands; due giri pi\u00f9 tardi Frentzen lo imita alla curva Bridge.\nLe vetture cominciano a fermarsi per il primo pit stop, mentre la pioggia aumenta di intensit\u00e0. Al 22\u00ba passaggio H\u00e4kkinen \u00e8 in testa davanti a Coulthard; seguono Schumacher, Alesi, Irvine, Herbert (che ha optato per una sola sosta), Ralf Schumacher, Villeneuve, Wurz e Fisichella. Herbert va in testacoda, finendo bloccato in una via di fuga; riesce a ripartire, ma per farlo viene spinto dai commissari e prima che scatti la squalifica si ferma e si ritira ai box. Nel frattempo, la pioggia aumenta ancora; ne fa le spese Salo che finisce la sua corsa nell'erba, subito imitato da Rosset e Tuero. Al 38\u00ba giro Coulthard cerca di doppiare Wurz ma finisce in testacoda e fuori pista, dovendosi ritirare. H\u00e4kkinen, alla guida dell'unica McLaren rimasta, conduce con 24 secondi di vantaggio su Schumacher; seguono Irvine, Alesi, Fisichella, Wurz, Ralf Schumacher, Villeneuve e Nakano.\nLe condizioni meteo sono sempre peggiori e anche Trulli e Verstappen chiudono la loro gara con uscite di pista; anche il leader H\u00e4kkinen arriva lungo alla curva Bridge, ma il finlandese riesce a tornare sul tracciato. Finisce contro le barriere anche Barrichello, subito imitato da Panis, mentre Nakano riesce a ripartire dopo un'escursione fuoripista. Durante il 43\u00ba passaggio, Michael Schumacher doppia Wurz con le bandiere gialle esposte; questo gli coster\u00e0 uno stop &amp; go. Una tornata pi\u00f9 tardi, il direttore di gara manda in pista la safety car, ricompattando un gruppo composto ormai da sole dieci vetture e annullando il vantaggio di H\u00e4kkinen sugli inseguitori. Alla ripartenza, al 49\u00ba passaggio, il finlandese conduce davanti a Michael Schumacher, Irvine, Alesi, Fisichella, Wurz, Ralf Schumacher, Villeneuve, Nakano e Takagi, ma alla curva Becketts il pilota della McLaren esce nuovamente di pista, venendo superato da Schumacher.\nAnche Irvine si fa sotto ad H\u00e4kkinen senza per\u00f2 riuscire a superarlo; si ritira invece Alesi per noie al sistema idraulico. A pochi minuti dalla fine, i commissari infliggono uno stop &amp; go a Schumacher; tuttavia, la comunicazione con il box Ferrari \u00e8 piuttosto caotica e all'ultimo giro fra lo stupore generale Michael Schumacher taglia il traguardo passando nella corsia dei box per scontare la penalit\u00e0, vincendo la gara. La McLaren sporger\u00e0 un reclamo formale per questa azione, che verr\u00e0 rifiutato dalla FIA in quanto non vi era tempo materiale, per la Ferrari, di far scontare la penalit\u00e0 al proprio pilota, per un ritardo nella comunicazione della stessa.\nA seguito di questo episodio verr\u00e0 modificato il regolamento sportivo con l'imposizione di 25 secondi sul tempo finale per le infrazioni non scontate durante la corsa e il posizionamento della linea del traguardo in corrispondenza di quella dell'inizio della corsia dei box (dove inizia il tratto a velocit\u00e0 limitata).\nGrazie a questa vittoria, la trentunesima in carriera, Schumacher riapre il Campionato, portandosi a soli due punti da H\u00e4kkinen; il terzo posto di Irvine permette alla Ferrari di avvicinarsi alla McLaren. Infine Ralf Schumacher porta il primo punto della stagione alla Jordan.\nNote.\nLa cronaca prende spunto dalla rivista Autosprint. \"Salvo indicazioni diverse le classifiche sono tratte da \""}
{"id": "2010360", "revid": "184925", "url": "https://it.wikipedia.org/wiki?curid=2010360", "title": "Clement Dodd", "text": ""}
{"id": "2010362", "revid": "62004", "url": "https://it.wikipedia.org/wiki?curid=2010362", "title": "Aliaksandr Hleb", "text": ""}
{"id": "2010372", "revid": "300067", "url": "https://it.wikipedia.org/wiki?curid=2010372", "title": "Draft NBA 1965", "text": "Il Draft NBA 1965 si \u00e8 svolto il 6 maggio 1965 a New York e vide quattro futuri membri della Basketball Hall of Fame e un futuro Senatore degli USA, Bill Bradley.\nQuesto fu l'ultimo draft ad avere la \"scelta territoriale\"."}
{"id": "2010375", "revid": "446353", "url": "https://it.wikipedia.org/wiki?curid=2010375", "title": "Servizio Ausiliario Femminile", "text": "Il Corpo Femminile Volontario per i Servizi Ausiliari delle Forze Armate Repubblicane, meglio noto come Servizio Ausiliario Femminile (SAF) \u00e8 stato un corpo femminile delle forze armate della Repubblica Sociale Italiana, le cui componenti, tutte volontarie, sono comunemente indicate come ausiliarie.\nIl SAF.\nIl Servizio Ausiliario Femminile venne istituito il 18 aprile 1944 con il decreto ministeriale n. 447, come supporto allo sforzo bellico. Il comando fu affidato al generale di brigata Piera Gatteschi Fondelli, gi\u00e0 ispettrice nazionale dei Fasci di Combattimento Femminili. Per quanto riguarda il reclutamento e l'addestramento il SAF era posto alle dipendenze della Direzione del Partito Fascista Repubblicano per tramite di un Comando Generale del Servizio Ausiliario, ed era articolato su Comandi Provinciali e di Gruppo. Il Comando Generale del corpo sar\u00e0 posto prima a Venezia e poi, dal 1945, a Como.\nAl termine dei corsi di formazione le ausiliarie prestavano giuramento secondo la formula delle Forze Armate Repubblicane, e venivano considerate personale militarizzato con la qualifica di volontarie di guerra. Per l'impiego operativo le ausiliarie erano poste alle dipendenze dei comandi delle Forze Armate Repubblicane o della Guardia Nazionale Repubblicana presso i quali prestavano servizio.\nSempre appartenenti al SAF erano le Infermiere Ausiliarie inquadrate nella Croce Rossa repubblicana con l'appellativo di \"Sorellina\" (equivalente al grado militare di Sergente). Le sorelline vestivano l'uniforme delle Infermiere Volontarie (ma in colore azzurro anzich\u00e9 bianco e con il distintivo del SAF) per le attivit\u00e0 ospedaliere, e la normale uniforme del SAF per gli altri servizi.\nL'arruolamento era volontario, ed in totale le donne che si arruolarono furono circa 6000. L'addestramento del personale venne curato in 22 corsi provinciali (organizzati tra la primavera e l'autunno del 1944) e 6 corsi nazionali, come segue:\nFino al 18 aprile 1945 le ausiliarie del SAF ebbero 25 cadute, 8 ferite e 7 disperse. Dopo il 25 aprile 1945 in centinaia furono oggetto di atti di tragico scherno e vittime di omicidi, violenze, stupri e ritorsioni sulle famiglie.\nDecorazioni.\nAlmeno 13 ausiliarie del SAF furono insignite di decorazioni della Repubblica Sociale Italiana, tra cui:\nInno del Servizio Ausiliario.\n\"Canta giovinezza\"\nPreghiera del Servizio Ausiliario.\nPreghiera dell'ausiliaria\nI gradi del SAF.\nIl Servizio Ausiliario Femminile adott\u00f2 un sistema di gradi funzionali propri, corrispondenti ai gradi delle Forze Armate repubblicane, come segue:\nLe Ausiliarie semplici (equivalenti a Soldati semplici) non aveva alcuna insegna di grado.\nLe ausiliarie utilizzavano solitamente la nomenclatura del grado interna al SAF per le pratiche amministrative gestite dal proprio comando, ed il corrispettivo grado militare per quanto riguarda l'attivit\u00e0 operativa.\nLe altre Ausiliarie della RSI.\nAlcuni giorni prima della costituzione ufficiale del SAF il Comando della X\u00aa Flottiglia MAS aveva gi\u00e0 istituito un proprio Servizio Ausiliario composto da personale femminile (1\u00ba marzo 1944). Queste ausiliarie, al comando della ex ispettrice del settore sportivo femminile dei GUF Fede Arnaud Pocek, costituirono un servizio separato rispetto al SAF, e vennero addestrate in tre corsi tenuti nel 1944, come segue:\nUn quarto corso, organizzato a Venezia nel marzo 1945, non fu completato a causa degli eventi bellici. Il numero complessivo delle volontarie del SAF della Xa MAS fu di circa 300.\nAltri tre corsi vennero organizzati dall'Opera Nazionale Balilla, con volontarie provenienti dalle organizzazioni giovanili del partito. Queste ausiliarie (soprannominate \"le Balilline\") furono in seguito assegnate principalmente ad unit\u00e0 della Guardia Nazionale Repubblicana, ed entrarono a far parte del SAF. I loro corsi di addestramento furono:\nAlmeno altri due corsi furono organizzati nel 1944 direttamente da unit\u00e0 della Guardia Nazionale Repubblicana: il primo dalla GAF (Guardia alla Frontiera) a Moncalieri, il secondo dal 2\u00ba Reggimento Milizia Difesa Territoriale della GNR di Pola.\nVarie Brigate Nere annoverarono nei loro ranghi personale ausiliario femminile, ma non si conoscono specifici corsi addestrativi o norme organizzative generalizzate, trattandosi di iniziative di volontarismo individuale inquadrate a livello locale.\nNell'aprile 1944, su iniziativa della marchesa Wally Sandonnino, un piccolo numero di ausiliarie provenienti dai corsi regolari del SAF transit\u00f2 nella Legione Volontari Italiani organizzata dai tedeschi, continuando per un breve periodo a dipendere e vestire le uniformi del Servizio Ausiliario Femminile prima di venire assorbite nella nuova organizzazione."}
{"id": "2010377", "revid": "2091899", "url": "https://it.wikipedia.org/wiki?curid=2010377", "title": "Gran Premio d'Austria 1998", "text": "Il Gran Premio d'Austria 1998 fu il decimo appuntamento della stagione di Formula 1 1998.\nDisputatosi il 26 luglio sull'A1-Ring, ha visto la vittoria di Mika H\u00e4kkinen su McLaren, seguito da David Coulthard e da Michael Schumacher.\nPre Gara.\nLa Sauber si accorda con la Ferrari per la fornitura dei motori anche per il 1999.\nQualifiche.\nUn'ora prima delle qualificazioni un violento temporale allaga la pista di Zeltweg. La sessione si svolge quindi su un tracciato che va via via asciugandosi e la strategia vincente si rivela quella di Giancarlo Fisichella che, ritardando fino all'ultimo il proprio tempo cronometrato, coglie la prima pole position in carriera, la prima conquistata da un pilota italiano dopo quella di Riccardo Patrese nel Gran Premio d'Ungheria 1992. Anche il resto della griglia di partenza \u00e8 piuttosto inusuale: Alesi ottiene il secondo tempo, precedendo i contendenti al titolo H\u00e4kkinen e Michael Schumacher e Barrichello, Salo, Frentzen, Irvine, Ralf Schumacher e Panis. Solo undicesimo Villeneuve, addirittura 14\u00b0 Coulthard.\nGara.\nAl via, Alesi scatta piuttosto male e viene subito infilato da H\u00e4kkinen; alla prima curva il finlandese ha la meglio anche su Fisichella, portandosi in testa. In mezzo al gruppo, Takagi arriva ad una velocit\u00e0 eccessiva alla prima staccata, si intraversa e accompagna fuori pista Tuero e Herbert, creando parecchio scompiglio. Dopo poche curve, Diniz centra in pieno il compagno di squadra Salo; nell'incidente \u00e8 coinvolto anche Coulthard, che rompe l'alettone anteriore della sua McLaren. Entra in pista la safety car; si ritirano Salo, Diniz, Takagi e Panis (rimasto fermo sullo schieramento), mentre Coulthard e Tuero si fermano ai box per le riparazioni. Quando la vettura di sicurezza si fa da parte, Michael Schumacher (portatosi in seconda posizione) attacca immediatamente H\u00e4kkinen, ma il finlandese resiste e il ferrarista \u00e8 costretto ad allargare la traiettoria, aprendo cos\u00ec la strada a Fisichella. Il tedesco si sbarazza subito del pilota della Benetton, superandolo alla fine del quinto giro.\nAnche Wurz e Verstappen vengono a contatto; l'austriaco ha la peggio e rientra in pista terzultimo. Irvine passa Alesi e si porta in quarta posizione proprio mentre Barrichello abbandona per problemi ai freni. Nel frattempo, Coulthard rimonta molto rapidamente e dalla diciannovesima posizione occupata al secondo passaggio si porta alla nona gi\u00e0 al decimo giro. Cercando di mantenere il ritmo di H\u00e4kkinen, al 17\u00ba giro Schumacher esce di pista alla penultima curva, danneggiando la propria vettura; il pilota tedesco \u00e8 cos\u00ec costretto ad effettuare un intero giro senza l'alettone anteriore, e quindi ad una sosta anticipata. Nello stesso giro esplode il motore sulla Williams di Frentzen; nel corso della 19\u00aa tornata, Coulthard sopravanza Alesi, portandosi in quarta posizione.\nPrima dei rifornimenti H\u00e4kkinen conduce davanti a Fisichella, Irvine, Coulthard, Alesi, Ralf Schumacher, Trulli, Villeneuve, Verstappen ed Herbert. Al 22\u00ba giro Fisichella rifornisce, rientrando in pista mentre sopraggiunge Alesi. I due proseguono appaiati fino alla seconda staccata, dove nessuno dei due cede strada all'altro e i due finiscono per toccarsi, terminando la propria gara nella via di fuga. Al giro seguente rifornisce anche Irvine, che cede il secondo posto a Coulthard; i due piloti McLaren, gli unici partiti per effettuare un solo pit stop, entrano ai box rispettivamente al 34\u00ba ed al 37\u00ba giro. Quando torna in pista H\u00e4kkinen conduce davanti a Coulthard, Irvine, Ralf Schumacher, Michael Schumacher, Villeneuve e Trulli.\nAl 53\u00ba giro Michael Schumacher raggiunge il fratello Ralf, con il quale duella per diversi giri prima di superarlo. Dopo aver sopravanzato il fratello, Schumacher comincia a riavvicinarsi ad Irvine; il nordirlandese rallenta per facilitare il ricongiungimento, fino a quando dai box gli viene esposto un inequivocabile cartello con la scritta P4, ovvero quarto posto. Lo scambio di posizione avverr\u00e0 a quattro giri dal termine. H\u00e4kkinen e Coulthard conquistano la quarta doppietta stagionale davanti alle due Ferrari di Schumacher ed Irvine; chiudono la zona punti Ralf Schumacher e Villeneuve.\nFonti.\nLa cronaca prende spunto dalla rivista Autosprint\n\"Salvo indicazioni diverse le classifiche sono tratte da \""}
{"id": "2010378", "revid": "1522738", "url": "https://it.wikipedia.org/wiki?curid=2010378", "title": "Christiane Cegavske", "text": "Biografia.\nRegista e produttrice cinematografica, nota specialmente per il suo film animato \"T\u00e8 di sangue e filo rosso\" (2006) e per aver prodotto sezioni di animazione a passo uno, per il film intitolato \"Blood and Sunflowers\" (2000). Inoltre ha creato animazioni per lo show televisivo statunitense \"X-Chromosome\" (2001)."}
{"id": "2010380", "revid": "339392", "url": "https://it.wikipedia.org/wiki?curid=2010380", "title": "F\u00fatbol Club Barcelona Atl\u00e8tic", "text": ""}
{"id": "2010381", "revid": "484362", "url": "https://it.wikipedia.org/wiki?curid=2010381", "title": "Etnici italiani", "text": "La seguente \u00e8 una lista di etnici cio\u00e8 nomi di abitanti relativi alle citt\u00e0 italiane. Include i capoluoghi di regione e di provincia, nonch\u00e9 etnici irregolari o comunque non immediati."}
{"id": "2010386", "revid": "112760700", "url": "https://it.wikipedia.org/wiki?curid=2010386", "title": "Gran Premio di Germania 1998", "text": "Il Gran Premio di Germania 1998 fu l'undicesimo appuntamento della stagione di Formula 1 1998.\nDisputatosi il 2 agosto sullo Hockenheimring, ha visto la vittoria di Mika H\u00e4kkinen su McLaren, seguito da David Coulthard e da Jacques Villeneuve.\nPre Gara.\nSabato, H\u00e4kkinen e Coulthard sono confermati ufficialmente dalla McLaren per il 1999; per la coppia si tratta del quarto anno consecutivo nella scuderia, un record.\nQualifiche.\nAncora una volta, la McLaren domina le qualifiche, con H\u00e4kkinen che conquista l'ottava pole position stagionale davanti al compagno di squadra Coulthard. Terzo tempo per Villeneuve, che precede i due piloti Jordan, Ralf Schumacher e Hill, Irvine e i due piloti della Benetton, Wurz e Fisichella. Solo nono Michael Schumacher, penalizzato dalla scelta della Ferrari di dedicare la prima giornata di prove alla valutazione della nuova vettura a passo lungo, per poi optare per la vecchia versione. Non partecipa alla sessione decisiva per lo schieramento Rosset, il quale, dopo una violenta uscita di strada la mattina, non riceve il nulla osta dal medico della FIA, Sid Watkins, subendo quindi anche l'esclusione dalla gara.\nGara.\nPoco prima della partenza cadono alcune gocce di pioggia, ma la precipitazione cessa immediatamente. Al via, H\u00e4kkinen e Coulthard mantengono la testa della corsa; pi\u00f9 indietro, Wurz si avvia a fatica e Michael Schumacher lo evita all'ultimo istante. I piloti della McLaren tengono fin dall'inizio un ritmo inavvicinabile per tutti; l'unico a non essere staccato \u00e8 Ralf Schumacher, unico ad aver scelto di effettuare due soste e quindi alla guida di una vettura pi\u00f9 leggera degli altri. Alle spalle dei primi tre si trovano, nell'ordine, Villeneuve, Hill, Irvine, Michael Schumacher, Fisichella, Frentzen e Alesi. Mentre Diniz si ritira, Irvine compie un errore alla seconda chicane, perdendo la sua quinta posizione a favore del compagno di squadra. Wurz, in rimonta, sopravanza Salo, Verstappen e Trulli, mentre Panis viene penalizzato con uno stop &amp; go per partenza anticipata.\nNel corso della 14\u00aa tornata, Ralf Schumacher \u00e8 il primo pilota a rifornire; il pilota tedesco rientra in pista decimo. La gara continua senza particolari scossoni fino al 22\u00ba giro, quando Alesi inaugura la prima ed unica serie di rifornimenti, imitato via via da tutti gli altri. Nel frattempo, le due Stewart si ritirano a tre giri di distanza l'una dall'altra, con entrambi i piloti traditi dal cambio delle proprie vetture. Al 29\u00ba passaggio Ralf Schumacher rifornisce per la seconda volta tornando in pista al sesto posto; non ci sono altri avvenimenti degni di nota nelle prime posizioni e la McLaren coglie la quarta doppietta stagionale, con H\u00e4kkinen che va a vincere davanti a Coulthard, Villeneuve (al primo podio stagionale), Hill (a punti per la prima volta nel 1998), Michael Schumacher e Ralf Schumacher.\nNote.\nLa cronaca prende spunto dalla rivista Autosprint\n\"Salvo indicazioni diverse le classifiche sono tratte da \""}
{"id": "2010392", "revid": "983767", "url": "https://it.wikipedia.org/wiki?curid=2010392", "title": "Vulpes macrotis", "text": "La volpe pigmea americana (Vulpes macrotis ) \u00e8 una volpe nordamericana relativamente comune. Il suo areale si estende fino al Messico settentrionale. Alcuni mammalologi la classificano come conspecifica della volpe americana, \"V. velox\", ma la sistematica molecolare implica che le due specie vengano considerate distinte.\nDescrizione.\nHa il mantello generalmente grigio, con sfumature color ruggine, e l'estremit\u00e0 della coda nera. Diversamente dalla volpe grigia non ha nessuna striscia lungo la coda.\nCaccia e abitudini alimentari.\nLa volpe pigmea americana \u00e8 un animale in gran parte notturno, ma talvolta si avventura fuori della tana anche durante il giorno. La volpe pigmea americana parte per la caccia generalmente poco dopo il tramonto, nutrendosi soprattutto di piccoli animali come ratti canguro, \"jackrabbit\", insetti, pesci e piccoli uccelli. Pi\u00f9 famiglie di queste volpi possono occupare gli stessi terreni di caccia, ma generalmente non cacciano nelle stesse ore.\nRiproduzione.\nI maschi e le femmine di volpe pigmea americana stabiliscono le coppie durante ottobre e novembre. Queste possono variare da un anno all'altro. Si accoppiano tra dicembre e febbraio, quando utilizzano tane familiari pi\u00f9 grandi. I volpacchiotti, solitamente da 3 a 14, nascono tra marzo e aprile (McGrew 1979).\nSottospecie.\nLa volpe pigmea americana non ha sottospecie riconosciute, nonostante alcune popolazioni vengano ritenute tali.\nLa volpe pigmea americana di San Joaquin (\"Vulpes macrotis mutica\") in passato era molto comune nella Valle del San Joaquin, in California. Nel 1990 la sua popolazione era stata stimata sui 7.000 esemplari ed \u00e8 attualmente considerata minacciata. Il 26 settembre 2007, la Wildlands, Inc. ha annunciato la designazione dei 684 acri del \"Deadman Creek Conservation Bank\", un'area selezionata appositamente per proteggere l'habitat della volpe pigmea americana di San Joaquin.\nLa volpe pigmea americana del deserto (\"Vulpes macrotis arsipus\") vive nel Deserto del Mojave.\nLa volpe pigmea americana della California Meridionale (\"Vulpes macrotis macrotis\") era originaria delle regioni desertiche della California Meridionale, ma si \u00e8 estinta nel 1903."}
{"id": "2010396", "revid": "112229513", "url": "https://it.wikipedia.org/wiki?curid=2010396", "title": "ZoneMinder", "text": "ZoneMinder \u00e8 un software open source utilizzato nell'ambito della videosorveglianza, sviluppato per Linux.\n\u00e8 rilasciato sotto licenza GNU General Public License (GPL)."}
{"id": "2010398", "revid": "110157", "url": "https://it.wikipedia.org/wiki?curid=2010398", "title": "Teatro di San Girolamo", "text": "Il teatro di San Girolamo \u00e8 un teatro-auditorium situato a Lucca.\nRicavato dall'omonima ex chiesa gesuitica di San Girolamo, la platea disposta nell'aula dell'ex chiesa ospita 174 posti a sedere.\nIl teatro \u00e8 attaccato al lato destro del palcoscenico del Teatro del Giglio, e presenta un palcoscenico abbastanza profondo e ben attrezzato sotto il profilo scenotecnico.\nNel maggio 2002 \u00e8 stata ultimata la ristrutturazione che, su progetto dell'architetto Dini, ha portato all'attuale redazione."}
{"id": "2010402", "revid": "729019", "url": "https://it.wikipedia.org/wiki?curid=2010402", "title": "Stazione di Cisterna di Latina", "text": "La stazione di Cisterna di Latina \u00e8 una stazione intermedia della ferrovia Roma-Napoli (via Formia); \u00e8 fermata dei treni della linea regionale FL 7. \u00c8 situata in pieno centro, presso la piazza Salvo d'Acquisto.\nStoria.\nLa stazione di Cisterna di Latina fu aperta all'esercizio il 17 luglio 1922 contestualmente all'entrata in funzione della tratta Campoleone-Formia della \"Direttissima Roma-Napoli\" realizzando cos\u00ec il collegamento della localit\u00e0 con la capitale.\nLa stazione sub\u00ec pesanti danneggiamenti nella primavera del 1944 a causa degli scontri tra i tedeschi e gli alleati e soprattutto per il duro bombardamento dell'area di Cisterna da parte di questi ultimi.\nNel 1947 mut\u00f2 denominazione da \"Cisterna di Littoria\" a \"Cisterna di Latina\".\nStrutture e impianti.\nIl fabbricato riflette lo stile essenziale dell'epoca di costruzione; \u00e8 a due elevazioni con servizi disgiunti. \u00c8 stato dotato di pensiline a servizio dei 3 binari in uso per viaggiatori solo in tempi recenti.\nIl fascio binari \u00e8 composto di 4 binari dei quali i primi due sono quelli di corsa della Ferrovia Roma-Formia-Napoli e sono utilizzati per il transito. La stazione viene utilizzata anche per il servizio regionale e metropolitano della linea FL7 (Roma-Latina) adibendo allo scopo i binari 3 e 4.\nPer quello che riguarda la categorizzazione delle stazioni RFI la considera di categoria \"silver\".\nLa stazione \u00e8 dotata di bar e sottopassaggio."}
{"id": "2010414", "revid": "36426", "url": "https://it.wikipedia.org/wiki?curid=2010414", "title": "Auditorium del Suffragio", "text": "L'auditorium del Suffragio \u00e8 un teatro situato a Lucca.\nLa sala risale al Cinque-Seicento. La redazione attuale \u00e8 dovuta a un intervento di restauro eseguito nel 2001-2002.\nIl complesso ha una capienza totale superiore ai 200 posti ed \u00e8 adibito anche ad auditorium, oltre ad ospitare alcune rappresentazioni teatrali e musicali: queste ultime sono generalmente organizzate dal Conservatorio Boccherini, celebre istituzione cittadina."}
{"id": "2010416", "revid": "124818486", "url": "https://it.wikipedia.org/wiki?curid=2010416", "title": "Gran Premio d'Ungheria 1998", "text": "Il Gran Premio d'Ungheria 1998 fu il dodicesimo appuntamento della stagione di Formula 1 1998.\nDisputatosi il 16 agosto sull'Hungaroring, ha visto la vittoria di Michael Schumacher su Ferrari, seguito da David Coulthard e da Jacques Villeneuve.\nQualifiche.\nIn una pista dove i sorpassi sono difficilissimi, le prove acquistano un'importanza assoluta. Per l'ottava volta in stagione la prima fila \u00e8 tutta McLaren-Mercedes, con H\u00e4kkinen davanti a Coulthard. \nSi tiene in scia Michael Schumacher, 3\u00b0 a circa 4 decimi dalla pole; gli altri seguono a pi\u00f9 di un secondo, con Damon Hill (sempre a suo agio su questo circuito) quarto davanti a Irvine, Villeneuve, Frentzen, Fisichella, Wurz e Ralf Schumacher.\nGara.\nMolto reattive al via, le McLaren scattano davanti a Schumacher, con Irvine che riesce a precedere Hill; dietro di loro giungono Villeneuve, Frentzen, Wurz e Alesi. Irvine segna tempi velocissimi, ma al 13\u00ba giro un'avaria elettrica lo costringe al ritiro; poco si ferma anche Tuero, tradito dal motore. Pochi i sorpassi e il terzetto davanti allunga sugli inseguitori.\nAl 21\u00ba giro Alesi finisce fuori pista, ma riesce a rientrare perdendo solo una posizione a vantaggio di Fisichella. Tre giri dopo Hill inaugura il primo giro di rifornimenti. Al 28\u00ba giro si ritira Trulli, mentre Frentzen (per via del ripresentarsi dei problemi al dado della Williams) resta ai box per ben 16\". H\u00e4kkinen continua a condurre davanti al compagno Coulthard, poi a seguire Michael Schumacher, Hill, Villeneuve, Frentzen, Wurz, Fisichella, Alesi e Ralf Schumacher.\nNel corso del 43\u00ba giro la Ferrari cambia strategia passando da due soste a tre: Schumacher riparte con poco carburante e stacca il miglior parziale; quando Coulthard rientra in pista dopo la seconda sosta, la prima guida Ferrari ricuce il distacco su H\u00e4kkinen inanellando giri pi\u00f9 veloci in serie. Al 46\u00ba giro H\u00e4kkinen rifornisce e Schumacher passa in testa.\nIl tedesco continua a spingere e due giri dopo il vantaggio \u00e8 gi\u00e0 superiore ai 7\"; per contro il finlandese della McLaren patisce difficolt\u00e0 al cambio e viene sopravanzato da Coulthard. Al 57\u00ba giro, sempre per un guasto al cambio, si ritira Barrichello; nel frattempo Villeneuve comincia a sua volta ad avvicinarsi ad H\u00e4kkinen. Al 62\u00ba giro Schumacher si ferma per il terzo pit stop, rientrando in pista davanti a Coulthard, H\u00e4kkinen, Villeneuve, Hill, Frentzen, Wurz e Alesi.\nLa McLaren numero 8 continua a essere afflitta da problemi al cambio e al 67\u00ba giro Mika viene superato dal campione del mondo in carica, venendo imitati pochi giri e anche Hill e Frenzten. \nSchumacher invece conduce senza difficolt\u00e0 e vince la sua quinta gara stagionale, davanti a Coulthard, Villeneuve, Hill, Frentzen, mentre H\u00e4kkinen chiude sesto.\nNella classifica mondiale il finlandese conserva un vantaggio di 7 punti su Schumacher (77 a 70); Coulthard \u00e8 terzo con 48 davanti ad Irvine a 32 mentre Villeneuve con 20 lunghezze scavalca Wurz fermo a 17 punti. Nella classifica costruttori la McLaren-Mercedes guida con 125 punti, davanti alla Ferrari con 102, alla Benetton (\"a secco\" da tre gare) con 32 e alla Williams con 30.\nFonti.\nLa cronaca prende spunto dalla rivista Autosprint\n\"Salvo indicazioni diverse le classifiche sono tratte da \"\n\"o da \""}
{"id": "2010419", "revid": "729019", "url": "https://it.wikipedia.org/wiki?curid=2010419", "title": "Jake Deckard", "text": "Biografia.\nDebutta nell'industria dei film pornografici nel 2005, dopo aver conosciuto due attori gi\u00e0 affermati come Colton Ford e Ray Dragon che l'hanno consigliato. Firma un contratto di un anno con la Titan Media, debuttando nel film \"Wrong Side of the Tracks: Part One\" sotto la direzione del celebre regista Chi Chi LaRue, in seguito diviene modello esclusivo per i Raging Stallion Studios.\nNel giro di pochi anni diventa uno degli attori porno pi\u00f9 apprezzati del settore, girando in soli tre anni oltre 20 film, aggiudicandosi il titolo di \"Raging Stallion Man of the Year 2007\". Nel 2007 dirige il suo primo film porno, \"Roid Rage\", che lo vede anche coinvolto in una scena hard con il porno attore Trey Casteel. Nel 2008 fonda una sua casa di produzione, la Screaming Eagle XXX, e termina il suo contratto con la Raging, ma continua ad avere rapporti di lavori con essa. Per la sua Screaming Eagle nel 2008 ha realizzato il film pornografico a tema sportivo \"Jock Itch\", che vede tra gli attori, oltre lui, Logan McCree e Ricky Sinz.\nDeckard si definisce versatile, esibendosi nei suoi film sia come attivo sia come passivo. Ha molti tatuaggi sparsi per il corpo, tra cui una bussola sulla spalla, un cuore sul bicipite e un ideogramma attorno all'ombelico. L'attore ha dichiarato che il nome d'arte Deckard direva dal personaggio interpretato da Harrison Ford in \"Blade Runner\", a cui ha voluto rendere omaggio. Dopo aver frequentato un corso di un anno presso un istituto di New York, ha aperto un centro di massaggi nel quartiere Castro di San Francisco, specializzato in massaggi svedesi e shiatsu.\nDeckard ha vinto 2 GayVN Awards 2008 come miglior attore e come miglior performance dell'anno, mai nessun pornodivo ha raggiunto tale risultato."}
{"id": "2010422", "revid": "438678", "url": "https://it.wikipedia.org/wiki?curid=2010422", "title": "Skin Deep - Il piacere \u00e8 tutto mio", "text": "Skin Deep - Il piacere \u00e8 tutto mio (\"Skin Deep\") \u00e8 un film del 1989 diretto da Blake Edwards.\nTrama.\nZack, un giovane scrittore americano di successo che ha ricevuto il premio Pulitzer, da qualche tempo non riesce pi\u00f9 a scrivere niente di buono e si dedica alle pi\u00f9 svariate avventure galanti, nonostante ami sinceramente sua moglie Alex. Afferma, anzi, di desiderare tutte le belle donne e di essere incapace di un legame unico e profondo. Un giorno, tornando a casa all'improvviso, Alex trova il marito minacciato con la pistola da una delle sue amanti, che lo ha appena sorpreso fra le braccia della parrucchiera. Indignata, la moglie lo caccia subito di casa e d\u00e0 il via alle pratiche per il divorzio. L'uomo, addolorato per la separazione, \u00e8 depresso, beve molto e si affida inutilmente alle cure di uno psicanalista per guarire dal suo continuo desiderio di conquiste femminili. L'unica persona con cui pu\u00f2 sfogarsi veramente confidandosi \u00e8 il fedele amico Barney, proprietario di un bar. Intanto Zack continua ad avere relazioni con molte ragazze: la bionda Molly, che, delusa da lui inizia a odiarlo e gli procura un sacco di guai; una gigantesca culturista, Lonnie, con cui ha un'avventura volgarmente piccante; Amy, conosciuta per caso in un motel, mentre veniva piantata in asso dal suo uomo. Ma Zack, in fondo, \u00e8 sempre insoddisfatto e desidererebbe tornare a vivere con Alex. Quando glielo chiede, lei rifiuta perch\u00e9 non pu\u00f2 pi\u00f9 fidarsi di lui. Sempre pi\u00f9 spesso ubriaco, Zack finisce anche in carcere, e un amico avvocato deve accorrere in suo aiuto. Dopo qualche tempo, Alex sta per sposarsi con un altro, ma Zack la raggiunge e riesce a mandare a monte il matrimonio. Sar\u00e0 Barney a spiegargli che l'origine di tutti i suoi guai \u00e8 un'enorme paura della vita, che \u00e8 anche la causa delle sue mille avventure. Lo psicanalista lo esorta ad aiutarsi da solo. Finalmente Zack riesce a cambiare modo di vivere e torna ad essere uno scrittore di successo. A Natale pu\u00f2 dichiarare ad Alex che non beve pi\u00f9 da tempo e si \u00e8 mantenuto casto per 6 mesi. Infatti anche in quel momento resiste ad una grossa tentazione. \u00c8 diventato monogamo, e Alex, che non ha mai cessato d'amarlo, lo riprende con s\u00e9."}
{"id": "2010428", "revid": "767487", "url": "https://it.wikipedia.org/wiki?curid=2010428", "title": "Nei panni di una bionda", "text": "Nei panni di una bionda (\"Switch\") \u00e8 un film del 1991, diretto da Blake Edwards ed interpretato da Ellen Barkin, JoBeth Williams e Jimmy Smits.\nTrama.\nSteven Brooks, pubblicitario di successo, ha fortuna sia col lavoro che con le donne. Ne ha avute tantissime e le ha regolarmente scaricate dopo averle sedotte. Un giorno Steven riceve la telefonata di una delle sue tante ex, Margo, che lo invita a trascorrere la serata da lei, promettendogli una sorpresa. Steven accetta l'invito e nell'abitazione trova anche Liz e Felicia, altre due ex. Steven pregusta gi\u00e0 una serata a luci rosse con le tre belle, ma queste tentano di ucciderlo in una vasca per vendicarsi di essere state scaricate. Steven sopravvive, ma poco dopo Margo gli scarica addosso tre colpi di pistola.\nSteven si ritrova quindi in purgatorio dove Dio gli dice che, se vuole andare in Paradiso, deve ritornare in vita e trovare una donna che gli voglia veramente bene, in caso contrario finir\u00e0 all'inferno. Steven torna quindi sulla terra, ma il diavolo ci mette lo zampino e, per rendergli pi\u00f9 difficile la missione e fargli provare di persona il male che ha fatto, lo trasforma in una donna. Sconvolto, Steven si accorge che - ovviamente - nessuno lo riconosce pi\u00f9 e allora si fa passare per Amanda Brooks, sorellastra di Steven.\nPer prima cosa, Amanda va da Margo e la ricatta, poi si fa assumere nell'azienda pubblicitaria dove lavorava Steven, dove si fa conoscere da Walter Stone, suo miglior amico e dal suo capo. Non dimentica la sua missione principale, cio\u00e8 trovare una donna che provi un po' d'amore per Steven, ma tra tutte le sue ex non c'\u00e8 n'\u00e8 nemmeno una, tutte lo odiano. Per avere un posto nell'azienda, Amanda promette di portare concludere un affare con una produttrice di profumi, Sheila Faxton. Quest'ultima \u00e8 lesbica e Amanda non ha problemi a sedurla, ma quando sta per avere un rapporto con la produttrice, Amanda si sente stranamente a disagio, incapace di gestire la situazione. Piantata da Sheila, che per\u00f2 accetta ugualmente l'incarico con l'azienda pubblicitaria, Amanda finisce inconsapevolmente col passare la notte assieme a Walter, accusandolo, al risveglio, di averla violentata.\nNel frattempo, viene ritrovato il cadavere di Steven. Margo, per distogliere da s\u00e9 ogni sospetto, nasconde la pistola a casa di Amanda e la fa arrestare. Sotto processo, Amanda non viene creduta dai giudici quando afferma di essere Steven e finisce in prigione. Cinque mesi dopo, Walter va a fare visita ad Amanda, scoprendo che \u00e8 incinta. La donna \u00e8 diabetica e soffre di pressione alta: il parto per lei rischia di essere letale. Tuttavia Amanda, molto colpita dal fatto che una vita stia crescendo dentro di lei, spiega a Walter che cosa unica e preziosa sia anche il solo fatto di poter sentire in s\u00e9 questa nuova creatura e rifiuta quindi di abortire. Il giorno del parto, Amanda d\u00e0 alla luce una bambina. Insieme a Walter abbraccia teneramente la piccola, riconoscendola come la cosa pi\u00f9 bella della propria esistenza. Poi per\u00f2, nonostante l'intervento dei medici, Amanda si aggrava rapidamente e muore quello stesso giorno.\nAnni dopo, mentre Walter e la piccola depongono fiori sulla tomba di Amanda, la bambina ripete di voler bene alla mamma. Steven/Amanda li guarda dal paradiso: l'amore della figlia \u00e8 stato infatti la sua redenzione. Dio si complimenta con lei per la bellissima bambina che ha fatto nascere e le assicura che potr\u00e0 vederla crescere. La sola cosa che rimane a Steven da decidere \u00e8 se vuole essere un angelo uomo o un angelo donna. \u00c8 una scelta difficile, ma Dio gli risponde che ha tutta l'eternit\u00e0 per decidere."}
{"id": "2010430", "revid": "125969878", "url": "https://it.wikipedia.org/wiki?curid=2010430", "title": "Gran teatro all'aperto", "text": "Il Gran teatro all'aperto \u00e8 un teatro situato a Torre del Lago Puccini, nel comune di Viareggio.\nStoria del Gran teatro all'aperto.\nIl complesso \u00e8 il pi\u00f9 importante teatro all'aperto della Toscana ed \u00e8 legato a una delle manifestazioni estive pi\u00f9 celebri e seguite, il Festival di Torre del Lago che prese il via nel 1930. Grazie a celebri allestimenti pucciniani e alla partecipazione dei nomi pi\u00f9 illustri della lirica mondiale, il festival divenne una delle manifestazioni liriche di maggior successo.\nLa redazione dell'attuale Teatro all'Aperto risale al 1966 quando il precedente teatro \u00e8 stato spostato sul terreno bonificato situato a nord del porticciolo di Torre del Lago, sulla riva del lago di Massaciuccoli in prossimit\u00e0 della Villa Mausoleo di Giacomo Puccini alla quale \u00e8 collegato mediante un ponticello di accesso. Nel 1994 \u00e8 stato sottoposto a un intervento di restauro e di adattamento alla normativa vigente in materia di sicurezza.\nNel 2002 il Comune di Viareggio, la \"Fondazione Festival Pucciniano\" e la Regione Toscana hanno inserito il \"Memorial of Puccini\" nei loro programmi culturali prioritari, con l'obiettivo principale di costruire un teatro permanente e attrezzare tutta l'area per il libero uso dei cittadini, dei turisti, degli spettatori, realizzando un Parco della Musica.\nL'attuale Amministrazione ha incaricato un team interdisciplinare coordinato dall'architetto Italo Insolera di progettare il nuovo complesso a scala ambientale comprendente un teatro-arena all'aperto per 3100 persone; un teatro-auditorium coperto per 600 persone; cabine regia e servizi tecnici palcoscenici; sale di prova e servizi per orchestra e attori; sale e servizi per attivit\u00e0 didattiche; terrazze panoramiche; foyer; guardaroba; bar-ristorante; servizi sanitari e generali; padiglione per mostre, Museo Pucciniano e attivit\u00e0 varie; uffici, direzione; parco con boschi e radure, vivaio, orto botanico con essenze del lago."}
{"id": "2010431", "revid": "767487", "url": "https://it.wikipedia.org/wiki?curid=2010431", "title": "Angel (film 1982)", "text": "Angel \u00e8 un film del 1982 diretto da Neil Jordan."}
{"id": "2010433", "revid": "1543377", "url": "https://it.wikipedia.org/wiki?curid=2010433", "title": "Ford Pampa", "text": "La Ford Pampa \u00e8 la versione pick-up della berlina sud americana Ford Corcel. Venne prodotta negli stabilimenti brasiliani della Ford dal 1982 fino al 1997, quando fu sostituita dalla Ford Courier.\nIl contesto.\nNel 1982 la Ford brasiliana present\u00f2 per la prima volta il Pampa, versione pick-up della Ford Corcel seconda serie. Fu il secondo veicolo ad affacciarsi in questo segmento, in quanto il primo fu il Fiat Fiorino (che al tempo si chiamava Citt\u00e0) basato sulla Fiat 147. Il nome Pampa \u00e8 un chiaro riferimento alle praterie del Sudamerica, regioni in cui si trovano localizzate molte attivit\u00e0 agricole e d'allevamento.\nRispetto al concorrente della Fiat, questo mezzo possedeva un abitacolo pi\u00f9 comodo, una struttura generale pi\u00f9 solida e una capacit\u00e0 di carico maggiore. Esteticamente, la parte anteriore era uguale a quella della Corcel seconda serie e il corpo vettura si ispirava ai pi\u00f9 grandi pick-up americani della serie F-1000. A differenza del Fiat Fiorino, il quale utilizzava delle sospensioni indipendenti al posteriore, il Pampa possedeva un assale rigido con molle semi-ellittiche, pi\u00f9 adatte al trasporto di carichi rispetto a quelle elicoidali. Grazie al suo successo, molte altre case automobilistiche introdussero un veicolo nel segmento interessato. In particolare la Volkswagen realizz\u00f2 il Saveiro basato sulla Gol e la Chevrolet vendette lo Chevy 500 nel 1983.\nLa Pampa utilizz\u00f2 lo stesso motore di 1600\u00a0cm\u00b3 e il cambio manuale a cinque rapporti della Corcel, assieme alle sospensioni anteriori modificate per sopportare grandi carichi. Grazie al suo assetto, il pick-up Ford ebbe una capacit\u00e0 di carico di 600\u00a0kg. Un'altra modifica effettuata al pianale della Corcel fu l'allungamento del passo. Nel Pampa il serbatoio del carburante da 76 l era ubicato appena dietro la cabina, mentre le sue porte erano pi\u00f9 piccole della Corcel, simili a quelle della Ford Del Rey. Il motore 1600\u00a0cm\u00b3 poteva funzionare sia a benzina che ad alcool ed erogava 66 cv o 69 cv a seconda del carburante.\nLa sua velocit\u00e0 massima fu di 160\u00a0km/h. Gli optional consistevano in un orologio digitale, aria condizionata, sedili regolabili con poggiatesta, console centrale, radio e cinture auto-avvolgenti.\nNel 1984 il Pampa venne aggiornato. Il motore divenne un CHT da 1600\u00a0cm\u00b3 e 75 CV ad alcool o 73 cv a benzina. Assieme alla versione aggiornata, venne lanciato un modello a trazione integrale. Esternamente la Pampa 4x4 non era molto differente dalla 4x2. La mascherina anteriore riportava la scritta 4x4, gli pneumatici erano pi\u00f9 adatti ai terreni impervi essendo maggiormente tassellati e i paraurti vennero dotati di un gancio per poter trainare altri veicoli o essere trainati in caso di emergenza. \nIl modello 4x4 venne equipaggiato con un cambio a quattro rapporti con una leva capace di ridurli. Anche la trazione integrale poteva essere inserita o disinserita grazie a una leva in prossimit\u00e0 del cambio. Inoltre, questa versione aveva un secondo serbatoio di 40 litri supplementari di combustibile. L'interno fu molto pi\u00f9 di base rispetto alla versione 4x2.\nNel 1986 vennero introdotti gli allestimenti L (base) e GL, mentre le versioni 4x2 vennero eliminate.\nNel 1987 venne eseguito un piccolo facelift che introdusse una nuova griglia frontale, simile a quella della Del Rey, l'allestimento Ghia, i finestrini elettrici e la chiusura centralizzata. Stranamente, venne eliminata l'aria condizionata, lasciando disponibile solo il riscaldamento.\nGrazie all'alleanza tra Ford e Volkswagen (Autolatina), il Pampa ricevette l'AP-1800 che motorizz\u00f2 tutte le versioni assieme al 1.6 CHT.\nNel 1991 venne introdotto l'allestimento sportivo S che aveva di serie il motore 1.8\u00a0cm\u00b3, i morsetti esterni, la gomma di protezione laterale e come optional lo sterzo idraulico, i sedili regolabili, dei disegni personalizzati sui lati, il finestrino posteriore scorrevole, un piccolo spoiler anteriore con fendinebbia integrati nel paraurti e altri accessori lussuosi utilizzati anche dall'allestimento Ghia. \nNel 1992 ci fu un secondo facelift: la mascherina venne nuovamente aggiornata similmente a quella dell'ultima generazione della Del Rey, che usc\u00ec di produzione nel 1991.\nNel 1995 venne eliminato l'allestimento Ghia 1,6 4x4, e vennero lasciate le versioni \"L\" 1.6/1.8, \"GL\" 1,8 e \"S\" 1.8.\nLa produzione del Pampa venne arrestata nel 1997, poco dopo l'introduzione dell'iniezione elettronica CEE-IV. Il suo sostituto, ovvero il Ford Courier, non raggiunse mai gli stessi numeri di vendita."}
{"id": "2010436", "revid": "339392", "url": "https://it.wikipedia.org/wiki?curid=2010436", "title": "P/2005 YQ127", "text": ""}
{"id": "2010437", "revid": "767487", "url": "https://it.wikipedia.org/wiki?curid=2010437", "title": "Un amore, forse due", "text": "Un amore, forse due (\"The Miracle\") \u00e8 un film del 1991 diretto da Neil Jordan."}
{"id": "2010442", "revid": "27723", "url": "https://it.wikipedia.org/wiki?curid=2010442", "title": "Nijhawan", "text": ""}
{"id": "2010444", "revid": "767487", "url": "https://it.wikipedia.org/wiki?curid=2010444", "title": "The Butcher Boy", "text": "The Butcher Boy \u00e8 un film del 1997 diretto da Neil Jordan e tratto dal romanzo \"Il garzone del macellaio\" di Patrick McCabe, che ha collaborato alla sceneggiatura."}
{"id": "2010445", "revid": "124856412", "url": "https://it.wikipedia.org/wiki?curid=2010445", "title": "Tomoterapia", "text": "La tomoterapia \u00e8 un tipo di radioterapia, utilizzata per eradicare patologie tumorali o per fini palliativi, in cui la radiazione viene emessa fetta per fetta (da qui l'uso del prefisso greco \"tomo\", che significa \"fetta\"). \nStoria.\nLa prima implementazione del sistema di tomoterapia \u00e8 stato il Corvus sviluppato dalla Nomos Corporation. Questo \u00e8 stato il primo sistema commerciale per la pianificazione e la distribuzione di radioterapia intensit\u00e0 modulata (IMRT). Il sistema originale, destinato esclusivamente al trattamento del cervello.\nLa tomoterapia elicoidale \u00e8 stata sviluppata presso la University of Wisconsin-Madison dal professor Thomas Rockwell Mackie e da Paul Reckwerdt. I primi pazienti sono stati trattati nel 2002, presso l'Universit\u00e0 del Wisconsin sotto la guida del professor Minesh Mehta, grazie a dei finanziamenti statali.\nCaratteristiche tecniche.\nL'apparecchiatura, costituita da un gantry circolare, simile a quello di una TC (Tomografia computerizzata), che racchiude la sorgente radiogena, viene installata in un bunker interrato o isolato da pareti in calcestruzzo con spessori superiori al metro.\nLa sorgente radiogena dell'apparecchiatura \u00e8 costituita da un acceleratore lineare da 6 MeV. Tale sorgente pu\u00f2 ruotare, guidata dal computer, in modo continuo attorno al paziente adagiato su un lettino di trattamento, che a sua volta pu\u00f2 muoversi contemporaneamente sul piano orizzontale, in coordinamento con il movimento della sorgente.\nSull'uscita radiante dell'acceleratore \u00e8 posto un collimatore a lamelle che con il loro rapido movimento provvedono a modulare e scomporre il fascio di radiazione. Dal lato opposto un sistema di rivelazione allo Xeno, provvede a raccogliere le radiazioni che attraversano il paziente ed a ricostruire, durante l'effettuazione del trattamento, un'immagine in 3D ad alta energia della regione irradiata.\nLa tomoterapia si configura quindi come una tecnica di tipo IGRT (Radioterapia guidata dall'immagine).\nLa sorgente radiogena pu\u00f2 effettuare da 1 a 10 rotazioni complete al minuto. Durante ogni rotazione della sorgente, il collimatore multi-lamellare pu\u00f2 a sua volta assumere 50 differenti configurazioni di apertura.\nLa risultante delle combinazioni fra le varie posizioni angolari dei singoli fasci di radiazioni con i movimenti lineari del lettino del paziente, \u00e8 un trattamento continuo di tipo rotazionale, equivalente ad un numero elevatissimo di trattamenti statici convenzionali di tipo IMRT (RadioTerapia a Modulazione d'Intensit\u00e0).\nVantaggi rispetto alla radioterapia convenzionale.\nRispetto ai trattamenti radioterapici convenzionali (noti ad esempio con la sigla 3D-CRT), la tomoterapia, come del resto la IMRT o la VMAT (IMRT e VMAT sono tecniche moderne di radioterapia possibili anche con acceleratori lineari di attuale generazione), consente un'irradiazione maggiormente accurata del bersaglio, con migliore salvaguardia dei tessuti circostanti e la possibilit\u00e0 in una stessa seduta di trattare pi\u00f9 di un bersaglio e con dosi pi\u00f9 elevate e circoscritte, con maggiore efficacia del trattamento.\nPatologie di elezione.\nLa tomoterapia risulta particolarmente indicata nel trattamento di neoplasie situate in prossimit\u00e0 di organi importanti e delicati, che esigono quindi un'altissima precisione nell'irradiamento (\"testa - collo, pancreas, sistema nervoso centrale\") e nelle neoplasie che richiedono la somministrazione di dosi elevate e concentrate (\"prostata\").\nIn casi particolari e selezionati, la tomoterapia pu\u00f2 essere anche indicata nel trattamento con dosi elevate di tumori localmente avanzati e di metastasi.\nModalit\u00e0 di preparazione e di svolgimento del trattamento.\nAcquisizione immagini e centraggio.\nIn questa fase si ottengono i dati anatomici del paziente e si individuano le migliori soluzioni pratiche (posizione del paziente, accessori di immobilizzazione) al fine di impostare il miglior trattamento possibile.\nLa fase di centratura quindi non comporta l'erogazione di dosi terapeutiche, ma ha il solo scopo di \"preparazione tecnica\" al trattamento vero e proprio.\nNella sala di diagnostica TAC o PET-TAC avvengono l'acquisizione e la visualizzazione morfologica in 3D della lesione. Tale procedura viene condotta in collaborazione dal medico radioterapista, dal fisico sanitario, e dal tecnico sanitario di radiologia medica.\nIl tecnico di radiologia gestisce un primo posizionamento del paziente e, assieme al medico radioterapista e fisico sanitario, identifica le corrette coordinate di centratura tatuando il paziente con inchiostro indelebile. Inoltre predispone i mezzi d'immobilizzazione del paziente, per aiutarlo a mantenere la posizione corretta e limitarne i movimenti involontari.\nCi\u00f2 che viene deciso durante la fase di centratura (posizione del paziente, accessori di immobilizzazione) andr\u00e0 riproposto scrupolosamente nella sala di trattamento vero e proprio\nContornamento e dosaggio.\nIl contornamento viene effettuato su una apposita consolle dove vengono indirizzate tutte le immagini acquisite precedentemente dal paziente.\nIl radioterapista ed il fisico sanitario provvedono a delimitare in 3D, il pi\u00f9 accuratamente possibile, i confini del tumore e degli organi critici circostanti. In questa fase il radioterapista definisce anche la dose destinata al volume bersaglio e quella tollerabile dalle strutture circostanti, il numero delle sedute e gli altri parametri relativi al trattamento.\nPiano di trattamento.\nSulla base del contornamento e delle prescrizioni del medico radioterapista, il Fisico, specialista in Fisica Sanitaria, elabora sulla Planning Station del sistema, il piano di trattamento, personalizzato per ciascun paziente, costituito da una mappa di distribuzione di dose (secondo i 3 diversi piani) e dai diagrammi dose-volume (DVH).\nIl piano calcolato dal Fisico sanitario viene approvato dal radioterapista che ha effettuato il contornamento.\nControllo di qualit\u00e0.\nPrima di effettuare il trattamento sul paziente, il fisico effettua un trattamento simulato su fantoccio e verifica che la dose misurata nel fantoccio corrisponda alla dose calcolata dalla Planning Station del sistema.\nTrattamento tomoterapico.\nIn questa fase si esegue il trattamento vero e proprio, con somministrazione della dose terapeutica.\nIl paziente viene sistemato dal Tecnico di Radiologia Medica sul lettino della macchina nella posizione pre-concordata, utilizzando i mezzi d'immobilizzazione individuati durante la fase di centratura.\nSuccessivamente il Tecnico di Radiologia si cura di far coincidere i tatuaggi impressi sul paziente con i dispositivi di centratura della macchina.\nLo scopo di questa manovra \u00e8 disporre il paziente (o la sua zona anatomica di interesse) al centro tecnico della macchina.\nIl Tecnico di Radiologia registra la posizione del paziente mediante l'acquisizione di un'immagine MVCT (\"Megavoltage CT\") con la TAC spirale integrata nella macchina di trattamento (sistema HI ART).\nIl Medico Radioterapista e il Fisico sanitario confrontano l'immagine MVCT con la prima immagine TAC ottenuta nelle fasi di centratura, in base alla quale \u00e8 stato effettuato il contornamento e il calcolo della distribuzione di dose.\nIl confronto avviene sovrapponendo le due immagini (fusione delle immagini) mediante il software del sistema.\nLa situazione ideale prevede che le due immagini siano esattamente uguali.\nNella realt\u00e0 si assiste frequentemente ad una lieve diversit\u00e0 fra le immagini, indice della presenza di alcuni scostamenti indesiderati.\nQuesti scostamenti sono dovuti sia alle eventuali variazioni di set-up (ossia di posizionamento) del paziente sul lettino, sia agli spostamenti della lesione per movimento degli organi, o perch\u00e9 la lesione stessa \u00e8 mutata di forma e di dimensioni, (\"ad es. si \u00e8 ingrossata\") o perch\u00e9 il paziente \u00e8 dimagrito.\nIl software identifica i migliori spostamenti correttivi (sugli assi X, Y, Z e angoli di rotazione) per ripristinare l'uguaglianza fra la posizione attesa e la posizione reale della lesione.\nTali spostamenti correttivi sono ottenuti tramite movimenti precisissimi del lettino (dotato di motorizzazione) sul quale \u00e8 sdraiato il paziente.\nIl paziente viene cos\u00ec spostato in modo che la lesione neoplastica venga a trovarsi nella posizione ottimale, ossia quella individuata nel Piano di Trattamento (ottenuto sulle basi della TC di centratura effettuata normalmente 15 giorni prima).\nCon la supervisione del Medico Radioterapista, il Tecnico Sanitario di Radiologia Medica pilota la macchina in modo da emettere il fascio teraupeutico con geometria elicoidale risultante dal movimento della sorgente e dalla sequenza di chiusure e aperture delle lamelle del collimatore, sulla base del calcolo personalizzato di distribuzione di dose, effettuato precedentemente dal Medico Radioterapista e Fisico Sanitario e memorizzata dal sistema.\nLa durata complessiva di una seduta di trattamento, fra ingresso, preparazione, trattamento e uscita \u00e8 generalmente inferiore ai 30 minuti."}
{"id": "2010451", "revid": "123656010", "url": "https://it.wikipedia.org/wiki?curid=2010451", "title": "Yiruma", "text": "Biografia.\nYiruma \u00e8 nato e cresciuto in Sud Corea, ma ha studiato ed \u00e8 stato educato in Inghilterra. Ha iniziato a studiare pianoforte all'et\u00e0 di 5 anni. Nel 1988 si \u00e8 trasferito in Inghilterra, e nel dicembre 1996 ha partecipato all'album \"The Musicians of Purcell\" della Decca Records. Si \u00e8 diplomato alla \"Purcell School\" di Londra nel luglio 1997, e in seguito al \"King's College\" dell'Universit\u00e0 di Londra nel giugno 2000.\nBench\u00e9 precedentemente avesse due cittadinanze, inglese e sudcoreana, nel luglio 2006 ha rinunciato a quella inglese per entrare nella marina militare sudcoreana, dato che doveva iniziare il servizio militare obbligatorio per tutti gli uomini.\nYiruma \u00e8 conosciuto in tutto il mondo e i suoi album di musica strumentale sono venduti in Asia, Europa e parte degli Stati Uniti. Alcuni dei suoi pezzi pi\u00f9 famosi sono \"Kiss the Rain\", \"Maybe\" e \"River Flows in You\" del suo album \"First Love\".\n\u00c8 sposato con Son Hye-im."}
{"id": "2010452", "revid": "438678", "url": "https://it.wikipedia.org/wiki?curid=2010452", "title": "In Dreams (film)", "text": "In Dreams \u00e8 un film del 1999 diretto da Neil Jordan.\nTrama.\nClaire Cooper \u00e8 una donna sensitiva che, senza volerlo, entra in contatto telepatico con i serial killer. Claire comincia a vedere gli omicidi passati e futuri di uno psicopatico, ma non riesce a farsi ascoltare n\u00e9 dal marito, n\u00e9 dalla polizia, n\u00e9 dal suo psicanalista. Nel frattempo l'assassino cerca di attirare Claire in un vortice di follia omicida."}
{"id": "2010454", "revid": "767487", "url": "https://it.wikipedia.org/wiki?curid=2010454", "title": "Not I", "text": "Not I \u00e8 un cortometraggio del 2000 diretto da Neil Jordan."}
{"id": "2010459", "revid": "110157", "url": "https://it.wikipedia.org/wiki?curid=2010459", "title": "Teatro dei Differenti", "text": "Il Teatro dei Differenti \u00e8 un teatro situato a Barga, in provincia di Lucca.\nPoco sappiamo del primo teatro edificato, presumibilmente a pianta ovale con tre ordini di palchi, dall'Accademia dei Differenti costituitasi nel 1668 con lo scopo di incrementare la passione per il teatro come mezzo di svago e di elevazione culturale.\nDopo un secolo di vita questo spazio teatrale, risultando insufficiente agli accresciuti bisogni dei barghigiani, fu ristrutturato ampiamente (1792) per opera del capomastro lucchese Michele Lippi e del pittore Francesco Fontanesi, coadiuvato da Cesare Carnevali e Giuseppe Lucini. L'inaugurazione del teatro rinnovato fu celebrata nel 1795 con la rappresentazione del \"Matrimonio segreto\" di Domenico Cimarosa e dell'opera buffa \"Giannina e Bernardone\" dello stesso autore.\nPur non evidenziando all'esterno i caratteri delle architetture teatrali (la facciata \u00e8 caratterizzata dalla lapide in marmo che ricorda la celebre orazione civile \"La Grande Proletaria si \u00e8 mossa\", qui tenuta da Giovanni Pascoli il 26 novembre 1911) ed essendo condizionato dalla forte pendenza del terreno su cui sorge, che spiega alcune anomalie nella sua articolazione planimetrica, il teatro presenta le caratteristiche tipiche del teatro all'italiana e costituisce un piccolo gioiello anche sotto il profilo dell'acustica.\nPer tutto l'Ottocento e fino agli inizi del Novecento il teatro ha vissuto un'intensa attivit\u00e0. Dopo alcune alterne vicende, esso ha ripreso un ruolo importante nella vita culturale dell'intera vallata, a partire dal 1967 quando per iniziativa dei coniugi inglesi Peter Hunt e Gillian Armitage \u00e8 diventato sede di \"Opera Barga\", manifestazione estiva internazionale che ha reso famosa Barga a livello internazionale quale importante centro di produzione lirica e di formazione per giovani musicisti e cantanti lirici.\nIntorno alla met\u00e0 degli anni settanta si costituisce la \"Societ\u00e0 Teatro dei Differenti\" che, spronata dalla famiglia Marcucci, porta sul palcoscenico una serie di rappresentazioni di prosa di grande successo. Dopo che nel 1982 il teatro \u00e8 stato chiuso perch\u00e9 dichiarato inagibile per motivi di sicurezza, l'Amministrazione Comunale di Barga acquis\u00ec la propriet\u00e0 del Teatro e nel 1985 ha intrapreso i lavori di ristrutturazione e di adeguamento normativo che inseriti nel Progetto Regionale FIO sono stati ultimati nel 1998 su progetto dell'architetto G. Caturegli e dell'ingegner M. Molteni.\nOggi il Teatro dei Differenti \u00e8 in grado di continuare un'importante tradizione culturale che negli ultimi anni ha portato a interessanti stagioni di prosa e ha dato spazio a tutte le iniziative delle locali realt\u00e0 artistiche, quali quelle della \"Scuola di musica\" (la prima a costituirsi in Toscana nel 1976)."}
{"id": "2010461", "revid": "767487", "url": "https://it.wikipedia.org/wiki?curid=2010461", "title": "Ventiquattrosette (film)", "text": "Ventiquattrosette (\"Twenty Four Seven\") \u00e8 un film del 1997 diretto da Shane Meadows.\nTrama.\nIl film, ambientato in un non meglio precisato sobborgo della periferia industriale britannica nell'era della Thatcher, racconta la storia di Darcy (Bob Hoskins) e del suo tentativo di tenere in vita una palestra di pugilato al fine di dare speranza e qualcosa in cui credere ad un gruppo di giovani sbandati del luogo."}
{"id": "2010462", "revid": "38120", "url": "https://it.wikipedia.org/wiki?curid=2010462", "title": "La Banda (film)", "text": ""}
{"id": "2010468", "revid": "380453", "url": "https://it.wikipedia.org/wiki?curid=2010468", "title": "Sportvereniging Dynamo", "text": "La Sportvereniging Dynamo \u00e8 una societ\u00e0 pallavolistica maschile olandese, con sede ad Apeldoorn: milita nel campionato olandese di Eredivisie."}
{"id": "2010471", "revid": "599013", "url": "https://it.wikipedia.org/wiki?curid=2010471", "title": "Suore scolastiche francescane di Cristo Re", "text": "Le Suore Scolastiche Francescane di Cristo Re sono un istituto religioso femminile di diritto pontificio. I membri di questa congregazione pospongono al loro nome la sigla S.S.F.C.R.\nStoria.\nNel 1864, per iniziativa di monsignor Franc Kosar, quattro suore francescane insegnanti di Graz aprirono una filiale a Maribor e, nel 1865, fondarono una scuola per fanciulle. Il 13 settembre 1869 la casa si rese autonoma da Graz e diede vita a una nuova congregazione, detta delle Scolastiche Francescane di Cristo Re: la piccola comunit\u00e0 era guidata da Margarita Pucher (1844-1901), considerata fondatrice dell'istituto.\nNel 1871 aprirono la loro seconda casa a Kolonija e, nel 1908, iniziarono a espandersi anche fuori dal territorio europeo (in Egitto e negli Stati Uniti d'America).\nL'istituto \u00e8 aggregato all'Ordine dei Frati Minori dal 23 aprile del 1904: ha ottenuto il pontificio decreto di lode il 9 maggio del 1922 e le sue costituzioni sono state approvate definitivamente dalla Santa Sede il 31 gennaio del 1931. Quando, nel 1941, la Jugoslavia venne invasa dalle forze dell'Asse, le comunit\u00e0 della congregazione vennero disperse e le religiose superstiti si rifugiarono a Roma, dove stabilirono la loro sede generalizia.\nAttivit\u00e0 e diffusione.\nLe suore si dedicano all'istruzione ed educazione cristiana della giovent\u00f9, sia in scuole proprie che in quelle statali, dove assumono l'insegnamento della Religione cattolica; organizzano corsi serali di lingua per gli immigrati; operano come catechiste nelle parrocchie; curano l'animazione liturgica; confezionano paramenti sacri; si dedicano all'assistenza agli ammalati e agli anziani, sia negli ospedali che nelle case di cura.\nSono presenti in Europa (Austria, Bosnia ed Erzegovina, Croazia, Germania, Italia, Slovenia, Serbia, Svizzera), Africa (Repubblica Democratica del Congo, Egitto) e America (Argentina, Canada, Paraguay, Stati Uniti d'America, Uruguay). La sede generalizia \u00e8 a Grottaferrata.\nAl 31 dicembre 2005 l'istituto contava 1.165 religiose in 161 case.\nTra i membri pi\u00f9 popolari della congregazione, suor Paola D'Auria, nota per la sua partecipazione, accanto a Fabio Fazio, alla trasmissione \"Quelli che il calcio\"."}
{"id": "2010472", "revid": "729019", "url": "https://it.wikipedia.org/wiki?curid=2010472", "title": "Rolls-Royce Phantom II", "text": "La Phantom II \u00e8 un'autovettura prodotta dalla Rolls-Royce dal 1929 al 1935. Sostitu\u00ec la Phantom I.\nIl contesto.\nMontava il motore installato sulla Phantom I. Era un sei cilindri in linea con valvole in testa. Il monoblocco era formato, a differenza di quello montato sulla Phantom I, da un'unica unit\u00e0 e produceva una potenza di 108 hp a 2.300 giri al minuto. I pistoni avevano una corsa di 139,7\u00a0mm e un alesaggio di 107,9\u00a0mm, per una cilindrata di 7668 cm\u00b3. La testata era in alluminio. \u00c8 stato il propulsore a sei cilindri pi\u00f9 grande prodotto dalla Rolls-Royce.\nIl cambio era manuale a quattro velocit\u00e0; dal 1932 fu montato un cambio sincronizzato per la terza e la quarta marcia e, dal 1935, anche sulla seconda. La vettura era a trazione posteriore.\nA differenza del modello precedente montava sospensioni a balestra semiellittica, oltre che sull'avantreno, anche sul retrotreno. L'impianto frenante era di tipo servoassistito sulle quattro ruote.\nFurono prodotti in totale 1680 esemplari (di cui 278 versione \"Continental\"). Di questi, 1555 con guida a destra e 125 con guida a sinistra."}
{"id": "2010473", "revid": "767487", "url": "https://it.wikipedia.org/wiki?curid=2010473", "title": "Dolce Emma, cara Bobe", "text": "Dolce Emma, cara Bobe \u00e8 un film del 1992 diretto da Istv\u00e1n Szab\u00f3."}
{"id": "2010475", "revid": "8596", "url": "https://it.wikipedia.org/wiki?curid=2010475", "title": "Il garzone del macellaio - The Butcher Boy", "text": ""}
{"id": "2010478", "revid": "22356", "url": "https://it.wikipedia.org/wiki?curid=2010478", "title": "Echinoderma", "text": ""}
{"id": "2010481", "revid": "1305772", "url": "https://it.wikipedia.org/wiki?curid=2010481", "title": "Three Sides Live", "text": "Three Sides Live \u00e8 il terzo album dal vivo del gruppo musicale britannico Genesis, pubblicato nel 1982 dalla Charisma Records.\nStoria.\nIl titolo di questo album viene dall'originale uscita del doppio LP in Nord America ed Europa che conteneva tre lati di materiale dal vivo del tour del 1981 a sostegno del loro album \"Abacab\", e un quarto lato di tracce in studio, tre delle quali formano l'EP uscito nel Regno Unito \"3\u00d73\" e due b-side registrate durante le sessioni dell'album \"Duke\". Nell'edizione britannica, invece, il quarto lato presenta dei brani registrati durante i concerti precedenti. \"Paperlate\", a sua volta tratto dall'EP \"3\u00d73\", raggiunse la top 10 della Official Singles Chart e ha ottenuto un piccolo successo negli Stati Uniti.\nCome \"Seconds Out\", l'album dal vivo che l'ha preceduto, \"Three Sides Live\" documenta della fine di un altro periodo importante per l'evoluzione della band. Concentrandosi soprattutto su materiale proveniente da \"Duke\" e \"Abacab\" nei primi due lati, il terzo contiene ci\u00f2 che era diventato il fulcro dei loro ultimi tour: il medley di \"In the Cage\". Sostituzione del loro pezzo principale precedente, \"Supper's Ready\", il medley univa insieme il brano omonimo (da \"The Lamb Lies Down on Broadway\"), con una sezione strumentale di \"The Cinema Show\" e qualche brano da \"Wind &amp; Wuthering\" e ancora da \"The Lamb Lies Down on Broadway\". Da qui la canzone poi lentamente confluiva in \"Afterglow\", producendo un medley che durava oltre 15 minuti. \nIl sopracitato quarto lato contiene cinque brani registrati in studio. Tra questi \u00e8 presente \"You Might Recall\", scartato da \"Abacab\" per volere di Ahmet Erteg\u00fcn (fondatore della Atlantic Records), che prefer\u00ec \"Who Dunnit?\". \nAlla met\u00e0 del 1982, dopo la sua pubblicazione, \"Three Sides Live\" ha raggiunto il secondo posto nel Regno Unito, il sesto nei Paesi Bassi e il decimo negli Stati Uniti d'America. Nel 1994 l'album \u00e8 stato rimasterizzato nell'edizione internazionale in tutto il mondo, cancellando la prima versione statunitense. Quattro dei cinque pezzi in studio saranno poi pubblicati nel 2000 nel \"Genesis Archive 2: 1976-1992 Box Set\" (tutte, tranne \"Me and Virgil\"), e tutti e cinque i brani sono stati inseriti sul bonus disc del box set \"Genesis 1976-1982\". Nel 2009, la VHS del concerto venne rimasterizzata in DVD, con l'aggiunta di ulteriori tracce bonus ed inserita nel box set \"Genesis The Movie Box 1981-2007\".\nTracce.\nTutte le canzoni sono state scritte da Tony Banks, Phil Collins e Mike Rutherford, eccetto dove specificato diversamente."}
{"id": "2010482", "revid": "27723", "url": "https://it.wikipedia.org/wiki?curid=2010482", "title": "Donald Gray", "text": ""}
{"id": "2010485", "revid": "767487", "url": "https://it.wikipedia.org/wiki?curid=2010485", "title": "Teatro dei Rassicurati", "text": "Il Teatro dei Rassicurati \u00e8 un teatro di Montecarlo in provincia di Lucca.\nInserito nel centro storico, con una facciata che non si distingue dagli altri edifici, all'interno rivela tutta la sua illustre tradizione di luogo teatrale storico con la sua pianta ovoidale e i 28 palchi distribuiti su due ordini, le decorazioni policrome a motivi geometrici o a motivi floreali, cammei e drappeggi di gusto eclettico.\nLa sua fondazione risale al 1795 quando l'Accademia dei Rassicurati incaric\u00f2 della progettazione e della realizzazione l'ingegnere fiorentino Antonio Capretti.\nDopo un secolo di attivit\u00e0, prevalentemente lirica, il teatro venne ampiamente restaurato nel 1894 (aggiunta delle quattro barcacce e ampliamento del palcoscenico).\nCeduto dall'Accademia nel primo dopoguerra, il teatro sub\u00ec un progressivo processo di decadimento tanto che nel 1966 rischi\u00f2 di essere demolito e fu salvato da un provvidenziale intervento di uno studioso locale, il professor Mario Tori, e di Italia Nostra. Grazie all'intervento dell'Amministrazione Comunale, dopo alcuni lavori di restauro e consolidamento, nel 1973 ha ripreso la sua secolare e prestigiosa attivit\u00e0 con l'opera buffa \"Il Ciarlatano\" di Domenico Puccini, diretta dal maestro Herbert Handt e con scenografie del pittore lucchese Marco Pasega.\nDa questo momento ha preso il via una nuova stagione ricca di allestimenti tratti sia dalla tradizione pi\u00f9 celebre del melodramma italiano (Rossini, Donizetti, Paisiello, Monteverdi, Puccini, Cimarosa) che di nuove sperimentazioni qui allestite in prima assoluta.\nDopo una nuova chiusura dovuta a lavori di adeguamento alle nuove normative di sicurezza, nel 1994 ha ripreso l'attivit\u00e0 sotto la gestione, per un lungo periodo, del Teatro delle Donne, caratterizzandosi con varie iniziative e un brillante cartellone. Da segnalare inoltre la presenza della scuola di teatro a cura dell\"'Associazione Ottavo Laboratorio\" di Lucca, una rassegna di teatro amatoriale organizzata dalla Fita e una stagione concertistica dedicata ai compositori toscani redatta dai Virtuosi dell'Accademia."}
{"id": "2010487", "revid": "438678", "url": "https://it.wikipedia.org/wiki?curid=2010487", "title": "L'et\u00e0 inquieta", "text": "L'et\u00e0 inquieta \u00e8 un film del 1997 diretto da Bruno Dumont.\n\u00c8 stato presentato nella Quinzaine des R\u00e9alisateurs al 50\u00ba Festival di Cannes.\nTrama.\nFreddy \u00e8 un giovane disoccupato epilettico che vive in un paesino delle Fiandre (Bailleul), trascorrendo le sue giornate girando in motorino insieme agli amici e frequentando la sua ragazza, Marie, cassiera in un supermercato. La sua esistenza \u00e8 segnata da un profondo disagio, che la vita in una provincia cupa, xenofoba e senza stimoli non aiuta a sanare. Il suo precario ordine del mondo viene turbato dall'arrivo di una famiglia di origine magrebina. Uno scherzo pesante compiuto dalla compagnia di Freddy ai danni del giovane Kader induce Marie ad avvicinarsi al ragazzo immigrato. La vicenda \u00e8 destinata a sfociare in tragedia."}
{"id": "2010488", "revid": "27723", "url": "https://it.wikipedia.org/wiki?curid=2010488", "title": "Donald William Gray", "text": ""}
{"id": "2010490", "revid": "486946", "url": "https://it.wikipedia.org/wiki?curid=2010490", "title": "Lago Brasimone", "text": ""}
{"id": "2010491", "revid": "438678", "url": "https://it.wikipedia.org/wiki?curid=2010491", "title": "Twentynine Palms (film)", "text": "Twentynine Palms \u00e8 un film del 2003 diretto da Bruno Dumont.\nTrama.\nIl fotografo David (David Wissak) compie un sopralluogo di lavoro in una zona deserta vicino a Twentynine Palms (California). Lo accompagna la fidanzata Katia (Yekaterina Golubeva). Il loro viaggio si svolge tra paesaggi aridi, litigi, lunghi silenzi. Mentre David spinge Katia a fare sesso nei luoghi pi\u00f9 impensati la donna mostra lati possessivi, infantili e fragili del suo carattere. Ma la tragedia \u00e8 dietro l'angolo."}
{"id": "2010493", "revid": "599013", "url": "https://it.wikipedia.org/wiki?curid=2010493", "title": "Twentynine Palms", "text": ""}
{"id": "2010500", "revid": "110157", "url": "https://it.wikipedia.org/wiki?curid=2010500", "title": "Teatro dell'Olivo", "text": "Il teatro dell'Olivo \u00e8 un teatro situato a Camaiore, in Versilia.\nStoria e descrizione.\nUbicato nel centro del capoluogo, proprio accanto alla chiesa di San Vincenzo, il teatro dell'Olivo \u00e8 uno dei pi\u00f9 antichi della lucchesia. La sua origine infatti risale alla met\u00e0 del Seicento per iniziativa dell'Accademia dei Deboli che ristruttur\u00f2 allora un filatoio di lana.\nIl teatro che all'inizio si presentava come una sala adattata venne ristrutturato verso il 1770: la sala prese una forma ovale e fu dotata di palchetti.\nNel 1920, oltre alla trasformazione in galleria dell'ultimo ordine di palchi e del loggione, vennero rinnovate tutte le decorazioni per opera del pittore Domenico Ghiselli. Come molti altri teatri di queste dimensioni, dopo aver riportato gravi danni durante l'ultimo conflitto mondiale e dopo i risarcimenti eseguiti dal Genio civile, ha svolto ancora un'attivit\u00e0 prevalentemente cinematografica prima della chiusura avvenuta negli anni cinquanta.\nDopo un lungo periodo di abbandono e dopo essere stato acquisito dall'amministrazione comunale, alla met\u00e0 degli anni ottanta \u00e8 stato avviato un vasto progetto di recupero sia strutturale che funzionale su progetto dell'architetto Riccardo Gizdulich.\nNegli ultimi due anni e con un impegno finanziario di circa 2 milioni di euro, si \u00e8 conclusa anche l'ultima fase dei lavori e finalmente nell'agosto del 2003 quello che pu\u00f2 essere considerato il teatro pi\u00f9 vecchio della provincia \u00e8 tornato a funzionare con uno spettacolo dedicato all'artista Giorgio Gaber."}
{"id": "2010502", "revid": "92723", "url": "https://it.wikipedia.org/wiki?curid=2010502", "title": "Episodi di How I Met Your Mother (quarta stagione)", "text": "La quarta stagione della sitcom How I Met Your Mother \u00e8 stata trasmessa in prima visione assoluta negli Stati Uniti d'America da CBS dal 22 settembre 2008 al 18 maggio 2009. \nIn Italia la stagione \u00e8 stata trasmessa in prima visione a pagamento da Joi dal 18 agosto al 18 settembre 2009, mentre in chiaro la stagione \u00e8 andata in onda su Italia 1.\nTi conosco?\nTrama.\nTed chiede a Stella di sposarlo e lei accetta. Intanto, Barney chiede aiuto a Lily perch\u00e9 \u00e8 innamorato di Robin e vuole conquistarla, ma Lily vuole che lui prima smetta di \"farsi ogni bambola che respiri\", dato che ne ha una in camera in quel momento. Ted va a dare la notizia delle nozze a Marshall, ma lui gli fa notare che sono solo pochi mesi che si conoscono e che non sanno quasi niente l'uno dell'altro. Barney invita Robin a cena, sotto consiglio di Lily, ma si comporta cos\u00ec dolcemente che Robin pensa che lui la stia prendendo in giro e per tutta la sera lei prova a fargli notare una cameriera. Stella e Ted organizzano una cena a casa di lui per conoscersi meglio ma mette delle arachidi nel cibo, non sapendo che la ragazza \u00e8 allergica, mandandola cos\u00ec all'ospedale. Barney, cercando sempre di essere carino con Robin le chiede del suo lavoro, e lei gli dice che vorrebbe fare domanda per un lavoro ad un altro notiziario, ma che non ne ha il coraggio, e lui allora le fa promettere che far\u00e0 quella domanda, ma Robin interpreta questo non come un gesto d'amore ma d'amicizia, e cos\u00ec cerca la cameriera di prima, April, e la convince a andare a letto con Barney, per rendergli il favore, e li lascia soli. Di ritorno dal pronto soccorso, Ted e la sua fidanzata, passano la notte a dirsi ogni cosa l'uno dell'altro, finch\u00e9, parlando del pi\u00f9 e del meno fino all'alba, Ted scopre che Stella non ha mai visto Guerre stellari, che invece \u00e8 il suo film preferito in assoluto. Il giorno dopo Ted le fa vedere il film, e lui e Marshall la spiano. Quando il film finisce lei dice a Ted di adorarlo, ma Marshall si accorge che non \u00e8 vero e appena rimangono soli dice a Stella che se \u00e8 disposta a vedere per tutta la vita un film che non sopporta solo per far contento Ted allora \u00e8 la donna giusta, dando finalmente cos\u00ec il suo consenso alla coppia. Barney la mattina dopo, parla nel suo appartamento con Lily e le dice che ha scaricato April perch\u00e9 ama Robin, e Lily gli dice di non arrendersi dato che Robin prima o poi si accorger\u00e0 di lui, ma in quel momento esce fuori April dalla sua stanza e Lily si infuria e gli dice di scegliere fra Robin e le \"bambole\", ma lui sceglie le bambole senza nemmeno pensarci, dicendo che le bambole lo fanno felice sempre e che la cotta per Robin \u00e8 passeggera, ma lei non gli crede e se ne va. Lei aveva ragione, perch\u00e9, appena Lily esce, vede in TV la sua amata al tg.\nIl migliore hamburger di New York.\nTrama.\nMarshall ricorda, la prima volta che era a New York, di aver mangiato l'hamburger pi\u00f9 buono del mondo, ma da quel giorno non aveva pi\u00f9 trovato il locale. Grazie, per\u00f2, all'aiuto di Robin, Marshall trova il locale, ma l'hamburger non \u00e8 quello che lui aveva giudicato \"migliore\", si scopre infatti che il ristorante era la copia esatta di un altro ristorante, che per\u00f2 risulta chiuso e sostituito da un bancomat della banca dove lavora Barney, la Goliath National Bank, dove presto Marshall stesso svolger\u00e0 il suo lavoro. Grazie, infine all'aiuto di un distributore di foglietti promozionali, si viene a scoprire che esiste ancora il locale, ma \u00e8 solo stato spostato. Il gruppo va cos\u00ec in quel ristorante e pu\u00f2 finalmente mangiare l'hamburger pi\u00f9 buono del mondo.\nAmo il New Jersey.\nTrama.\nTed vive a New York, mentre Stella vive in New Jersey, quindi \u00e8 costretto ogni sera a viaggiare in treno per dividersi fra la fidanzata e gli amici, finendo per passare la serata in viaggio senza vedere nessuno di loro, e facendo la conoscenza di tanta gente strana, fra cui Matisse il pattinatore del treno. Ted per risolvere il suo problema invita tutti i suoi amici ad andare da Stella, e anche se Lily e gli altri all'inizio rifiutano, dicendo che odiano la citt\u00e0 dall'altra parte del fiume, alla fine ci vanno convinti dal fatto che scopriranno le follie notturne del New Jersey. Intanto Robin ha ottenuto un lavoro alla tv nazionale, e lascia il Tg che tanto odiava e raggiunge gli altri in New Jersey. I ragazzi sono tutti a casa di Stella, ma viene fuori che non hanno trovato una babysitter per Lucy, e quindi sono costretti a passare la serata in casa, precisamente nella tavernetta, e la padrona di casa inizia a fare allusioni sul fatto che Ted verr\u00e0 a vivere da lei. Lui, e Marshall vanno al supermercato a comprare della birra e Ted si convince ancora di pi\u00f9 di voler vivere per sempre a New York nonostante l'amico cerchi di convincerlo a prendere in considerazione il trasferimento. Ted torna a casa e confessa alla fidanzata che odia pi\u00f9 di tutti il New Jersey, e che non verr\u00e0 mai a vivere li. I due iniziano a litigare su quale citt\u00e0 sia meglio, ma il punto \u00e8 che Stella non vuole sradicare sua figlia Lucy dalla citt\u00e0 in cui \u00e8 nata, e lascia la stanza piangendo. Intanto Robin scopre, grazie a una telefonata del suo agente, che non aveva ottenuto il nuovo lavoro, ma solo un colloquio e quindi chiama il suo ex capo per riavere il lavoro e lui le dice che se riesce ad arrivare per il notiziario delle undici il lavoro sar\u00e0 ancora suo. Robin, contro il parere di Barney e Lily, parte dal New Jersey con la biciclettina di Lucy alla volta di New York, in soli trenta minuti arriva al lavoro, e giurer\u00e0 agli amici di aver saltato con un salto mortale un incidente fra due macchine (o almeno questo \u00e8 quello che, a detta di Ted, ha raccontato Robin), tutto ci\u00f2 a bordo della piccola bici. Arrivata l\u00ec capir\u00e0 di nuovo che non vuole quel lavoro e si licenzier\u00e0 di nuovo. Ted sale a cercare Stella, ma trova Lucy, che non riesce a dormire, e allora le racconta una storia; la piccola si addormenta e Ted guardandola dormire prende la sua decisione. Cerca Stella e dopo un lungo bacio le dice che andr\u00e0 a stare da lei e lascer\u00e0 New York. Robin si reca al colloquio ma non ottiene quel lavoro, ma un impiego a Tokyo. Barney rimane paralizzato dalla notizia che il suo amore segreto sta per partire.\nL'intervento.\nTrama.\nTed deve partire per il New Jersey, Lily e Marshall devono andare nella nuova casa e Robin deve partire per il Giappone. Nonostante le decisioni si siano prese, il gruppo non riesce a separarsi dall'idea di rimanere uniti, ma alla fine si decidono e capiscono che i cambiamenti vanno fatti. Nel frattempo, Barney cerca di rimorchiare vestito da ottantenne, dimostrando che, anche in vecchiaia, rimarr\u00e0 lo stesso playboy che \u00e8 nel 2008.\nShelter Island.\nTrama.\nTed e Stella sfruttano il fatto che la sorella di quest'ultima si sia lasciata col fidanzato pochi giorni prima del matrimonio e prendono il loro posto nello sposarsi. Inizialmente Stella si rifiuta al fatto che Ted inviti Robin, lasciando intendere la sua paura che Ted si innamori nuovamente della sua ex e torni con lei, piantandola. Ted decide allora di chiamare Robin per dirle di non venire, ma Barney si offre di fare la chiamata al posto suo in quanto testimone di nozze e le dice invece di arrivare il pi\u00f9 in fretta possibile, essendo Barney innamorato di Robin e desideroso di sedurla nuovamente approfittando del matrimonio. Nel frattempo, proprio quest'ultimo viene pi\u00f9 volte provocato dalla sorella di Stella, che gli offre prestazioni sessuali indimenticabili. Robin arriva al matrimonio ed effettivamente non \u00e8 felice di vedere Ted che si sta per sposare e pensa di stare con Barney per bere con lui, ma, arrivata alla sua camera, lo trova gi\u00e0 in compagnia della ragazza della reception e, in seguito, anche della sorella di Stella. Nel frattempo, Ted \u00e8 andato a prendere la figlia di Stella e invita anche il padre ed ex di Stella, Tony. Robin, poco prima del matrimonio, decide di tornare a New York senza assistere al matrimonio ma, sul traghetto che la dovrebbe riportare a New York, incontra Stella e Tony, che si sono rimessi insieme. L'episodio si chiude con Ted che viene consolato da tutti i suoi amici, tranne che da Robin, che era gi\u00e0 tornata verso casa. \nE vissero felici e contenti.\nTrama.\nTed, vedendo Stella in un ristorante, decide di seguirla fino a casa per farle capire che lasciarlo \u00e8 stato l'errore pi\u00f9 grosso della sua vita, ma all'ultimo momento ci ripensa e capisce che lei e Tony sono fatti l'una per l'altro.\nLa festa del non pap\u00e0.\nTrama.\nBarney scopre che potrebbe avere un bambino fra poco tempo e pur che questo non avvenga decide di rivolgersi a Dio. Quando viene a sapere che quella notizia era un falso allarme crea una festa, la festa del non pap\u00e0. Nel frattempo, Marshall e Lily pensano all'idea di fare un bambino, ma ci rinunciano in quanto Marshall lavora troppo e non ha tempo per dedicarsi ad un futuro erede. Robin si trasferisce momentaneamente da Ted.\nVita da single.\nTrama.\nMentre Ted cerca di ottenere il posto di architetto per costruire la sede della Goliath National Bank, Lily cerca di unirsi al gruppo delle \"Woo Girl\", ragazze sempre contente che gridano costantemente la parola \"Woo\", all'insaputa del fatto che questo gruppo si riunisce perch\u00e9 gli manca qualcosa nella vita.\nL'uomo nudo.\nTrama.\nDopo che un uomo di nome Mitch riesce a copulare con Robin solamente mostrandosi nudo all'improvviso davanti a lei, Ted, Lily e Barney cercano di fare loro la sua tecnica, denominata \"tecnica dell'uomo nudo\". Nonostante Ted e Lily riescano nell'impresa, Barney fallisce.\nLa rissa.\nTrama.\nDoug, il barista del MacLaren's, chiede a Ted ed a Barney di partecipare ad una rissa nel retro del locale. Dopo qualche momento di esitazione, i due corrono ad aiutare Doug, ma arrivati sul retro trovano lui vittorioso che aveva gi\u00e0 sconfitto i tre oppositori. L'unico problema \u00e8 che Doug pensava avessero partecipato anche Ted e Barney. I due, per avere un'attenzione maggiore dalle ragazze, fingono di aver realmente partecipato allo scontro, anche se alla fine saranno costretti a dire la verit\u00e0.\nNostalgia di casa.\nTrama.\nArriva a New York la sorella di Ted, Heather, una ragazza molto irresponsabile. Lei vuole fare capire al fratello di essere cambiata, e ci riesce con l'aiuto di Barney. Nel frattempo, Marshall porta Robin in un bar per soli abitanti del Minnesota per consolarla del fatto di essere triste per non avere n\u00e9 un lavoro n\u00e9 un fidanzato, anche se gli sforzi di Marshall non servono a niente, fin quando non la porta in un bar canadese.\nAmicizia e privilegi.\nTrama.\nTed e Robin non vanno d'accordo nella loro convivenza e cos\u00ec risolvono le proprie liti con un rapporto sessuale. Barney \u00e8 geloso di Ted e non gli piace che i due vadano a letto insieme. Ted viene a sapere del fatto e, anche se non ne parla approfonditamente con l'amico, che nega la situazione, decide, insieme a Robin, che \u00e8 all'oscuro dei sentimenti di Barney, di tornare a convivere senza sessualit\u00e0. Nel frattempo, Marshall cerca di non farsi notare al lavoro quando va in bagno.\nTre giorni di neve.\nTrama.\nA New York arriva una tempesta di neve della durata di tre giorni: nel primo, Marshall, accompagnato da Robin, va all'aeroporto a prendere Lily, che doveva arrivare quel giorno. Quando per\u00f2 non c'\u00e8, Marshall si ricorda del messaggio che le aveva lasciato, da lui non ascoltato precedentemente, il quale diceva che arrivava due giorni pi\u00f9 tardi. Il secondo vede Ted e Barney impegnati nell'organizzare, prima al McLaren's per poi proseguire a casa di Ted stesso, una festa a base di alcool. Il terzo, Lily arriva all'aeroporto, ma non trova Marshall ad aspettarlo. Ad un certo punto, arriva un'orchestra musicale dove \u00e8 Lily e l\u00ec subentra Marshall, che, dopo essersi scusato per il ritardo, la porta a casa.\nNessun limite.\nTrama.\nRobin scopre che, se non trover\u00e0 lavoro entro una settimana, dovr\u00e0 tornarsene in Canada. Tuttavia, grazie all'aiuto di Barney, che le prepara un curriculum-video, riuscir\u00e0 nell'impresa e rester\u00e0 a New York. Nel frattempo, rivedendo i loro curriculum, Ted, Lily e Marshall decidono di revisionarli togliendo esperienze per loro importanti ma superflue.\nFamiglia in affitto.\nTrama.\nIl gruppo si accorge che Barney \u00e8 stranamente diverso dal solito e, dopo averlo pedinato, scopre di avere una finta moglie ed un finto figlio per far credere alla madre di avere una vita come quella che lei sognava. Alla fine, Barney rivela la verit\u00e0 alla madre, che non \u00e8 dispiaciuta della situazione.\nMi dispiace, amico.\nTrama.\nTed si rimette insieme con la sua prima fidanzata, Karen, che Lily e Marshall trovano odiosa e presuntuosa. Nello stesso giorno, Marshall scopre di non essersi portato i pantaloni al lavoro.\nIl patto dei single.\nTrama.\nTed scopre che Lily ha sabotato molte delle sue relazioni amorose volte al matrimonio, quella con Robin compresa; l'ultima \u00e8 quella avuta con Karen, e per questo litiga violentemente con lei. Lily capisce che agire da onnipotente \u00e8 sbagliato, e cos\u00ec si scusa con Ted con una lettera; la perdona ma si lascia comunque con Karen. Ritornando all'appartamento, Ted chiede a Robin di essere il suo \u00abpi\u00f9 uno\u00bb e godono del pasto che Lily ha preparato per scusarsi. Dopodich\u00e9 Ted fa una proposta per scherzo a Robin, chiedendola di essere la sua \u00abmoglie di \"backup\"\u00bb. Lei accetta. Nel frattempo, Barney scopre, grazie a Marshall, la comodit\u00e0 di indossare una camicia da notte maschile al posto di un pi\u00f9 sobrio smoking da notte, ma senza il suo precedente indumento riesce a farsi sfuggire l'occasione di copulare con una ragazza.\nGiochi erotici canadesi.\nTrama.\nTed perde il lavoro alla Goliath National Bank dato che i suoi progetti non piacciono a Bilson, il capo; con la buonuscita ricevuta, decide quindi di aprire uno studio di architettura tutto suo. Nel frattempo, Lily, Marshall e Barney cercano di indovinare con quale famoso personaggio canadese, Robin si sia rifiutata di fare uno strano gioco erotico in passato.\nLa lista delle sfide.\nTrama.\nBarney accetta la sfida di Ted: nelle 24 ore successive far\u00e0 tutte le cose contenute nella \"lista Murtaugh\", redatta da Ted. La lista contiene una serie di cose che una persona, superati i trent'anni, non pu\u00f2 pi\u00f9 fare perch\u00e9 \u00e8 troppo vecchia. Allo stesso modo, Ted accetta la sfida di Barney e Robin, consistente nel fare cose che una persona, prima dei trent'anni, non pu\u00f2 fare perch\u00e9 \u00e8 troppo giovane. Entrambi perdono. Allo stesso tempo, Marshall inizia ad allenare la squadra di basket degli alunni di Lily, venendo criticato da quest'ultima perch\u00e9 troppo duro. Durante la partita finale Marshall cerca di migliorare il suo stile da allenatore, vincendo il premio per la partecipazione. \nLa paura del futuro.\nTrama.\nBarney racconta una barzelletta sporca, che solo gli uomini possono capire, a Lily la quale scappa inorridita; Barney pensa che torner\u00e0 presto, mentre Ted del futuro annuncia che in realt\u00e0, sentitasi profondamente offesa, Lily star\u00e0 lontana da lui (e dal resto del gruppo) per ben quattro settimane.\nMarshall, per non essere licenziato al lavoro, diventa l'uomo-sport, colui che organizza le scommesse sull'attualit\u00e0 sportiva. Nel frattempo Ted, dopo essere stato licenziato dalla Goliath National Bank, decide di aprire un proprio studio di architettura, Mosbius Design, lavorando in casa e assumendo anche un assistente, PJ. A Robin non piace che ci sia uno sconosciuto in casa, ma, nonostante questo, copula con lui, questo implica una manifestazione di gelosia da parte di Barney (segretamente innamorato di Robin). Ted, dopo aver saputo il rapporto fra Robin ed il suo assistente lo licenzia, ma lo riprende presto con s\u00e9. A quel punto, \u00e8 proprio l'assistente a licenziarsi, dicendo di aver trovato un lavoro migliore: Marshall lo assume come assistente per il suo ruolo di uomo-sport risolvendo cos\u00ec tutti i problemi.\nLa regola dei tre giorni.\nTrama.\nTed vuole chiamare una ragazza di cui ha appena ricevuto il numero, ma Marshall e Barney sono contrari, perch\u00e9 va contro la regola dei tre giorni, la quale indica che bisogna aspettare tre giorni per chiamare una ragazza. Ted ignora gli amici e comincia a mandarle dei messaggi, non sapendo di comunicare proprio con Marshall e Barney.\nAl posto giusto nel momento giusto.\nTrama.\nTed dice ai suoi figli che \u00e8 arrivato il momento di raccontare la storia dell'ombrello giallo, che ha sempre detto riguardare direttamente l'incontro con la loro madre, quindi racconta come mai si trovava per strada in quel momento con quell'ombrello giallo, ma alla fine dice che ha trovato Stella. Nel frattempo Barney copula con la duecentesima donna.\nStanco di aspettare.\nTrama.\nTed incontra Stella e Tony, il quale cerca di ripagarlo del male fattogli, offrendogli svariati lavori. Dopo molti rifiuti di quest'ultimo, Tony lascia Stella, la quale chiede a Ted di aiutarla a convincerlo a rimettersi con lei. Intanto Marshall e Robin raccontano a Barney di come sono riusciti ad evitare una multa in passato, stimolando quest'ultimo a provarci, ma senza successo. Alla fine dell'episodio, Lily torna a New York.\nIl salto.\nTrama.\nBarney confida a Ted di essersi innamorato di Robin, ma lei ascolta tutto e per dissuaderlo usa la \"Tattica Mosby\", ovvero dice a Barney di essersi innamorata di lui. Nel frattempo Ted, durante il giorno del suo trentunesimo compleanno, sta lavorando ad un progetto chiamato \"Bisteccolandia\", prima di trovare la famigerata capra nel bagno, che finisce per aggredirlo. Mentre sono in ospedale con Ted, Robin e Barney parlano dei loro sentimenti e alla fine, si baciano. Contemporaneamente Marshall cerca di vincere la paura di saltare da un terrazzo all'altro."}
{"id": "2010504", "revid": "486946", "url": "https://it.wikipedia.org/wiki?curid=2010504", "title": "Corsa agli sportelli", "text": ""}
{"id": "2010506", "revid": "6923", "url": "https://it.wikipedia.org/wiki?curid=2010506", "title": "L'invenzione di Morel (romanzo)", "text": "L'invenzione di Morel \u00e8 un romanzo breve fantascientifico di Adolfo Bioy Casares pubblicato nel 1940. \u00c8 stata l'opera che ha permesso a Bioy Casares di raggiungere la notoriet\u00e0 e di vincere nel 1941 il Primo premio municipale per la letteratura della citt\u00e0 di Buenos Aires. L'autore stesso consider\u00f2 il libro il vero inizio della sua carriera letteraria, sebbene esso fosse il suo settimo libro. La disegnatrice della copertina della prima edizione \u00e8 stata Norah Borges, sorella dell'amico di tutta la vita di Bioy Casares, Jorge Luis Borges.\nTrama.\nUn fuggitivo si nasconde su un'isola deserta da qualche parte nella Polinesia. Alcuni turisti arrivano sull'isola, e la sua paura di essere scoperto diviene un'emozione mista quando si innamora di una di loro. Egli vuole esprimerle i suoi sentimenti, ma un fenomeno anomalo li tiene distanti.\nIl fuggitivo inizia a scrivere un diario dopo che i turisti arrivano sull'isola deserta dove si sta nascondendo. Nonostante consideri la loro presenza un miracolo, egli ha paura che essi lo portino al cospetto delle autorit\u00e0. Si ritira cos\u00ec nelle paludi mentre essi si accampano nel museo sulla cima della collina in cui prima viveva. Con l'avanzare di questo diario veniamo a sapere che il fuggitivo \u00e8 uno scrittore proveniente dal Venezuela condannato all'ergastolo. Egli crede che si trovi sull'isola (inventata) di Villings, una parte delle Isole Ellice (ora Tuvalu), ma non ne \u00e8 sicuro; tutto ci\u00f2 che sa \u00e8 che l'isola \u00e8 il bersaglio di una strana malattia i cui sintomi sono simili a quelli dell'avvelenamento da radiazione.\nTra i turisti c'\u00e8 una donna che va a vedere il tramonto ogni giorno dalla scogliera sul lato occidentale dell'isola. Il fuggitivo la spia e mentre lo fa si innamora di lei. Lei ed un altro uomo, un giocatore di tennis con la barba chiamato Morel che le fa spesso visita, parlano tra di loro in francese. Morel la chiama Faustine. Il fuggitivo decide di avvicinarsi a lei, ma lei non reagisce di fronte a lui; egli presume perci\u00f2 che lei lo stia ignorando, ma gli incontri con gli altri turisti producono lo stesso risultato: nessuno sull'isola sembra notarlo. Egli fa presente che le conversazioni tra Faustine e Morel si ripetono ogni settimana e teme di stare per impazzire.\nTutto ad un tratto i turisti scompaiono. Il fuggitivo ritorna al museo per investigare e non trova tracce di persone che siano state l\u00ec durante la sua assenza: egli riconduce la sua esperienza a del cibo avvelenato, ma i turisti durante quella stessa notte ricompaiono. Essi sembrano essere comparsi dal nulla e parlano ancora una volta come se fossero l\u00ec gi\u00e0 da un po' di tempo; il fuggitivo li guarda da vicino, mentre cerca ancora di evitare il contatto diretto, e nota altre strane cose: nell'acquario si imbatte in due copie identiche del pesce morto che aveva trovato il giorno del suo arrivo. Durante una giornata passata alla piscina, vede i turisti che saltellano per scrollarsi di dosso il freddo, sebbene il caldo sia insopportabile. L'avvenimento pi\u00f9 strano che nota \u00e8 la presenza di due soli e due lune nel cielo.\nEgli allora elabora molte teorie riguardo a ci\u00f2 che sta avvenendo sull'isola, ma scopre la verit\u00e0 solamente quando Morel racconta agli altri turisti che ha registrato le loro azioni della settimana passata con una macchina di sua invenzione capace di riprodurre la realt\u00e0: egli afferma che la registrazione catturer\u00e0 le loro anime, e che attraverso la sua ripetizione essi rivivranno quella settimana per sempre e che passer\u00e0 l'eternit\u00e0 con la donna che ama. Nonostante Morel non menzioni il suo nome, il fuggitivo \u00e8 sicuro che stia parlando di Faustine.\nDopo aver sentito che le persone registrate in esperimenti precedenti sono morte, uno dei turisti suppone correttamente che anche loro moriranno. L'incontro finisce bruscamente quando Morel se ne va arrabbiato. Il fuggitivo raccoglie degli appunti di Morel e apprende che la macchina continua a funzionare grazie ai venti e alle maree che la riforniscono di una quantit\u00e0 infinita di energia cinetica. Capisce che i fenomeni dei due soli e delle due lune sono una conseguenza di ci\u00f2 che \u00e8 accaduto quando la registrazione si \u00e8 sovrapposta alla realt\u00e0\u2014uno \u00e8 il sole reale e l'altro rappresenta la posizione del sole nel momento della registrazione. Di conseguenza anche tutti gli altri strani accadimenti che erano avvenuti sull'isola avevano una spiegazione simile.\nIl fuggitivo inizia ad immaginare tutti gli usi possibili per l'invenzione di Morel, compresa la creazione di un secondo modello per far risorgere le persone. Nonostante ci\u00f2 prova repulsione per i \"nuovi tipi di fotografie\" che abitano l'isola, ma con il passare del tempo accetta la loro esistenza. Impara come azionare la macchina e inserisce se stesso nella registrazione cos\u00ec che sembri che lui e Faustine siano innamorati, bench\u00e9 possa aver giaciuto con Alec ed Haynes. Ci\u00f2 lo infastidisce, ma \u00e8 fiducioso del fatto che ci\u00f2 non importer\u00e0 nell'eternit\u00e0 che passeranno insieme: per lo meno \u00e8 sicuro che lei non sia l'amante di Morel.\nNelle ultime pagine del diario il fuggitivo descrive come sta aspettando che la sua anima passi nella registrazione mentre sta morendo: chiede un favore alla persona che inventer\u00e0 una macchina capace di fondere le anime basata sull'invenzione di Morel; chiede, come atto di misericordia, che l'inventore le cerchi e che gli permetta di entrare nella coscienza di Faustine."}
{"id": "2010513", "revid": "1566286", "url": "https://it.wikipedia.org/wiki?curid=2010513", "title": "Livio Pavanelli", "text": "Biografia.\nNato da una ricca famiglia di agrari e negozianti ferraresi - il padre Andrea Pavanelli fu tra l'altro un patriota e personaggio di spicco del Risorgimento italiano - si trasferisce ancora bambino, a seguito di alcuni rovesci finanziari patiti dall'agiata famiglia, con i genitori a Bologna dove frequenta l'istituto tecnico.\nDa adolescente gira per l'Italia in ricerca di stimoli ed emozioni ed a Venezia, nel 1898, subisce la forte infatuazione del teatro vedendo recitare una compagnia di girovaghi. Si avvicina pertanto alla carriera teatrale recitando con diverse compagnie, recitando fra gli altri con Antonio Gandusio, per giungere poi, nel 1902, alla compagnia veneta di Emilio Zago. Passa poi alla compagnia di Gustavo Salvini ed Ermete Zacconi per finire poi con Eleonora Duse della cui compagnia diventa elemento fisso per ben 9 anni essendole a fianco anche nelle \"tourn\u00e9e\" all'estero.\nIl cinema.\nInizia la sua attivit\u00e0 cinematografica negli anni dieci interpretando diversi film come protagonista fra i quali \"Il delitto della via di Nizza\" del 1913, \"Il romanzo di due vite\" dello stesso anno, \"L'ereditiera\" di Baldassarre Negroni del 1914 e \"Carnevalesca\" di Amleto Palermi del 1918.\nSuccessivamente, confermandosi un autentico \"divo\" del muto, interpreta vari successi fra cui \"La verit\u00e0 nuda\" del 1921 di Telemaco Ruggeri e, sempre di Palermi, \"La seconda moglie\" del 1922 e \"La biondina\" del 1923, anno in cui gira anche \"Il sacco di Roma\" di Enrico Guazzoni, poi \"Saitra la ribelle\" e \"Cavalleria rusticana\" del 1924.\nNel 1928 arriva \"Scampolo\" di Augusto Genina. Il suo nome compare a fianco delle pi\u00f9 celebrate dive del momento, da Francesca Bertini a Lyda Borelli, da Pina Menichelli a Maria Jacobini, da Hesperia a Mercedes Brignone, da Leda Gys a Elena Sangro.\nAttore in Germania.\nA seguito della crisi del cinema italiano, Pavanelli emigra prima in Austria e quindi in Germania dove prosegue con successo la sua carriera d'attore recitando accanto alle pi\u00f9 grandi dive del momento come Marcella Albani, Lya De Putti, Olga Tschechowa e Ossi Oswalda.\nIl ritorno in Italia e il declino.\nTorna in Italia con l'avvento del sonoro ma la sua stella inizia a declinare bench\u00e9 reciti in diversi film fra i quali \"Pergolesi\" di Guido Brignone del 1933, accanto alla diva del momento Dria Paola, e \"L'ultimo dei Bergerac\" di Gennaro Righelli.\nDiventa anche produttore - tra i film realizzati \"Vivere!\", grande successo interpretato da Tito Schipa e da lui prodotto per la Appia Film - sceneggiatore e regista - queste due ultime attivit\u00e0 intraprese sin dal muto - tornando spesso a privilegiare il cinema tedesco e dirigendo, nel 1942, il suo unico lungometraggio italiano: \"Solitudine\". Nel 1939 sar\u00e0 sceneggiatore del film \"La mia canzone al vento\" di Guido Brignone.\nIl suo ultimo film come attore \u00e8 \"L'altra\" di Carlo Ludovico Bragaglia del 1947.\nMuore all'ospedale San Giovanni di Roma il 29 aprile 1958."}
{"id": "2010514", "revid": "27723", "url": "https://it.wikipedia.org/wiki?curid=2010514", "title": "Petermrva", "text": ""}
{"id": "2010516", "revid": "172866", "url": "https://it.wikipedia.org/wiki?curid=2010516", "title": "TMNT (film 2007)", "text": ""}
{"id": "2010517", "revid": "27723", "url": "https://it.wikipedia.org/wiki?curid=2010517", "title": "Eltigen", "text": ""}
{"id": "2010518", "revid": "729019", "url": "https://it.wikipedia.org/wiki?curid=2010518", "title": "Stazione di Santhi\u00e0", "text": "La stazione di Santhi\u00e0 \u00e8 una stazione ferroviaria della linea Torino-Milano al servizio dell'omonima citt\u00e0; da essa si diramano le ferrovie Santhi\u00e0-Biella e la Santhi\u00e0-Arona, quest'ultima chiusa al traffico dal 2012.\nStrutture e impianti.\nLa stazione, gestita da RFI, \u00e8 dotata di tredici binari passanti, di cui 5 per servizio passeggeri serviti da banchina e i restanti 8 per incroci e precendenze del traffico merci. A partire da novembre 2017 sono stati temporaneamente smantellati i binari 10 e 11, per creare un piazzale di carico e scarico della ghiaia per il rinnovamento della massicciata della linea Santhi\u00e0-Biella. I binari 8 e 9 sono invece temporaneamente utilizzati per parcheggiare nelle ore diurne la macchina risanatrice Matisa C330 e i vari carri per il trasporto della ghiaia. La maggior parte del traffico della Torino-Milano \u00e8 svolto sui binari 3 e 4, di corretto tracciato.\nIl fabbricato viaggiatori \u00e8 a due piani; per quanto concerne l'aspetto originario risulta pesantemente modificato dalle ultime recenti ristrutturazioni esterne e interne.\nOspita l'ufficio movimento e i servizi ai viaggiatori quali: biglietteria e sala d'attesa. Accanto al FV \u00e8 presente il bar della stazione, che si estrude anche dalla parte dei binari, in direzione Biella.\nNei pressi della stazione (in direzione Torino), \u00e8 presente fin dal 1901 la sede delle Officine Magliola, che operano nel settore di costruzione e riparazione dei veicoli ferrotranviari. Ogni anno vengono inviati in ricovero gran numero di treni, che necessitano di revisioni e riparazioni; oltre all'adeguamento dei sistemi di sicurezza.\nIn direzione di Milano, erano presenti anche il Caff\u00e8 ristoratore e il Ferrhotel.\nServizi.\nLa stazione, che RFI classifica nella categoria \"Silver\", dispone di:\nInterscambi.\nFra il 1882 e il 1933 di fronte alla stazione era possibile l'interscambio con i convogli in servizio sulla tranvia Ivrea-Santhi\u00e0."}
{"id": "2010521", "revid": "27723", "url": "https://it.wikipedia.org/wiki?curid=2010521", "title": "Strehlitz", "text": ""}
{"id": "2010526", "revid": "729019", "url": "https://it.wikipedia.org/wiki?curid=2010526", "title": "Stazione di Tronzano", "text": "La stazione di Tronzano \u00e8 una stazione ferroviaria a servizio del comune di Tronzano Vercellese in Piemonte.\nStrutture e impianti.\nLa stazione dispone di due binari entrambe di corsa.\nIl binario 1 \u00e8 usato dai treni in direzione Torino mentre al binario 2 fermano treni in direzione Milano. \nI due binari sono entrambe provvisti di banchina e collegati da un sottopassaggio. I due binari dispongono anche di una piccola pensilina in plastica e di una panchina in legno. La pensilina del binario 1 dopo l'ennesimo episodio di vandalismo \u00e8 stata in parte scoperchiata mentre quella del binario 2 \u00e8 ancora integra.\nLe principali destinazioni dei treni che effettuano servizio in questa stazione sono Vercelli, Novara e Chivasso anche se non mancano alcuni collegamenti, durante le fasce pendolari, diretti a Milano e Torino.\nIl fabbricato viaggiatori della stazione di compone su due piani anche se soltanto parte del piano terra \u00e8 fruibile da parte dei viaggiatori.\n\u00c8 presente una sala d'attesa dove \u00e8 collocata la biglietteria automatica, fuori servizio, e un monitor che visualizza il numero del binario del treno e gli eventuali ritardi.\nLa stazione ha anche uno scalo merci da molto tempo non pi\u00f9 utilizzato. Anche le condizioni del magazzino merci non sono delle migliori: a causa dell'assente manutenzione le pareti e la travi del fabbricato stanno ammuffendo ci\u00f2 comporter\u00e0 nel breve periodo un cedimento del tetto stesso. \nI binari che prima garantivano l'accesso allo scalo oggi sono ricoperti di terra e non pi\u00f9 utilizzabili.\nServizi.\nLa gestione degli impianti \u00e8 affidata a RFI, che li classifica nella categoria \"Bronze\"."}
{"id": "2010527", "revid": "762947", "url": "https://it.wikipedia.org/wiki?curid=2010527", "title": "Heinrich Marschner", "text": "Biografia.\nAnnoverato fra i maggiori compositori europei della sua epoca, nonch\u00e9 degno rivale in campo operistico di Carl Maria von Weber, strinse amicizia con i maggiori musicisti del tempo, fra cui Ludwig van Beethoven e Felix Mendelssohn Bartoldy.\nDopo gli studi fatti a Lipsia ed a Praga con Tom\u00e1\u0161ek e dopo essersi introdotto nel mondo musicale viennese, fu nominato maestro di cappella a Bratislava e successivamente divenne il direttore dei teatri dell'opera di Dresda e Lipsia; fu quindi ad Hannover nel periodo 1830-59, per dirigere la cappella di corte.\nMarschner fu fondamentalmente un compositore teatrale, fra le opere che gli conferirono maggior fama si annoverano: \"Der Vampyr\" (1828), \"Der templar und die J\u00fcdin\" (1829) e un'opera di gusto popolare e leggendario, come \u00e8 nel suo stile, intitolata \"Hans Heiling\" (1833), la quale ha alcune analogie con \"L'olandese volante\" di Richard Wagner.\nCaratteristica dell'arte di Marschner sono: la ricerca (nel melodramma) di soggetti soprannaturali caratteristici di quel senso puramente romantico di \"orrore dilettevole\", ma anche cavallereschi e soprattutto popolari, resi attraverso una ritmica incalzante, una vasta coloritura dei timbri orchestrali e con l'ausilio di numerosi leitmotiv e fili conduttori musicali.\nNon mancano inoltre nella sua produzione numerosi Lieder, due quartetti per pianoforte e ben sette trii per pianoforte particolarmente apprezzati da Robert Schumann."}
{"id": "2010529", "revid": "219355", "url": "https://it.wikipedia.org/wiki?curid=2010529", "title": "Teatro Politeama (Viareggio)", "text": "Il Teatro Politeama \u00e8 stato un teatro situato a Viareggio attivo dal 1869 al 2018.\nStoria e descrizione.\nIl Politeama di Viareggio nasce come teatro, col nome di \"Alhambra\", nel 1869, ed \u00e8 una costruzione in legno - all'inizio piuttosto precaria, ma poi rimaneggiata e irrobustita - che dai viareggini, appassionati al gioco dei soprannomi, fu subito ribattezzato \"il cavallo di Troia\".\nAgli inizi del secolo scorso, dopo un passaggio di propriet\u00e0 e in seguito alle osservazioni di un'apposita commissione tecnica, la struttura fu demolita e ricostruita, sempre in legno, mantenendo quindi il soprannome, ma cambiando il nome ufficiale in \"Nuovo Politeama\". L'inaugurazione avvenne il 2 agosto del 1902 con \"Come le foglie\" di Giuseppe Giacosa messa in scena dalla compagnia di Ermete Novelli.\nNel 1918 si costitu\u00ec la societ\u00e0 di gestione \"Anonima Spettacoli\" e successivamente il drammaturgo Enrico Pea divenne consigliere delegato e direttore del Politeama: nel teatro di fianco al molo furono cos\u00ec rappresentati lavori di Pea, e opere di Giacomo Puccini. Il locale, nonostante ulteriori progetti di rifacimento mai realizzati (1925, architetto E. Pierazzi; 1930, architetto A. Belluomini) rimase \"il cavallo di Troia\" fino allo scoppio della guerra.\nColpito da una bomba e semidistrutto, fu ricostruito nel 1947, questa volta in cemento armato. Con un ultimo intervento nell'estate 2000, il locale \u00e8 stato ulteriormente ristrutturato e le poltrone, i rivestimenti e le luci della sala sono stati adeguati ai nuovi standard tecnici e estetici.\nOltre a ospitare la stagione teatrale programmata dall'amministrazione comunale di Viareggio, il Politeama \u00e8 una comodissima sala cinematografica.\nNel 2018, il teatro viene definitivamente chiuso."}
{"id": "2010533", "revid": "287204", "url": "https://it.wikipedia.org/wiki?curid=2010533", "title": "Naharkatiya", "text": " \nNaharkatiya \u00e8 una suddivisione dell'India, classificata come \"town committee\", di 15.528 abitanti, situata nel distretto di Dibrugarh, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 16' 60 N e 95\u00b0 19' 60 E e ha un'altitudine di 120 .\nSociet\u00e0.\nEvoluzione demografica.\nAl censimento del 2001 la popolazione di Naharkatiya assommava a 15.528 persone, delle quali 8.278 maschi e 7.250 femmine. I bambini di et\u00e0 inferiore o uguale ai sei anni assommavano a 1.614, dei quali 846 maschi e 768 femmine. Infine, coloro che erano in grado di saper almeno leggere e scrivere erano 12.113, dei quali 6.758 maschi e 5.355 femmine."}
{"id": "2010535", "revid": "22356", "url": "https://it.wikipedia.org/wiki?curid=2010535", "title": "Cefalopodo", "text": ""}
{"id": "2010539", "revid": "633110", "url": "https://it.wikipedia.org/wiki?curid=2010539", "title": "Lahti L-35", "text": "La Lahti L-35 era una pistola progettata dal finlandese Aimo Lahti che fu prodotta tra il 1935 e il 1952. Circa 9000 pistole vennero create in quattro produzioni di serie.\nL'arma aveva un acceleratore a bullone per aumentare l'affidabilit\u00e0 in situazioni di freddo. Questo tipo di sistema \u00e8 raro sulle pistole.\nL'esercito finnico utilizz\u00f2 la L-35 nella guerra d'inverno e nella guerra di continuazione, e fu la pistola ufficiale fino al 1980 dove venne sostituita dalla pistola FN HP-DA.\nPistol m/40.\nUna versione semplificata e in qualche modo inferiore della L-35 venne costruita sotto licenza in Svezia e venne adottata dalle Forze Armate svedesi nel 1940. Il nome ufficiale militare svedese era Pistol m/40 ma \u00e8 anche conosciuta come Husqvarna m/40 dal nome del manifattore, Husqvarna che produsse almeno 100.000 di queste armi tra il 1940 e il 1946.\nA causa della poca qualit\u00e0 dell'acciaio usato nella fabbricazione della cartuccia da 9\u00a0mm adottata nel 1960, l'otturatore della canna inizi\u00f2 a disgregarsi nel 1980. Come temporaneo rimpiazzo del Browning N\u00b02 le pistole vennero rimandate in servizio fino al completo rimpiazzo negli anni novanta con le pistole 88 Glock che vennero adottate dal Esercito svedese, e Glock 19 dalla Forza aerea svedese."}
{"id": "2010543", "revid": "110157", "url": "https://it.wikipedia.org/wiki?curid=2010543", "title": "Teatro Accademico", "text": "Il Teatro accademico \u00e8 un teatro situato a Bagni di Lucca, in provincia di Lucca.\nStoria.\nIl teatro venne costruito nel 1790 da alcuni cittadini costituitisi in \"Accademia dei Provvidi\". Nel corso dell'Ottocento il teatro ospit\u00f2 spettacoli sia lirici che di prosa di primaria importanza.\nCon l'affievolirsi dell'interesse sia verso la cittadina termale sia verso gli spettacoli teatrali, il teatro viene ceduto dall'Accademia al Comune e nel 1934 subisce diversi lavori per la sua trasformazione a cinematografo, fra cui la realizzazione della cabina di proiezione nel palco soprastante quello reale.\nNel secondo dopoguerra il teatro venne chiuso, iniziando cos\u00ec un lungo periodo di abbandono, interrotto dal restauro intrapreso nel 1980 su progetto dell'ingegner Lisandro Gambogi di Lucca e ormai concluso. \nDal 1987 sino al 1997 l'associazione culturale \"Il Teatraccio\" gest\u00ec il teatro, organizzando la stagione di prosa invernale e molte altre manifestazioni prima che ritornasse in piena gestione all'amministrazione comunale.\nArchitettura.\nIl teatro, che presenta le forme tipiche del teatro all'italiana (platea a pianta ovoidale con 29 palchi suddivisi in due ordini e una loggia) pu\u00f2 essere utilizzato come spazio per spettacoli in prosa e lirici, per concerti e incontri culturali."}
{"id": "2010546", "revid": "287204", "url": "https://it.wikipedia.org/wiki?curid=2010546", "title": "Sopronnemeti", "text": ""}
{"id": "2010549", "revid": "27723", "url": "https://it.wikipedia.org/wiki?curid=2010549", "title": "Copa de Caridad Lipton", "text": ""}
{"id": "2010550", "revid": "27723", "url": "https://it.wikipedia.org/wiki?curid=2010550", "title": "Jan Bart", "text": ""}
{"id": "2010551", "revid": "110157", "url": "https://it.wikipedia.org/wiki?curid=2010551", "title": "Arena Cinecitt\u00e0 Teatro San Quirico", "text": "L'Arena Cinecitt\u00e0 Teatro San Quirico \u00e8 un teatro di Firenze.\nLo spazio \u00e8 stato realizzato nel 2000 come un prefabbricato coperto da tensostruttura nell'area posta fra la Casa del Popolo di San Quirico e via Baccio da Montelupo. Qui per iniziativa della Societ\u00e0 di Mutua Assistenza fra gli operai di San Quirico, fondata nel 1885, era stata realizzata un'arena per spettacoli teatrali e cinematografici all'aperto nel periodo estivo. Anche se negli ultimi decenni la Casa del Popolo ha potenziato la sala cinematografica posta al primo piano della sua sede e che ormai costituisce un importante riferimento per il cinema d'essai fiorentino, il nuovo spazio teatrale realizzato nell'ex arena, nei suoi pochi anni di vita, ha visto un'intensa attivit\u00e0 sia come luogo di adunanze civiche e politiche sia per aver ospitato un interessante progetto di teatro di improvvisazione curato dalla LIF (Lega Improvvisazione Firenze).\nAttualmente si sta valutando la possibilit\u00e0 di trasformare la tensostruttura in una struttura in muratura."}
{"id": "2010558", "revid": "287204", "url": "https://it.wikipedia.org/wiki?curid=2010558", "title": "Teatro comunale (Pietrasanta)", "text": "Il Teatro comunale \u00e8 un teatro situato a Pietrasanta, in Versilia.\nIl primo impianto di un teatro a Pietrasanta, probabilmente una sala rettangolare con palcoscenico, risale al 1652 e fu ricavato sull'area occupata da due magazzini del sale.\nNel 1779 un gruppo di cittadini costituitisi in \"Accademia degli Aerostatici\" decise di demolire il primo salone e di ricostruire un teatro pi\u00f9 adatto alle rappresentazioni di commedie e del carnevale. Il nuovo teatro, a pianta a ferro di cavallo con tre ordini di palchi, fu inaugurato nel 1784 ed \u00e8 giunto in quella forma fino alla sua ristrutturazione avvenuta nel 1937. In quell'occasione, secondo il progetto di Andrea Bibolotti, al posto dei tre ordini di palchi venne realizzata una struttura a loggione su due livelli sorretta da colonne.\nL'attivit\u00e0 del Teatro della seconda met\u00e0 dell\u2019800 ai primi del \u2018900 per quanto riguarda la prosa prediligeva il dramma a forti tinte, umane e sociali come \"La sepolta viva\", \"La famiglia del fabbro\", \"Le due orfanelle\". Non mancavano per\u00f2 anche opere di Goldoni, dell\u2019Alfieri, di Shakespeare. Anche l\u2019opera lirica e l\u2019operetta furono largamente rappresentate ottenendo molto successo.\nNel 1960 si \u00e8 proceduto a ulteriori modifiche: la sala \u00e8 divenuta rettangolare, \u00e8 stata realizzata una nuova galleria e il soffitto \u00e8 stato rivestito di pannelli insonorizzati.\nNel 1991 si sono conclusi i lavori di ristrutturazione, ampliamento e adeguamento alle norme vigenti eseguiti nell'ambito del piano regionale FIO di recupero dei teatri storici, su progetto dell'ingegner Ivano Bellandi. Con questo intervento oltre a migliorare la visibilit\u00e0 sia della sala che della galleria, a realizzare l'impiantistica secondo le normative di sicurezza vigenti, a rifare pavimenti e rivestimenti, e a rinnovare le dotazioni sceniche, si \u00e8 proceduto anche a realizzare, in un fabbricato adiacente, nuovi camerini per gli artisti. \nNel 1991 il teatro \u00e8 stato riaperto al pubblico da un concerto dell\u2019\"Orchestra Regionale Toscana\". \n&lt;br&gt;Sede di un\u2019importante Stagione Teatrale Invernale di Prosa, il Cinema-Teatro dal 2010 \u00e8 amministrato dalla \"Fondazione La Versiliana\"."}
{"id": "2010561", "revid": "767487", "url": "https://it.wikipedia.org/wiki?curid=2010561", "title": "Babbleonia", "text": "Babbleonia \u00e8 un documentario del 2007 diretto da Al Pacino.\nDal giugno 2007 il film circola in DVD (nel solo nel mercato americano), in un cofanetto chiamato \"Pacino - An Actor's Vision\" che comprende anche \"The Local Stigmatic\" (1990), \"Riccardo III - Un uomo, un re\" (1996) e \"Chinese Coffee\" (2000)."}
{"id": "2010562", "revid": "287204", "url": "https://it.wikipedia.org/wiki?curid=2010562", "title": "Namrup", "text": " \nNamrup \u00e8 una suddivisione dell'India, classificata come \"census town\", di 18.921 abitanti, situata nel distretto di Dibrugarh, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 10' 60 N e 95\u00b0 19' 60 E e ha un'altitudine di 123 .\nSociet\u00e0.\nEvoluzione demografica.\nAl censimento del 2001 la popolazione di Namrup assommava a 18.921 persone, delle quali 10.142 maschi e 8.779 femmine. I bambini di et\u00e0 inferiore o uguale ai sei anni assommavano a 1.599, dei quali 843 maschi e 756 femmine. Infine, coloro che erano in grado di saper almeno leggere e scrivere erano 16.380, dei quali 8.953 maschi e 7.427 femmine."}
{"id": "2010563", "revid": "1714743", "url": "https://it.wikipedia.org/wiki?curid=2010563", "title": "Maddalena Sibilla di Holstein-Gottorp", "text": "Biografia.\nEra figlia di Federico III, duca di Holstein-Gottorp dal 1616 al 1659, e di Maria Elisabetta di Sassonia.\nVenne data in sposa a Gustavo Adolfo, duca di Meclemburgo-G\u00fcstrow. Il matrimonio venne celebrato a Gottorp il 28 novembre 1654.\nMise al mondo 11 figli di cui solamente 2 erano maschi. Purtroppo uno, Giovanni Alberto, mor\u00ec ad appena 5 anni e l'altro, Carlo, mor\u00ec a 24 anni senza essere riuscito a procreare un maschio per assicurare la discendenza al ducato. Perci\u00f2 quando rimase vedova, il 5 novembre 1695 la linea dei Meclemburgo-G\u00fcstrow si estinse ed il ducato venne suddiviso tra il Meclemburgo-Schwerin e un nuovo ducato, il Meclemburgo-Strelitz.\nDiscendenza.\nDiede alla luce undici figli:"}
{"id": "2010567", "revid": "287204", "url": "https://it.wikipedia.org/wiki?curid=2010567", "title": "Naubaisa Gaon", "text": " \nNaubaisa Gaon \u00e8 una suddivisione dell'India, classificata come \"census town\", di 5.042 abitanti, situata nel distretto di Jorhat, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Naubaisa Gaon assommava a 5.042 persone, delle quali 2.586 maschi e 2.456 femmine. I bambini di et\u00e0 inferiore o uguale ai sei anni assommavano a 398, dei quali 199 maschi e 199 femmine. Infine, coloro che erano in grado di saper almeno leggere e scrivere erano 4.086, dei quali 2.274 maschi e 1.812 femmine."}
{"id": "2010568", "revid": "682087", "url": "https://it.wikipedia.org/wiki?curid=2010568", "title": "Auditorium Clinica Medica", "text": ""}
{"id": "2010570", "revid": "149485", "url": "https://it.wikipedia.org/wiki?curid=2010570", "title": "Parada", "text": ""}
{"id": "2010571", "revid": "287204", "url": "https://it.wikipedia.org/wiki?curid=2010571", "title": "Nazira", "text": " \nNazira \u00e8 una suddivisione dell'India, classificata come \"municipal board\", di 12.466 abitanti, situata nel distretto di Sibsagar, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 55' 0 N e 94\u00b0 43' 60 E e ha un'altitudine di 131 .\nSociet\u00e0.\nEvoluzione demografica.\nAl censimento del 2001 la popolazione di Nazira assommava a 12.466 persone, delle quali 6.569 maschi e 5.897 femmine. I bambini di et\u00e0 inferiore o uguale ai sei anni assommavano a 1.347, dei quali 715 maschi e 632 femmine. Infine, coloro che erano in grado di saper almeno leggere e scrivere erano 10.094, dei quali 5.516 maschi e 4.578 femmine."}
{"id": "2010572", "revid": "287204", "url": "https://it.wikipedia.org/wiki?curid=2010572", "title": "Sporting \u00c9toile Club de Bastia 1980-1981", "text": "Questa voce raccoglie le informazioni riguardanti la Sporting \u00c9toile Club de Bastia nelle competizioni ufficiali della stagione 1980-1981.\nStagione.\nDurante il campionato il Bastia altern\u00f2 delle buone prestazioni in casa a un pessimo rendimento nelle partite esterne, oscillando fra le posizioni di met\u00e0 classifica e quelle immediatamente superiori alla zona retrocessione. Grazie a una serie finale di quattro risultati utili consecutivi, i \"Turchini\" si misero definitivamente al riparo dal pericolo di cadere sul fondo alla penultima giornata, concludendo il campionato al dodicesimo posto.\nSuperato il primo turno contro il , in Coppa di Francia il Bastia super\u00f2 alcune squadre di primo piano come il agli ottavi di finale e il in semifinale, raggiungendo la finale contro il appena laureatosi campione di Francia. Il 2-1 finale consegn\u00f2 la prima Coppa di Francia ai \"Turchini\", nonch\u00e9 la terza qualificazione europea della loro storia, in Coppa delle Coppe.\nMaglie e sponsor.\nLo sponsor tecnico per la stagione 1980-1981 \u00e8 Adidas. Gli sponsor ufficiali sono Club Mediterran\u00e9e e Catena per il campionato, RTL per la Coppa di Francia ad eccezione della finale, in cui venne utilizzato lo sponsor Calberson.\nStatistiche.\nAndamento in campionato.\n "}
{"id": "2010575", "revid": "599013", "url": "https://it.wikipedia.org/wiki?curid=2010575", "title": "Suore vincenzine di Maria Immacolata", "text": "Le Suore Vincenzine di Maria Immacolata sono un istituto religioso femminile di diritto pontificio: i membri di questa congregazione, dette popolarmente Albertine, pospongono al loro nome la sigla V.M.I.\nStoria.\nLa congregazione venne fondata dal sacerdote piemontese Federico Albert (1820-1876). A partire dal 1858, padre Albert apr\u00ec a Lanzo Torinese un orfanotrofio, un asilo infantile e un educandato per ragazze e affid\u00f2 la direzione della sua opera alle Suore della Carit\u00e0 di Giovanna Antida Thouret: nel 1858 le religiose lasciarono la gestione degli istituti e il sacerdote, ottenuta l'approvazione dell'arcivescovo di Torino Davide Riccardi (12 giugno 1869), fond\u00f2 una nuova congregazione cui affidare la direzione delle sue opere.\nIl 14 ottobre 1869 le prime candidate fecero la vestizione religiosa a Lanzo iniziando formalmente il nuovo istituto, posto sotto la protezione di san Vincenzo de' Paoli e della Vergine Immacolata. Le suore Vincenzine videro approvate dalla diocesi le loro costituzioni nel 1881 e poi nuovamente, dopo la revisione delle stesse, il 3 maggio 1927 dal cardinale Giuseppe Gamba. L'istituto ottenne il pontificio decreto di lode il 15 giugno del 1957:\nIl fondatore \u00e8 stato beatificato da papa Giovanni Paolo II nel 1984.\nAttivit\u00e0 e diffusione.\nLe suore si dedicano alla cura degli orfani e all'istruzione della giovent\u00f9.\nOltre che in Italia, sono presenti in Benin (P\u00e8r\u00e8r\u00e8) ed in Guatemala (Olopa): la sede generalizia \u00e8 a Lanzo Torinese.\nAl 31 dicembre 2005 l'istituto contava 37 religiose in 7 case."}
{"id": "2010576", "revid": "287204", "url": "https://it.wikipedia.org/wiki?curid=2010576", "title": "New Bongaigaon Railway Colony", "text": " \nNew Bongaigaon Railway Colony \u00e8 una suddivisione dell'India, classificata come \"census town\", di 15.847 abitanti, situata nel distretto di Bongaigaon, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di New Bongaigaon Railway Colony assommava a 15.847 persone, delle quali 8.569 maschi e 7.278 femmine. I bambini di et\u00e0 inferiore o uguale ai sei anni assommavano a 1.561, dei quali 833 maschi e 728 femmine. Infine, coloro che erano in grado di saper almeno leggere e scrivere erano 12.163, dei quali 7.051 maschi e 5.112 femmine."}
{"id": "2010577", "revid": "110157", "url": "https://it.wikipedia.org/wiki?curid=2010577", "title": "Auditorium FLOG", "text": "L'auditorium FLOG \u00e8 un centro polivalente di Firenze.\nNegli anni drammatici del secondo dopoguerra, la volont\u00e0 di ricostruzione e di rinascita non solo economica ma anche culturale della citt\u00e0 \u00e8 documentata da importanti iniziative promosse nei settori produttivi fiorentini.\nFra queste sicuramente la costituzione della Fondazione Lavoratori Officine Galileo (FLOG) realizzata il 19 settembre 1945 per iniziativa di alcuni dirigenti, operai e impiegati di una delle pi\u00f9 importanti imprese fiorentine, le Officine Galileo appunto.\nNei quattro ettari acquistati sulla stupenda collina di Montughi, gli unici di questa collina a tutt'oggi strappati a una massiccia speculazione edilizia, venne realizzato un centro ricreativo sportivo con piscina, campi da tennis e una pista da ballo che in seguito sarebbe diventata l'attuale arena estiva. Accanto alle attivit\u00e0 pi\u00f9 strettamente ricreative la FLOG divenne presto sede anche di importanti iniziative culturali fra le quali alcune, nel settore della cultura multietnica, veramente anticipatrici non solo a livello cittadino, ma anche nazionale: la Mediateca delle Tradizioni Popolari, il Festival di Musica dei Popoli (oggi arrivato alla XXVIII edizione), la Rassegna del Film Etnomusicale.\nNel 1972 \u00e8 stato inaugurato il grande auditorium dove, oltre che a una palestra e vari spazi per i gruppi sportivi della FLOG, \u00e8 presente una sala per 1000 persone dove vengono programmati circa 150 concerti, da ottobre a maggio di ogni anno, fra i quali \"Flog W Live\". Da anni questo spazio costituisce un punto di riferimento non solo cittadino ma anche nazionale nel campo delle espressioni pi\u00f9 varie della ricerca musicale etnica, indipendente e contemporanea."}
{"id": "2010578", "revid": "36426", "url": "https://it.wikipedia.org/wiki?curid=2010578", "title": "FLOG", "text": ""}
{"id": "2010579", "revid": "36426", "url": "https://it.wikipedia.org/wiki?curid=2010579", "title": "Flog", "text": ""}
{"id": "2010580", "revid": "287204", "url": "https://it.wikipedia.org/wiki?curid=2010580", "title": "North Guwahati", "text": " \nNorth Guwahati \u00e8 una suddivisione dell'India, classificata come \"town committee\", di 16.131 abitanti, situata nel distretto di Kamrup, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 10' 60 N e 91\u00b0 43' 0 E e ha un'altitudine di 32 .\nSociet\u00e0.\nEvoluzione demografica.\nAl censimento del 2001 la popolazione di North Guwahati assommava a 16.131 persone, delle quali 8.607 maschi e 7.524 femmine. I bambini di et\u00e0 inferiore o uguale ai sei anni assommavano a 1.634, dei quali 841 maschi e 793 femmine. Infine, coloro che erano in grado di saper almeno leggere e scrivere erano 11.833, dei quali 6.700 maschi e 5.133 femmine."}
{"id": "2010588", "revid": "287204", "url": "https://it.wikipedia.org/wiki?curid=2010588", "title": "Numaligarh Refinery Township", "text": " \nNumaligarh Refinery Township \u00e8 una suddivisione dell'India, classificata come \"census town\", di 7.022 abitanti, situata nel distretto di Golaghat, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Numaligarh Refinery Township assommava a 7.022 persone, delle quali 3.684 maschi e 3.338 femmine. I bambini di et\u00e0 inferiore o uguale ai sei anni assommavano a 1.150, dei quali 570 maschi e 580 femmine. Infine, coloro che erano in grado di saper almeno leggere e scrivere erano 3.685, dei quali 2.168 maschi e 1.517 femmine."}
{"id": "2010589", "revid": "36426", "url": "https://it.wikipedia.org/wiki?curid=2010589", "title": "Cinema Teatro Nuovo Sentiero", "text": ""}
{"id": "2010596", "revid": "339392", "url": "https://it.wikipedia.org/wiki?curid=2010596", "title": "La Canzone del Piave", "text": ""}
{"id": "2010598", "revid": "37401", "url": "https://it.wikipedia.org/wiki?curid=2010598", "title": "Brimstone &amp; Treacle", "text": ""}
{"id": "2010601", "revid": "110157", "url": "https://it.wikipedia.org/wiki?curid=2010601", "title": "Circolo Teatro del Sale", "text": "Il Circolo Teatro del Sale, in via de' Macci 111 rosso, \u00e8 un ristorante-teatro aperto a Firenze nel settembre del 2003.\nStoria e descrizione.\nSi tratta di un luogo ricavato dall'accorpamento di fondi di storici edifici di via dei Macci. Gli ideatori sono il cuoco Fabio Picchi, patron del vicino storico ristorante \"Cibreo\", e l'attrice/regista Maria Cassi. Si tratta di un ristorante-teatro, dove \u00e8 possibile consumare dapprima la cena a buffet e successivamente essere spettatori di concerti, danze, spettacoli vari, anche di artisti emergenti.\nIl Circolo Teatro del Sale ha prodotto lo spettacolo \"My life with men... and other animals\" (\"La mia vita con gli uomini... e altri animali\"), scritto da Patrick Pacheco e Maria Cassi, per la regia di Peter Schneider e interpretato dalla stessa Maria Cassi."}
{"id": "2010608", "revid": "36426", "url": "https://it.wikipedia.org/wiki?curid=2010608", "title": "Teatro del Sale", "text": ""}
{"id": "2010609", "revid": "110157", "url": "https://it.wikipedia.org/wiki?curid=2010609", "title": "Teatro De Larderel", "text": "Il Teatro De Larderel \u00e8 un teatro situato a Pomarance, in provincia di Pisa. Si tratta di un bell'esempio di teatro nobiliare realizzato nella seconda met\u00e0 dell'Ottocento all'interno del prestigioso palazzo della ricca famiglia De Larderel a Pomarance.\nStoria e descrizione.\nInaugurato nel settembre del 1872 con un concerto della banda di Larderello, si affiancava a un altro spazio teatrale ospitato nel cortile del palazzo e destinato prevalentemente a spettacoli e a concerti dei dipendenti delle industrie dei De Larderel.\nIl teatro nel palazzo si presentava come tipico saloncino destinato invece alle feste e ai ricevimenti della famiglia. Posto al piano nobile e preceduto da un atrio riccamente decorato a fresco con motivi floreali e candelabre nelle volte, il salone presenta una decorazione a stucchi dorati e a fresco di stile neoclassico e si apre nella parete di destra con due finestroni verso il giardino. Sulla parete opposta le due aperture delle finestre sono simmetricamente alluse da sfondati originariamente ospitanti degli specchi. Sopra la cornice che conclude le pareti alludendo a un'essenziale trabeazione, si imposta un elegante soffitto decorato a falsi cassettoni poligonali e rosoni con al centro un grande affresco su tela riproducente \"l'Aurora\" di Guido Reni.\nLa sala \u00e8 dotata di un palcoscenico in legno di dimensioni ben proporzionate e che conserva numerose dotazioni di scena con alcune quinte armate dipinte e due fondali anch'essi dipinti. La presenza di queste dotazioni di scena autorizzano a pensare questa struttura non solo come luogo per feste da ballo e serate di gala ma anche come luogo di rappresentazioni teatrali o piccole pi\u00e8ces quali sciarade, quadri viventi, proverbi, secondo la grande tradizione francese delle feste aristocratiche alle quali i De Larderel erano stati avvicinati da Amicie De Larderel e da alcuni suoi aristocratici amici quali Joachin Murat e, in particolare, Alexander de Talleyrand P\u00e9rigord duca di Dino.\nIl teatro con il palazzo che l'ospita sub\u00ec gravi danni durante l'ultimo conflitto mondiale. Nel 1964, i Ginori Conti, eredi dei De Larderel, cedettero il palazzo all'Amministrazione Comunale che da allora ha iniziato il suo recupero.\nInserito nel Progetto Regionale FIO nel 1991, il teatro \u00e8 stato oggetto di un restauro che su progetto dell'architetto Florestano Bargelli ha riportato la sala al suo aspetto originario, sono stati realizzati nuovi tendaggi, il sipario, l'arredo, gli impianti tecnologici e i servizi igienici; \u00e8 stato inoltre dotato di un ingresso separato dal palazzo e di un ampio atrio ricavato da due ambienti antistanti."}
{"id": "2010612", "revid": "36426", "url": "https://it.wikipedia.org/wiki?curid=2010612", "title": "Sala del Conservatorio Luigi Cherubini", "text": ""}
{"id": "2010614", "revid": "279320", "url": "https://it.wikipedia.org/wiki?curid=2010614", "title": "Art of Fighting 3", "text": ""}
{"id": "2010616", "revid": "599013", "url": "https://it.wikipedia.org/wiki?curid=2010616", "title": "Eduardo Salvio", "text": "\u00c8 soprannominato \"El Toto Salvio\".\nCaratteristiche tecniche.\nCapace di giocare sia come attaccante esterno in un attacco a tre, sia come esterno di centrocampo, \u00e8 dotato di un buon dribbling e una buona tecnica individuale. Abile nel gioco palla al piede partendo da lontano per arrivare a puntare l'area, possiede anche un tiro di qualit\u00e0. \u00c8 capace di difendere palla molto bene grazie alla struttura fisica compatta.\n\u00c8 considerato uno dei migliori attaccanti della sua annata, gi\u00e0 paragonato a Ezequiel Lavezzi, unisce i suoi dribbling alla Cristiano Ronaldo alla rapidit\u00e0 e al fisico di Lionel Messi. Il suo idolo \u00e8 il connazionale Juan Rom\u00e1n Riquelme.\nCarriera.\nClub.\nCresciuto calcisticamente per 14 anni, nelle giovanili del Lan\u00fas, viene aggregato dall'allenatore Luis Zubeld\u00eda alla prima squadra per la stagione 2008-2009.\nEsordisce in prima squadra il 24 agosto 2008 nel match in trasferta contro il Boca Juniors, perso 2-1. I primi gol ufficiali non si fanno attendere: il 4 ottobre 2008, alla quarta presenza in campionato, mette a segno una doppietta contro l'Argentinos Juniors, rendendosi protagonista della vittoria della propria squadra per 4-2. Nella sua prima stagione da professionista mette a segno 9 gol in 29 partite.\nIl 12 gennaio 2010 si trasferisce all'Atletico Madrid. Il 18 agosto dello stesso anno si trasferisce al Benfica in prestito.\nIl 31 luglio 2012 si trasferisce al Benfica che gi\u00e0 possiede il 20% del cartellino. Per quanto riguarda il restante 80% la societ\u00e0 portoghese verser\u00e0 10 milioni di euro.\nCon il club portoghese ha firmato un contratto di cinque anni con clausola rescissoria fissata a 60 milioni di euro.\nDopo 166 presenze e 38 gol, in nove anni di militanza con la maglia del Benfica, il 18 luglio 2019 torna in patria trasferendosi al per 7 milioni di euro, con cui firma un contratto triennale.\nNazionale.\nEsordisce nelle selezioni giovanili argentine prendendo parte al Campionato sudamericano di calcio Under-20 2009, organizzato dal Venezuela. Disputa tutte le nove partite del torneo, realizzando quattro gol. Esordisce in nazionale maggiore il 20 maggio 2009, a 19 anni appena compiuti, nel match amichevole contro Panama, terminato 3-1.\nStatistiche.\nPresenze e reti nei club.\n\"Statistiche aggiornate al 5 agosto 2019.\""}
{"id": "2010618", "revid": "1714743", "url": "https://it.wikipedia.org/wiki?curid=2010618", "title": "Sofia Augusta di Holstein-Gottorp", "text": "Biografia.\nVenne data in sposa a Giovanni VI, principe di Anhalt-Zerbst dal 1621. Le nozze vennero celebrate a Gottorp il 16 settembre 1649.\nAlla morte del marito, avvenuta a Zerbst il 4 aprile 1667, il principato venne ereditato da loro figlio Carlo Guglielmo, che aveva quindici anni. La reggenza del principe fu retta da Sofia Augusta fino al raggiungimento della maggiore et\u00e0 da parte del figlio.\nSi devono a lei i lavori che tra 1670 e il 1675 diedero al castello di Coswig, ove si era trasferita, l'impostazione di un edificio barocco.\nDiscendenza.\nDiede al marito dodici figli e l'erede del principato:"}
{"id": "2010619", "revid": "1543377", "url": "https://it.wikipedia.org/wiki?curid=2010619", "title": "Atrofia muscolare spinale e bulbare", "text": "L'atrofia muscolare spinale e bulbare, o malattia di Kennedy, ha una larga gamma di nomi clinici:\natrofia muscolare bulbo-spinale, acronimo: SBMA (inglese: \"Spinal and Bulbar Muscular Atrophy\"), o atrofia muscolare spinobulbare; \nneuropatia bulbospinale legata al cromosoma X, o XBSN (\"X-linked Bulbo-Spinal Neuropathy\");\natrofia muscolare spinale legata al cromosoma X di tipo 1 o SMAX 1 (\"X-linked Spinal Muscular Atrophy Type 1\");\na volte anche \"atrofia muscolare spinale di tipo V\" o \"SMA 5\".\n\u00c8 una rara forma di atrofia muscolare spinale a ereditariet\u00e0 eterosomica recessiva dovuta a una mutazione nel gene che codifica per il recettore degli androgeni caratterizzata da espansione di ripetizioni di triplette CAG che codificano per la glutammina, dalle normali 9-34 ripetizioni a 36-62.\nEpidemiologia.\nLa prevalenza maschile della malattia \u00e8 di un caso ogni 30.000 nati vivi, mentre l'incidenza \u00e8 stimata in un caso annuo ogni 500.000 nati vivi.\nClinica.\nLa malattia si presenta con atrofia muscolare, astenia, fascicolazioni e manifestazioni neurologiche di tipo bulbare, ovvero a carico dell'apparato fonatorio, del meccanismo della deglutizione e della respirazione."}
{"id": "2010622", "revid": "295581", "url": "https://it.wikipedia.org/wiki?curid=2010622", "title": "Banda del Gobbo", "text": ""}
{"id": "2010624", "revid": "287204", "url": "https://it.wikipedia.org/wiki?curid=2010624", "title": "Palasbari", "text": " \nPalasbari \u00e8 una suddivisione dell'India, classificata come \"municipal board\", di 4.741 abitanti, situata nel distretto di Kamrup, nello stato federato dell'Assam. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 26\u00b0 7' 60 N e 91\u00b0 30' 0 E e ha un'altitudine di 45 .\nSociet\u00e0.\nEvoluzione demografica.\nAl censimento del 2001 la popolazione di Palasbari assommava a 4.741 persone, delle quali 2.427 maschi e 2.314 femmine. I bambini di et\u00e0 inferiore o uguale ai sei anni assommavano a 416, dei quali 229 maschi e 187 femmine. Infine, coloro che erano in grado di saper almeno leggere e scrivere erano 3.775, dei quali 2.051 maschi e 1.724 femmine."}
{"id": "2010627", "revid": "1543377", "url": "https://it.wikipedia.org/wiki?curid=2010627", "title": "Teatro dei Coraggiosi", "text": "Il Teatro dei Coraggiosi \u00e8 un teatro situato a Pomarance, in provincia di Pisa.\nNel momento di maggiore sviluppo industriale della zona boracifera promosso dal cav. Francesco De Larderel, registratosi a cavallo dell'Unit\u00e0 d'Italia, si form\u00f2 a Pomarance l'Accademia dei Coraggiosi con lo scopo di costruire un nuovo teatro fuori Porta Volterrana.\nIl nuovo teatro, progettato dall'architetto livornese Ferdinando Magagnini, fu inaugurato il 12 ottobre 1862. L'edificio si presentava con eleganti forme neoclassiche sia all'esterno che all'interno dove, attraverso un vestibolo ottagonale, si accede agli ambienti dei servizi e dell'accoglienza e quindi all'atrio che immette alla sala e alle scale verso i palchi.\nLa sala, a ferro di cavallo, ha una copertura ribassata e decorata a fresco con rosone a raggiera, con motivi floreali e festoncini di gusto tardo settecentesco, ed \u00e8 circondata da tre ordini di palchi. Il palcoscenico, originariamente pi\u00f9 profondo, \u00e8 stato sensibilmente modificato nel suo rapporto con la sala in occasione degli interventi eseguiti nel 1947 per adattare il teatro a sala cinematografica. Fino a questa trasformazione il teatro ha vissuto un'intensa e prestigiosa attivit\u00e0 teatrale e musicale che ha visto avvicendarsi accanto a filodrammatiche locali anche compagnie di professionisti. Inoltre il teatro era dotato anche di una piccola orchestra stabile.\nChiuso alla fine degli anni sessanta, nel 1985 \u00e8 stato acquistato dal Comune che ha avviato un'attenta e filologica opera di restauro, oltre alla risistemazione di tutta l'ormai obsoleta impiantistica teatrale. Cos\u00ec rimesso a nuovo, \u00e8 stato inaugurato il 25 aprile 1998 e, in collegamento col teatro di Pisa, svolge un ruolo importante sia come punto di riferimento e di aggregazione per i gruppi locali (dalla banda ai gruppi amatoriali) sia per intraprendere progetti di respiro regionale e infine per promuovere una programmazione articolata fra prosa e musica."}
{"id": "2010631", "revid": "287204", "url": "https://it.wikipedia.org/wiki?curid=2010631", "title": "Pathsala", "text": " \nPathsala \u00e8 una suddivisione dell'India, classificata come \"town committee\", di 9.652 abitanti, situata nel distretto di Barpeta, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 57' 14 N e 91\u00b0 24' 42 E.\nSociet\u00e0.\nEvoluzione demografica.\nAl censimento del 2001 la popolazione di Pathsala assommava a 9.652 persone, delle quali 5.106 maschi e 4.546 femmine. I bambini di et\u00e0 inferiore o uguale ai sei anni assommavano a 948, dei quali 476 maschi e 472 femmine. Infine, coloro che erano in grado di saper almeno leggere e scrivere erano 7.795, dei quali 4.339 maschi e 3.456 femmine."}
{"id": "2010634", "revid": "1543377", "url": "https://it.wikipedia.org/wiki?curid=2010634", "title": "Latte artificiale", "text": "Il latte artificiale \u00e8 un alimento. Viene utilizzato in caso di intolleranza al latte proveniente da animali d'allevamento, e diffusamente per la nutrizione dei neonati nell'allattamento artificiale, in sostituzione dell'allattamento materno al seno.\nIndicazioni.\nIl ricorso al latte artificiale si ha in genere quando sia impossibile l'allattamento al seno, oppure in caso di intolleranza o allergia al latte animale (vaccino, ovino e caprino).\nFormulazione.\nIl formato pi\u00f9 diffuso \u00e8 del tipo latte in polvere, che si prepara per la somministrazione con l'addizione di acqua; per diverso tempo questo fu il solo formato disponibile, poi fu realizzato anche in confezione gi\u00e0 preparata e pronta all'uso, o in concentrato liquido.\nIl latte artificiale \u00e8 prodotto in due principali tipi: il \"latte formulato adattato\", che si impiega per la nutrizione di base nei primi mesi, e il \"latte di proseguimento\".\nIl ricorso al latte artificiale si ha in genere quando sia impossibile l'allattamento al seno oppure in caso di intolleranza o allergia ai latti animali (vaccino, ovino e caprino).\nFra i latti artificiali, per il suo utilizzo alternativo al latte animale, si include il latte di soia, caratterizzato da assenza di saccarosio e lattosio e da sostanza grassa costituita da oli vegetali.\nCritiche.\nLa vendita di latte artificiale e gli interessi economici da questa promossi, sono stati oggetto di diversi studi da parte dell'Organizzazione Mondiale della Sanit\u00e0 e di altri enti internazionali. Si \u00e8 sospettato che talune aziende abbiano surrettiziamente operato attraverso il comparaggio con pediatri compiacenti per l'introduzione del latte artificiale in sostituzione di quello materno anche in assenza di effettive motivazioni cliniche. Questo avviene soprattutto in alcune aree socioeconomicamente e culturalmente svantaggiate come alcuni stati dell'Africa, dove l'allattamento al seno dovrebbe essere preferito. Per questa ragione alcune aziende produttrici, come, ma non solo, la Nestl\u00e9, sono oggetto di un boicottaggio da parte di alcuni consumatori a partire dal 1977, e a tutt'oggi il boicottaggio Nestl\u00e9 \u00e8 coordinato dall'\"International Nestl\u00e9 Boycott Committee\"."}
{"id": "2010635", "revid": "110157", "url": "https://it.wikipedia.org/wiki?curid=2010635", "title": "Sala teatro cinema ACLI Ponte a Ema", "text": "La sala teatro cinema ACLI Ponte a Ema \u00e8 un cinema-teatro di Firenze, noto soprattutto per gli allestimenti di prosa in vernacolo.\nLa struttura \u00e8 stata realizzata negli anni '70 come spazio ricreativo e per le attivit\u00e0 sociali collegate alla parrocchia di San Pietro a Ema. Nel 1996 il teatro, a sala rettangolare, con palcoscenico, \u00e8 stato rinnovato e grazie a consistenti lavori \u00e8 stato adeguato alle vigenti normative in materia di sicurezza.\nLa struttura, pur rientrando fra i teatri di piccola dimensione, costituisce uno spazio teatrale funzionale e accogliente che da anni presenta cartelloni invernali incentrati su spettacoli di prosa, prevalentemente di genere vernacolare, allestiti dalla Compagnia residente \"Mazzoni\" e dalla Compagnia Giovanile.\nLa struttura ha ospitato, dal 1997 al 1999 il cineforum \"Zabriskie Point\" punto di riferimento per la cultura cinematografica di Firenze Sud sui tardi anni 90."}
{"id": "2010638", "revid": "496876", "url": "https://it.wikipedia.org/wiki?curid=2010638", "title": "Chiesa di San Pietro a Ema", "text": ""}
{"id": "2010640", "revid": "253269", "url": "https://it.wikipedia.org/wiki?curid=2010640", "title": "Tony Roberts", "text": "Biografia.\nNato a New York da famiglia ebraica, cugino dell'attore Everett Sloane, Roberts \u00e8 famoso soprattutto per i ruoli di spalla di Woody Allen in alcuni grandi film del regista statunitense.\nCarriera.\nLaureatosi alla Northwestern University, debutt\u00f2 a Broadway nel 1962. La sua fama \u00e8 legata alla partecipazione a molti film di Allen, primo fra i quali \"Provaci ancora, Sam\" (1972) di Herbert Ross, in cui interpret\u00f2 Dick Christie, marito di Linda, la donna di cui si infatua Sam e con la quale rivive il finale del film \"Casablanca\". In seguito Roberts lavor\u00f2 nuovamente con Allen in \"Io e Annie\" (1977), interpretando Rob, l'amico del protagonista Alvy Singer, \"Stardust Memories\" (1980), \"Una commedia sexy in una notte di mezza estate\" (1982), \"Hannah e le sue sorelle\" (1986) e \"Radio Days\" (1987). \nVersatile interprete nella commedia, anche teatrale, affront\u00f2 tuttavia ruoli da caratterista drammatico anche in \"Serpico\" (1974) e in \"Dimmi quello che vuoi\" (1980) di Sidney Lumet. In televisione ha partecipato ad alcuni episodi di \"Law &amp; Order\" tra il 1991 e il 1998, e ad un episodio nel 2008."}
{"id": "2010642", "revid": "36426", "url": "https://it.wikipedia.org/wiki?curid=2010642", "title": "Sala Vanni", "text": "La Sala Vanni \u00e8 una sala da concerti di Firenze. Il nome deriva da Giovan Battista Vanni, pittore fiorentino autore dell'affresco della \"Cena di Cristo in casa del Fariseo\" (1645) che la decora.\nNel salone che si apre sulla destra del cortile seicentesco del convento di Santa Maria del Carmine, ormai da qualche decennio si \u00e8 ricavato questo spazio che grazie all'azione del Musicus Concentus \u00e8 diventato uno degli spazi per eccellenza della musica a Firenze. Si propone con programmazioni ormai sempre pi\u00f9 orientate verso il settore di avanguardia sia del jazz che della musica elettronica e delle avanguardie musicali italiane e internazionali."}
{"id": "2010644", "revid": "1543377", "url": "https://it.wikipedia.org/wiki?curid=2010644", "title": "Teatro comunale (Lajatico)", "text": "Il Teatro comunale di Lajatico \u00e8 un teatro situato a Lajatico, in provincia di Pisa.\nStoria e descrizione.\nIl teatro \u00e8 legato alla vita della \"Societ\u00e0 per l'educazione del popolo\", costituitasi a Lajatico nel 1869 con lo scopo del mutuo soccorso e dell'educazione popolare attraverso scuole serali e domenicali per adulti e anche con pubbliche rappresentazioni teatrali da scegliersi fra le morali e istruttive.\nPertanto l'anno successivo venne deliberata la costruzione di un teatrino perch\u00e9 ci si potesse esercitare all'arte drammatica e con l'obbligo di allestire almeno una rappresentazione al mese. Si trattava di una semplice struttura a pianta rettangolare con palchettone in legno e un palcoscenico profondo circa 7 metri; sul lato sinistro della sala erano disposti l'atrio, la scala di accesso al palchettone, i servizi igienici e i camerini.\nCessata l'attivit\u00e0 attorno al secondo conflitto mondiale, il teatro venne utilizzato come granaio e alloggiamento di soldati.\nNel 1958-60, dopo alcuni lavori di ristrutturazione dei locali posti alla sinistra della platea, riprese l'attivit\u00e0 come cinematografo. In quell'occasione furono accorciati sia la sala, per ricavare un nuovo ingresso, sia il palcoscenico e venne costruita una galleria in muratura.\nAcquistato nel 1996 dal Comune, \u00e8 stato completamente rinnovato e dotato di un nuovo palcoscenico, di servizi e impianti a norma, camerini, foyer (lavori ultimati nel 2001 su progetto dell'architetto Claudio Salvadori).\nIl teatro ha ripreso una programmazione varia e articolata che tiene conto delle varie esigenze dell'area territoriale in cui \u00e8 inserito (teatro, cinema, musica, saggi scolastici e assemblee civiche)."}
{"id": "2010645", "revid": "287204", "url": "https://it.wikipedia.org/wiki?curid=2010645", "title": "Rangapara", "text": " \nRangapara \u00e8 una suddivisione dell'India, classificata come \"town committee\", di 18.822 abitanti, situata nel distretto di Sonitpur, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 49' 0 N e 92\u00b0 39' 0 E e ha un'altitudine di 205 .\nSociet\u00e0.\nEvoluzione demografica.\nAl censimento del 2001 la popolazione di Rangapara assommava a 18.822 persone, delle quali 10.227 maschi e 8.595 femmine. I bambini di et\u00e0 inferiore o uguale ai sei anni assommavano a 1.921, dei quali 984 maschi e 937 femmine. Infine, coloro che erano in grado di saper almeno leggere e scrivere erano 14.361, dei quali 8.325 maschi e 6.036 femmine."}
{"id": "2010652", "revid": "287204", "url": "https://it.wikipedia.org/wiki?curid=2010652", "title": "Rangia", "text": " \nRangia \u00e8 una suddivisione dell'India, classificata come \"municipal board\", di 24.893 abitanti, situata nel distretto di Kamrup, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 28' 0 N e 91\u00b0 37' 60 E e ha un'altitudine di 38 .\nSociet\u00e0.\nEvoluzione demografica.\nAl censimento del 2001 la popolazione di Rangia assommava a 24.893 persone, delle quali 13.475 maschi e 11.418 femmine. I bambini di et\u00e0 inferiore o uguale ai sei anni assommavano a 3.101, dei quali 1.552 maschi e 1.549 femmine. Infine, coloro che erano in grado di saper almeno leggere e scrivere erano 18.190, dei quali 10.554 maschi e 7.636 femmine."}
{"id": "2010660", "revid": "204012", "url": "https://it.wikipedia.org/wiki?curid=2010660", "title": "Atrofia multisistemica", "text": ""}
{"id": "2010663", "revid": "204012", "url": "https://it.wikipedia.org/wiki?curid=2010663", "title": "Malattia di Kennedy", "text": ""}
{"id": "2010679", "revid": "37401", "url": "https://it.wikipedia.org/wiki?curid=2010679", "title": "Samba (musica)", "text": ""}
{"id": "2010688", "revid": "1543377", "url": "https://it.wikipedia.org/wiki?curid=2010688", "title": "Milana Terloeva", "text": "Biografia.\nMilana \u00e8 nata nel villaggio di Orechovo, sessanta chilometri ad est dalla capitale cecena Grozny e vicino al confine con l'Inguscezia, ha vissuto coi genitori e la nonna, una sopravvissuta alle deportazioni di ceceni del 1944.\nDurante la sua infanzia, negli anni dell'Unione Sovietica, la famiglia viveva una vita relativamente tranquilla. Furono per\u00f2 travolti dalla dilagante criminalit\u00e0 conseguente al crollo del regime comunista: suo padre fu assassinato nel gennaio del 1993 e il suo cadavere fu lasciato di fronte alla porta di casa.\nAl principio della prima guerra cecena, nel dicembre del 1994, la famiglia trova rifugio nella cantina. All'aggravarsi della situazione Milana e i suoi raggiungono Grozny, anch'essa ormai caduta in rovina. Quando la famiglia torna al proprio villaggio alla fine della guerra, nel 1996, scopre che gran parte dei loro beni \u00e8 stata trafugata, le case portano ancora i segni del passaggio dei soldati russi.\nCome molte centinaia di migliaia di rifugiati, allo scoppio della seconda guerra cecena, Milana con la famiglia cerca asilo in Inguscezia. Ritorna a Grozny sei mesi dopo, e si immatricola nella devastata universit\u00e0 di Grozny, studia francese, sogna di continuare i suoi studi in Europa e diventare giornalista per poter rendere giustizia con l'informazione alle vittime del suo popolo.\nNel 1997, Aslan Maskhadov aveva rivolto un appello ai paesi occidentali affinch\u00e9 accogliessero nelle proprie universit\u00e0 i giovani ceceni, per dare una ventata d'aria liberale alla cultura dei potenziali futuri leader di un paese distrutto dalla guerra. L'appello rimase inascoltato e solo alcune scuole coraniche saudite e pakistane accolsero studenti ceceni. Nel 2003 per\u00f2 degli studenti francesi contrari alle guerre in Cecenia fondano l'associazione Etudes Sans Fronti\u00e8res, allo scopo di venire incontro agli studenti ceceni e assicurare loro un'istruzione superiore in Francia: nel settembre di quell'anno otto studenti ceceni raggiungono Parigi, tra questi Milana.\nDa studentessa dell'Institut d'\u00e9tudes politiques de Paris eccelse tra i suoi colleghi terminando il corso di studi nel 2006, laureandosi in giornalismo e risultando seconda tra tutti quelli del suo corso. Nell'agosto 2004 ha lavorato per il quotidiano \"Le Monde\" e per \"Courrier International\". La scomparsa giornalista Anna Politkovskaya era sua amica.\nHachette Livre, la pi\u00f9 grande casa editrice francese, la contatt\u00f2 per proporle di scrivere della sua esperienza durante le guerre cecene, quindi ha scritto la sua autobiografia, \"Danser sur les ruines. Une jeunesse tch\u00e9tch\u00e8ne\" (\"Ho danzato sulle rovine\"). Il libro descrive i raid nei quali caddero vittime o prigionieri molti membri della sua famiglia e amici, il suo viaggio da Grozny a Parigi e la sua vita da studentessa all'universit\u00e0. Per ironia della sorte, a una settimana dal lancio del libro il presidente francese Jacques Chirac fregia il presidente russo Vladimir Putin della Gran Croce della legione d'onore, uno dei pi\u00f9 alti riconoscimenti francesi.\nNonostante le numerose offerte di lavoro a Parigi, Milana decide di tornare a Grozny per aprire un giornale indipendente, proposito ostacolato dalla censura e dalle minacce di morte ricevute. Attualmente lavora per aprire un centro culturale europeo in Cecenia e sta scrivendo il suo secondo libro, sulle donne cecene.\nMilana parla ceceno, francese, inglese e russo, ed \u00e8 capace di leggere l'arabo."}
{"id": "2010691", "revid": "287204", "url": "https://it.wikipedia.org/wiki?curid=2010691", "title": "Sualkuchi", "text": " \nSualkuchi \u00e8 una suddivisione dell'India, classificata come \"census town\", di 14.129 abitanti, situata nel distretto di Kamrup, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 10' 0 N e 91\u00b0 34' 0 E e ha un'altitudine di 34 .\nSociet\u00e0.\nEvoluzione demografica.\nAl censimento del 2001 la popolazione di Sualkuchi assommava a 14.129 persone, delle quali 7.009 maschi e 7.120 femmine. I bambini di et\u00e0 inferiore o uguale ai sei anni assommavano a 896, dei quali 444 maschi e 452 femmine. Infine, coloro che erano in grado di saper almeno leggere e scrivere erano 11.611, dei quali 6.173 maschi e 5.438 femmine."}
{"id": "2010693", "revid": "204012", "url": "https://it.wikipedia.org/wiki?curid=2010693", "title": "Malattia di Haglund", "text": ""}
{"id": "2010694", "revid": "287204", "url": "https://it.wikipedia.org/wiki?curid=2010694", "title": "Sonari", "text": " \nSonari \u00e8 una suddivisione dell'India, classificata come \"municipal board\", capoluogo del distretto di Charaideo, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 4' 0 N e 95\u00b0 1' 60 E e ha un'altitudine di 96 .\nSociet\u00e0.\nEvoluzione demografica.\nAl censimento del 2001 la popolazione di Sonari assommava a 17.430 persone, delle quali 9.526 maschi e 7.904 femmine. I bambini di et\u00e0 inferiore o uguale ai sei anni assommavano a 2.063, dei quali 1.047 maschi e 1.016 femmine. Infine, coloro che erano in grado di saper almeno leggere e scrivere erano 13.248, dei quali 7.572 maschi e 5.676 femmine."}
{"id": "2010697", "revid": "1983214", "url": "https://it.wikipedia.org/wiki?curid=2010697", "title": "Neumarkt", "text": ""}
{"id": "2010698", "revid": "84184", "url": "https://it.wikipedia.org/wiki?curid=2010698", "title": "Clan De Luca Bossa", "text": "Il clan De Luca Bossa \u00e8 un sodalizio camorristico operante nella periferia est di Napoli, pi\u00f9 precisamente nell'area del quartiere di Ponticelli e del comune di Cercola.\nStoria.\nFondato da Antonio De Luca Bossa, classe 1971, detto \"'o Sicco\", per la sua corporatura snella. Umberto, padre di 'o Sicco, fu un cutoliano di ferro e nel 2008 mor\u00ec per cause naturali.\nIl clan De Luca Bossa fu ostile al cartello formato dai clan Fusco-Ponticelli e Sarno. \"'O Sicco\" fu un feroce assassino del clan Sarno per poi scindere dallo stesso e creare un proprio quartier generale nel \"Lotto 0\" di via Bartolo Longo, una zona di Ponticelli Sud. I due clan finirono in una sanguinosa guerra per il controllo del territorio, vinta dal clan Sarno.\nLa lunga e sanguinosa faida che ha visto contrapposte negli anni le famiglie De Luca Bossa e Misso-Mazzarella-Sarno, ha avuto il suo culmine nell'esplosione di un'autobomba all'uscita del carcere di Poggioreale che uccise il 25 aprile 1998 Luigi Amitrano, nipote di Vincenzo Sarno, e nell'agguato a Francesco Mazzarella, patriarca del clan omonimo, ma in realt\u00e0 l'obbiettivo dell'agguato era il figlio Vincenzo detto \"'o Pazzo\". Il boss Antonio De Luca Bossa fu arrestato con l'accusa di esser stato il mandante dell'omicidio di via Argine. Durante il suo periodo da \"detenuto\" continuava a dare ordini al suo fedelissimo affiliato Giuseppe Mignano \"Peppe sc\u00e9 sc\u00e9\", che era l'autore materiale dell'attentato con l'autobomba, il quale divenuto il \"boss del clan\" in assenza di \"'o Sicco\" tenne il controllo del quartiere fino alla sua uccisione avvenuta il 26 ottobre 2002 nei pressi del quartiere \"Lotto 0\". \nDopo l'arresto le sue condizioni di salute si sono aggravate a tal punto da ricevere la scarcerazione per pochi giorni. Tuttavia, dopo la morte di Giuseppe Mignano \u2013 voluta dai fratelli Sarno ed ottenuta dal boss di Cercola Gianfranco Ponticelli\u00a0\u2013 e il conseguente sgretolamento del clan, questo fu totalmente eliminato dai potenti Sarno.\nAnni 2000.\nNegli anni 2000, grazie alla frequentazione di Teresa De Luca Bossa con Giuseppe Marfella, boss di Pianura, le forze dei due clan si uniscono nel combattere il clan Lago per il predominio del quartiere flegreo. Una riorganizzazione del clan ha luogo, interessato a riprendersi il controllo del quartiere di Ponticelli, approfittando dei numerosi arresti subiti, e del pentimento di esponenti di primo piano del clan Sarno. L'arresto di Teresa De Luca Bossa a inizio 2010 mette un freno all'espansione del clan: prima camorrista detenuta con il regime del 41 bis, perde poco a poco il controllo del territorio, disputato da clan rivali, come i Clan D'Amico (detti \"Fraulella\") e i Clan De Micco (detti i \"Bodo\"). Ne conseguono l'arresto di Christian Marfella, fratellastro di Antonio De Luca Bossa, e un agguato a sua figlia Anna nel 2014, considerata la \"reggente\" del clan De Luca Bossa. Anna viene in seguito arrestata negli stessi mesi, fra il 2016 e l'inizio del 2017, di Umberto De Luca Bossa, figlio di Tonino \"'o Sicco\"\".\"\nLa donna boss.\nTeresa De Luca Bossa: Donna Teresa, cos\u00ec veniva chiamata dai suoi fedelissimi. Moglie di Umberto De Luca Bossa, madre di Antonio. Quando Tonino finisce in manette \u00e8 sua madre Teresa ad assumere il controllo del clan e lo fa da vero capo, nel rispetto delle regole della \u201cvecchia camorra\u201d, alternando violenza e diplomazia. Nel giugno del 2000, figura anche il nome di Donna Teresa tra quello dei 79 camorristi arrestati, accusati a vario titolo di aver partecipato all\u2019omicidio di Luigi Amitrano. Per Teresa, quindi, l\u2019accusa \u00e8 di associazione per delinquere di stampo mafioso in quanto, si legge negli atti, membro di quel cartello conosciuto come Alleanza di Secondigliano, accusa che le porta una condanna a 8 anni di reclusione alcuni dei quali passati in regime di carcere duro. Una pena severa che per\u00f2 non scalfisce minimamente la sua fede nel \u201csistema\u201c e che non le ha impedito, tornata in libert\u00e0, di riprendere il suo posto al vertice del clan. Scarcerata dopo il primo arresto, Teresa, fece ritorno nella sua roccaforte in via Cleopatra il 13 novembre del 2009, accolta dai residenti del quartiere con tutti gli onori di casa. Gente in strada, applausi, baci, strette di mano, fuochi d\u2019artificio, petardi ed una cena con tanto di brindisi finale. 49 giorni dopo, venne nuovamente arrestata: i rampolli del suo clan si erano presentati al cospetto di un imprenditore edile, imponendogli un\u2019estorsione di 3000 euro. \u201cUn regalo per donna Teresa\u201d: questa la causale che i due gregari avevano affrancato a quella richiesta di pizzo. Oggi, Teresa De Luca Bossa \u00e8 la prima donna detenuta in regime di 41 bis.\nFatti recenti.\nSecondo quanto ricostruiscono gli inquirenti, dopo la cattura del giovane ras Michele Minichini (figlio di Ciro Minichini, detto \"\u2018Cirillino\u2019\"), arrestato con Anna De Luca Bossa per il suo coinvolgimento nell\u2019omicidio di Raffaele Cepparulo avvenuto proprio al lotto 0, i De Luca Bossa, insieme ai loro alleati, avrebbero trasferito la loro roccaforte nella vicina Barra \u2018protetti\u2019 dai legami con gli Aprea-Cuccaro. \nRecentemente il clan ha fatto un\u2019alleanza con i clan di Pollena Trocchia e Sant\u2019Anastasia.\nLa notte del 19 marzo 2019, alcuni soggetti, ritenuti membri del clan, in sella a scooter avevano esploso numerosi colpi d\u2019arma da fuoco contro le attivit\u00e0 commerciali di Piazza Trieste e Trento, una delle piazze pi\u00f9 frequentate, anche a tarda notte, del centro storico di Napoli.\nIl 28 marzo 2019 I Carabinieri del Comando Provinciale di Napoli hanno dato esecuzione a un decreto di fermo a carico di 6 persone (di cui una minorenne) ritenute responsabili di detenzione e porto illegali d\u2019arma da fuoco, spari in luogo pubblico e danneggiamento, reati aggravati da metodo e finalit\u00e0 mafiose per aver commesso il fatto avvalendosi della forza d\u2019intimidazione del clan camorristico dei \u201cMinichini-De Luca Bossa\u201d e per mostrare superiorit\u00e0 nei confronti del Clan Mariano.\nSecondo la relazione della DIA, il gruppo formato dai Minichini e dai De Luca Bossa \u00e8 tornato in auge, unitamente agli Schisa, costola dell\u2019ex clan Sarno, alleandosi con gli Aprea di Barra e ai Rinaldi di San Giovanni a Teduccio con l\u2019intento di imporsi nell\u2019area est di Napoli scalzando i Mazzarella. Un sodalizio criminale frutto di una serie di alleanze strategiche che vede nel desiderio di ritornare a conquistare la gloria e il potere di un tempo.\nIl 27 agosto 2019, il GIP del Tribunale di Napoli ha emesso un\u2019ordinanza di custodia cautelare in carcere per Emmanuel De Luca Bossa, figlio di \"Tonino O\u2019sicco\u2019\". Emmanuel era gi\u00e0 ai domiciliari per rapina e durante una recente perquisizione \u00e8 stato trovato in possesso di una pistola.\nSecondo gli inquirenti, dopo gli arresti di Umberto, Emmanuel, Anna De Luca Bossa e di Michele Minichini, le redini del clan sono passate tra le mani di Giuseppe De Luca Bossa, fratello di Tonino \u2018o sicco.\nIl 18 settembre 2019, Anna De Luca Bossa e Michele Minichini furono condannati all\u2019ergastolo insieme a Vincenza Maione, Cira Cepollaro e Luisa De Stefano, Antonio Rivieccio e a Ciro Rinaldi, boss del clan Rinaldi, imputati per l\u2019omicidio di Ciro Colonna, vittima innocente e di Raffaele Cepparulo, ritenuto esponente del cosiddetto \"clan dei Barbudos\".\nNel settembre 2019 \u00e8 stato scarcerato Umberto De Luca Bossa, figlio di 'o Sicco. Umberto fu arrestato il 12 gennaio 2017, secondo gli inquirenti, ordinato proprio dal padre, per salvargli la vita, impedendo al giovane di finire nel mirino dei De Micco.\nDopo la scarcerazione di Umberto, il clan De Luca Bossa \u00e8 considerato il pi\u00f9 numeroso di Ponticelli.\nAncora nel settembre 2019, Tommaso Schisa, figlio di Roberto Schisa e della \u201cpazzignana\u201d Luisa De Stefano, ha deciso di passare dalla parte dello Stato, diventando un collaboratore di giustizia. Secondo gli inquirenti, \u00e8 stata una decisione destinata a ridisegnare le sorti dei clan di Napoli est: il giovane \u00e8 a conoscenza di tante informazioni sulle dinamiche dell\u2018alleanza che ha visto la sua famiglia, gli Schisa, legarsi ai De Luca Bossa e ai Rinaldi. Infatti, nel dicembre 2019, \u00e8 stato riportato nei media le prime dichiarazioni fatte da Schisa sui clan dell'area est di Napoli, in particolare sui Rinaldi.\nIl 31 ottobre 2019, Salvatore Ricciardi, ritenuto affiliato al clan, \u00e8 stato arrestato dai carabinieri con l\u2019accusa di avere imposto il racket a una pizzeria di Cercola. Secondo gli inquirenti, Riccardi \u00e8 un esattore del clan, incaricato di riscuotere il pizzo ai commercianti.\nNel novembre 2019, Raffaele Romano, detto Lel\u00e8, affiliato di primissimo piano del clan, ha deciso di passare dalla parte dello Stato, diventando un pentito.\nIl 29 dicembre 2019, sono stati arrestati due esattori del clan, che, secondo gli inquirenti, imponevano tassi usurari fino al 720%. I due affiliati sono accusati di concorso in usura aggravata ed estorsione aggravata dal metodo mafioso. Ancora secondo gli inquirenti, le richieste di restituzione del denaro erano accompagnate da esplicite minacce di morte.\nSecondo gli inquirenti, Umberto de Luca Bossa \u00e8 l'attuale boss del clan, e avrebbe scalzato lo zio Giuseppe De Luca Bossa.\nNel febbraio 2020, Emmanuel De Luca Bossa \u00e8 stato scarcerato.\nIl 29 ottobre 2020, la Squadra Mobile della Questura di Napoli e i Carabinieri della Compagnia di Torre del Greco hanno emesso due provvedimenti di fermo nei confronti di sette indagati, esponenti del sodalizio. Il primo provvedimento ha riguardato tre persone - tra cui l'attuale reggente del sodalizio, Umberto De Luca Bossa -, che avrebbero preteso, da una donna, una somma di denaro pari a euro 5.000, quale tariffa per conservare il possesso del suo alloggio popolare, sito nel quartiere Ponticelli. Il secondo provvedimento \u00e8 stato invece eseguito a carico di quattro affiliati ed \u00e8 scaturito a seguito di un tentativo di estorsione, che sarebbe stato consumato e continuato ai danni di un imprenditore il quale, dopo aver subito gravi danni alla sua concessionaria, avrebbe ricevuto una richiesta estorsiva di 50.000 euro."}
{"id": "2010700", "revid": "1543377", "url": "https://it.wikipedia.org/wiki?curid=2010700", "title": "Unplugged (The Corrs)", "text": "The Corrs Unplugged \u00e8 il secondo album live del gruppo irlandese The Corrs. Le canzoni dell'album sono tratte dall'esibizione live dei Corrs nel programma televisivo MTV Unplugged avvenuto il 5 ottobre 1999 agli Ardmore Studios, in Irlanda. In questa occasione i Corrs hanno suonato accompagnati da Mitchell Froom e dalla Irish Film Orchestra. Oltre al CD sono stati pubblicati anche il DVD, la VHS e il VCD che contengono tutti i brani eseguiti durante il concerto nell'ordine di esecuzione."}
{"id": "2010701", "revid": "287204", "url": "https://it.wikipedia.org/wiki?curid=2010701", "title": "Silchar Part-X", "text": " \nSilchar Part-X \u00e8 una suddivisione dell'India, classificata come \"census town\", di 5.313 abitanti, situata nel distretto di Cachar, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Silchar Part-X assommava a 5.313 persone, delle quali 2.741 maschi e 2.572 femmine. I bambini di et\u00e0 inferiore o uguale ai sei anni assommavano a 776, dei quali 416 maschi e 360 femmine. Infine, coloro che erano in grado di saper almeno leggere e scrivere erano 3.516, dei quali 2.192 maschi e 1.324 femmine."}
{"id": "2010705", "revid": "287204", "url": "https://it.wikipedia.org/wiki?curid=2010705", "title": "Silapathar", "text": " \nSilapathar \u00e8 una suddivisione dell'India, classificata come \"town committee\", di 22.307 abitanti, situata nel distretto di Dhemaji, nello stato federato dell'Assam. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Silapathar assommava a 22.307 persone, delle quali 11.840 maschi e 10.467 femmine. I bambini di et\u00e0 inferiore o uguale ai sei anni assommavano a 3.167, dei quali 1.621 maschi e 1.546 femmine. Infine, coloro che erano in grado di saper almeno leggere e scrivere erano 15.454, dei quali 8.892 maschi e 6.562 femmine."}
{"id": "2010707", "revid": "287204", "url": "https://it.wikipedia.org/wiki?curid=2010707", "title": "Senchoa Gaon", "text": " \nSenchoa Gaon \u00e8 una suddivisione dell'India, classificata come \"census town\", di 7.366 abitanti, situata nel distretto di Jorhat, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Senchoa Gaon assommava a 7.366 persone, delle quali 3.963 maschi e 3.403 femmine. I bambini di et\u00e0 inferiore o uguale ai sei anni assommavano a 703, dei quali 388 maschi e 315 femmine. Infine, coloro che erano in grado di saper almeno leggere e scrivere erano 6.037, dei quali 3.266 maschi e 2.771 femmine."}
{"id": "2010708", "revid": "287204", "url": "https://it.wikipedia.org/wiki?curid=2010708", "title": "Sarupathar Bengali", "text": "Sarupathar Bengali \u00e8 una suddivisione dell'India, classificata come \"census town\", di 6.607 abitanti, situata nel distretto di Dibrugarh, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Sarupathar Bengali assommava a 6.607 persone, delle quali 3.664 maschi e 2.943 femmine. I bambini di et\u00e0 inferiore o uguale ai sei anni assommavano a 781, dei quali 411 maschi e 370 femmine. Infine, coloro che erano in grado di saper almeno leggere e scrivere erano 5.171, dei quali 2.995 maschi e 2.176 femmine."}
{"id": "2010711", "revid": "287204", "url": "https://it.wikipedia.org/wiki?curid=2010711", "title": "Sarupathar", "text": "Sarupathar \u00e8 una suddivisione dell'India, classificata come \"town committee\", di 9.827 abitanti, situata nel distretto di Golaghat, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Sarupathar assommava a 9.827 persone, delle quali 5.444 maschi e 4.383 femmine. I bambini di et\u00e0 inferiore o uguale ai sei anni assommavano a 1.103, dei quali 610 maschi e 493 femmine. Infine, coloro che erano in grado di saper almeno leggere e scrivere erano 7.918, dei quali 4.562 maschi e 3.356 femmine."}
{"id": "2010712", "revid": "1787046", "url": "https://it.wikipedia.org/wiki?curid=2010712", "title": "Citrale", "text": "Il citrale (\"E,Z\"-3,7-dimetil-2,6-ottadienale) \u00e8 il nome comune della miscela dei due isomeri di una aldeide monoterpenica, l'isomero \"E\" (o \"trans\") \u00e8 detto geraniale (o citrale A), lo \"Z\" (o \"cis\") \u00e8 detto nerale (o citrale B).\n\u00c8 il componente principale dell'olio essenziale di Lemongrass (\"Cymbopogon citratus\" (DC.) Stapf. e \"C. flexuosus\" Stapf.)"}
{"id": "2010714", "revid": "287204", "url": "https://it.wikipedia.org/wiki?curid=2010714", "title": "Sarthebari", "text": "Sarthebari \u00e8 una suddivisione dell'India, classificata come \"town committee\", di 7.545 abitanti, situata nel distretto di Barpeta, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Sarthebari assommava a 7.545 persone, delle quali 3.881 maschi e 3.664 femmine. I bambini di et\u00e0 inferiore o uguale ai sei anni assommavano a 706, dei quali 370 maschi e 336 femmine. Infine, coloro che erano in grado di saper almeno leggere e scrivere erano 6.247, dei quali 3.420 maschi e 2.827 femmine."}
{"id": "2010716", "revid": "116602350", "url": "https://it.wikipedia.org/wiki?curid=2010716", "title": "Teatro estivo Il Boschetto", "text": "Il Teatro estivo Il Boschetto \u00e8 un'arena estiva per attivit\u00e0 teatrali di Firenze.\nStoria e descrizione.\nIl Centro Ricreativo Culturale Il Boschetto, con sede negli spazi immediatamente adiacenti all'ingresso monumentale della Villa Strozzi al Boschetto progettato dal Poggi, \u00e8 stato fondato come libera associazione nel 1947 nell'ambito della parrocchia di San Pietro a Monticelli. Fra le attivit\u00e0 volte all'aggregazione sociale in questa importante area dell'Oltrarno, oltre a quelle pi\u00f9 tradizionalmente ricreativo-sociali (feste, attivit\u00e0 benefiche) o sportive vi sono anche quelle culturali legate al cinema e al teatro.\nL'attivit\u00e0 teatrale, iniziata all'inizio degli anni '80 e legata a una programmazione estiva incentrata su spettacoli di prosa, sia di genere vernacolare e amatoriale che di repertorio classico e di nuove produzioni, \u00e8 affidata al Centro Teatrale Il Boschetto che ha fra le sue finalit\u00e0 \"lo sviluppo e la diffusione della cultura teatrale, particolarmente attraverso produzioni, rappresentazioni, dibattiti, conferenze, pubblicazioni e manifestazioni similari\".\nLo spazio utilizzato era uno dei pochi esempi di arena estiva per spettacoli teatrali a Firenze: Era in pianta rettangolare, con poltroncine metalliche in linea e palcoscenico con piano in legno su struttura in tubi Innocenti, esso costituiva fino al 2007 un apprezzato appuntamento per la vita culturale estiva del quartiere e non solo. Attualmente il palcoscenico non esiste pi\u00f9: \u00e8 stato smontato nel luglio 2011.\nNegli ultimi anni persone di spicco, come il noto imprenditore Riccardo F, stanno cercando di riproporre in via del tutto eccezionale nuovi spettacoli rappresentanti la noiosa vita tipica del luogo.\nNoti scrittori come Cosmo Sciaputo hanno descritto il teatro come \"Fonte di una fresca ispirazione\". Altre note figure come il cabarettista Gionni hanno stanziato fondi per la riapertura del teatro, ma senza successo. Tale fallimento fu a causa del noto imprenditore Tiziano Flowers, poili-investitore Italo americano."}
{"id": "2010717", "revid": "1494169", "url": "https://it.wikipedia.org/wiki?curid=2010717", "title": "Teatro Mascagni", "text": ""}
{"id": "2010721", "revid": "287204", "url": "https://it.wikipedia.org/wiki?curid=2010721", "title": "Sarbhog", "text": "Sarbhog \u00e8 una suddivisione dell'India, classificata come \"town committee\", di 7.553 abitanti, situata nel distretto di Barpeta, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Sarbhog assommava a 7.553 persone, delle quali 3.865 maschi e 3.688 femmine. I bambini di et\u00e0 inferiore o uguale ai sei anni assommavano a 735, dei quali 366 maschi e 369 femmine. Infine, coloro che erano in grado di saper almeno leggere e scrivere erano 5.879, dei quali 3.224 maschi e 2.655 femmine."}
{"id": "2010723", "revid": "729019", "url": "https://it.wikipedia.org/wiki?curid=2010723", "title": "Glomerulonefrite membranosa", "text": "La glomerulonefrite membranosa \u00e8 una nefropatia caratterizzata clinicamente da sindrome nefrosica e dal punto di vista istologico da ispessimento della membrana basale glomerulare dovuto alla presenza di depositi elettrondensi a livello del versante epiteliale di quest'ultima.\nEpidemiologia.\n\u00c8 la pi\u00f9 frequente glomerulonefrite dell'adulto. L'incidenza \u00e8 maggiore dalla quarta decade di et\u00e0 in poi mentre per quanto riguarda i sessi non vi \u00e8 alcuna maggiore predisposizione. In et\u00e0 infantile \u00e8 molto rara.\nSintomatologia.\nSi rileva sindrome nefrosica o solo proteinuria nel 15% dei casi; nel 30% invece si nota sindrome nefritica. La pressione arteriosa \u00e8 normale.\nFattori di rischio.\nDella glomerulonefrite membranosa si conoscono una forma \"primitiva\" o \"idiopatica\", cio\u00e8 senza causa nota, e diverse forme \"secondarie\", che insorgono cio\u00e8 per l'azione di un fattore conosciuto. Riguardo alla forma secondaria della malattia, costituiscono fattore di rischio: alcuni tumori, l'esposizione a sali di oro e mercurio, il LES, l'uso di alcuni farmaci come la penicillamina, il diabete mellito e diverse infezioni come la malaria, la sifilide, l'epatite B.\nEsami.\nLa diagnosi viene prima sospettata nell'anamnesi e con l'esame delle urine e successivamente confermata, se occorre, attraverso la biopsia renale. Deve essere esclusa nella diagnosi differenziale la presenza di masse neoplastiche (tumori).\nAnatomia patologica.\nIn immunofluorescenza si notano dei depositi di immunocomplessi subepiteliali che modificano la membrana basale. Tali formazioni (visibili attraverso colorazione all'argento-metenamina) prendono il nome di \"spikes\" o \"spine\", in relazione alla caratteristica forma. Si pu\u00f2 inoltre notare l'inspessimento della parete capillare che porta successivamente a sclerosi e ialinosi dei glomeruli.\nTerapia.\nIl trattamento \u00e8 farmacologico, si somministrano glucocorticoidi (metilprednisolone e prednisone) o ciclofosfamide, anche in combinazione. Inoltre vi sono altri farmaci, come il rituximab, che come altri simili riduce la proteinuria, ma nessuno di essi viene utilizzato in ogni occasione. Occorre in ogni caso comprendere quale sia l'evento che ha scatenato tali manifestazioni e quali esse siano, ad esempio in caso di edema \u00e8 probabile che in futuro, anche se con guarigione completa, vi saranno nuovi episodi. Il trapianto \u00e8 una valida opzione terapeutica.\nPrognosi.\nLa prognosi risulta generalmente buona (il 25% dei casi guarisce spontaneamente senza che vi sia bisogno di trattamento), ma al contempo un altro 25% invece rischia l'insufficienza renale."}
{"id": "2010726", "revid": "287204", "url": "https://it.wikipedia.org/wiki?curid=2010726", "title": "Sapatgram", "text": "Sapatgram \u00e8 una suddivisione dell'India, classificata come \"town committee\", di 12.046 abitanti, situata nel distretto di Dhubri, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 19' 60 N e 90\u00b0 7' 60 E e ha un'altitudine di 26 .\nSociet\u00e0.\nEvoluzione demografica.\nAl censimento del 2001 la popolazione di Sapatgram assommava a 12.046 persone, delle quali 6.141 maschi e 5.905 femmine. I bambini di et\u00e0 inferiore o uguale ai sei anni assommavano a 1.153, dei quali 612 maschi e 541 femmine. Infine, coloro che erano in grado di saper almeno leggere e scrivere erano 9.279, dei quali 5.028 maschi e 4.251 femmine."}
{"id": "2010729", "revid": "287204", "url": "https://it.wikipedia.org/wiki?curid=2010729", "title": "Salakati", "text": " \nSalakati \u00e8 una suddivisione dell'India, classificata come \"census town\", di 6.772 abitanti, situata nel distretto di Kokrajhar, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 29' 36 N e 90\u00b0 21' 45 E.\nSociet\u00e0.\nEvoluzione demografica.\nAl censimento del 2001 la popolazione di Salakati assommava a 6.772 persone, delle quali 3.701 maschi e 3.071 femmine. I bambini di et\u00e0 inferiore o uguale ai sei anni assommavano a 895, dei quali 459 maschi e 436 femmine. Infine, coloro che erano in grado di saper almeno leggere e scrivere erano 4.485, dei quali 2.753 maschi e 1.732 femmine."}
{"id": "2010735", "revid": "1714743", "url": "https://it.wikipedia.org/wiki?curid=2010735", "title": "Augusta Maria di Holstein-Gottorp", "text": "Biografia.\nEra figlia di Federico III, duca di Holstein-Gottorp dal 1616 al 1659, e di Maria Elisabetta di Sassonia.\nVenne data in sposa a Federico, figlio ed erede del margravio di Baden-Durlach Federico VI; il matrimonio venne celebrato a Husum il 15 maggio 1670.\nAlla morte del suocero, avvenuta a Karlsburg il 31 gennaio 1677, divenne margravia di Baden-Durlach, titolo che mantenne fino alla morte del marito.\nDiscendenza.\nDiede alla luce undici figli tra cui l'erede maschio:"}
{"id": "2010739", "revid": "36426", "url": "https://it.wikipedia.org/wiki?curid=2010739", "title": "Teatro Estivo Il Boschetto", "text": ""}
{"id": "2010741", "revid": "767487", "url": "https://it.wikipedia.org/wiki?curid=2010741", "title": "Kid Dynamite", "text": "I Kid Dynamite sono un gruppo melodic hardcore punk formatosi a Philadelphia negli Stati Uniti d'America, nel 1997.\nIl gruppo ha pubblicato tutti i suoi album per la Jade Tree Records.\nSi sciolgono in seguito all'abbandono del cantante e suonano il loro ultimo concerto nel 2000.\nBiografia.\nLa prima idea di creare il gruppo viene da Dan Yemin,un chitarrista ex membro dei Lifetime.\nDopo varie ricerche, seguendo anche alcuni consigli dei suoi amici,Dan riesce a trovare i primi componenti: Steve Ferrell al basso e David Wagenschutz alla batteria, anche lui ex dei Lifetime.\nCos\u00ec dopo la creazione della prima formazione i Kid Dynamite sono formati.\nLa band \u00e8 per\u00f2 senza cantante, cos\u00ec cerca per molto tempo vari cantanti, per\u00f2 senza trovarne uno che soddisfi le loro idee.\nI Kid Dynamite non riescono a trovare la formazione definitiva fino al marzo del 1998 quando Jason Shevchuk, un ragazzo sempre di Philadelphia, si unisce al gruppo come cantante.\nA questo punto il gruppo \u00e8 pronto, registrano presto un demo e firmano un contratto con la Jade Tree Records e pubblicano nell'ottobre del 1998 \"Kid Dynamite\".\nPoco dopo Steve lascia il gruppo, e viene sostituito da Michael Cotterman, successivamente il gruppo registra uno split con gli 88 Fingers Louie, per la Sub City Records, una sottocasa della Hopeless Records, nel 1999. Una parte del ricavato dell'album, come succede per ogni album della Sub City viene devoluto in beneficenza, nel caso dello split, per la lotta alla sclerosi multipla. Successivamente, nel mese di settembre riescono a incidere un altro disco \"Shorter, Faster, Louder\", ma Jason lascia il gruppo all'inizio dell'anno 2000 deciso a diventare regista come aveva sempre sognato. Dato che era lui a scrivere i testi delle canzoni il gruppo si scioglie. Il 19 febbraio sar\u00e0 la data del loro ultimo concerto ufficiale. Tuttavia nell'agosto del 2005 la band si riun\u00ec per fare un concerto benefit nello storico CBGB di New York. I Kid Dynamite hanno poi suonato anche in occasione di eventi quali il \"This Is Hardcore\" fest 2010, il \"Fuck Yeah Fest\" di Los Angeles, il The Fest 10 di Gainesville e il FunFunFunFest 2011 ad Austin."}
{"id": "2010744", "revid": "436907", "url": "https://it.wikipedia.org/wiki?curid=2010744", "title": "Time (Elisa)", "text": "Time \u00e8 un singolo della cantautrice italiana Elisa, pubblicato il 22 luglio 2002 come secondo estratto dal terzo album in studio \"Then Comes the Sun\".\nDescrizione.\nLa canzone parla dell'aspetto divertente dello scorrere del tempo (che \u00e8 infatti inteso come ritmo). \u00c8 l'unica canzone nell'album \"Then Comes the Sun\" ad avere un arrangiamento prettamente elettronico, diversamente dall'andamento rock del resto dell'album. Questa inoltre \u00e8 tuttora l'ultima canzone di Elisa di cui siano stati pubblicati remix di genere dance.\nPer questo singolo non \u00e8 stato girato alcun video musicale.\nIl brano \u00e8 incluso nell'edizione italiana del film \"A Time for Dancing\" di Peter Gilbert.\nPubblicazione.\nIl singolo \u00e8 stato pubblicato in una versione remixata dai Planet Funk inizialmente su 12\" e in seguiti anche su CD. Non esiste la versione promozionale. Con l'avvento del formato digitale, il singolo \u00e8 stato pubblicato negli anni seguenti anche in quest'ultimo formato.\nTracce.\nTesti e musiche di Elisa.\nA1. \"Time (Planet Funk Extended Club Mix)\" - 8:56\nB1. \"Time (Planet Funk Radio Edit)\" - 3:46\nB2. \"Time (Album Version)\" - 3:56"}
{"id": "2010747", "revid": "287204", "url": "https://it.wikipedia.org/wiki?curid=2010747", "title": "Tangla", "text": " \nTangla \u00e8 una suddivisione dell'India, classificata come \"town committee\", di 17.313 abitanti, situata nel distretto di Darrang, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 39' 34 N e 91\u00b0 54' 45 E.\nSociet\u00e0.\nEvoluzione demografica.\nAl censimento del 2001 la popolazione di Tangla assommava a 17.313 persone, delle quali 9.382 maschi e 7.931 femmine. I bambini di et\u00e0 inferiore o uguale ai sei anni assommavano a 1.780, dei quali 897 maschi e 883 femmine. Infine, coloro che erano in grado di saper almeno leggere e scrivere erano 13.209, dei quali 7.631 maschi e 5.578 femmine."}
{"id": "2010749", "revid": "287204", "url": "https://it.wikipedia.org/wiki?curid=2010749", "title": "Tihu", "text": " \nTihu \u00e8 una suddivisione dell'India, classificata come \"town committee\", di 4.301 abitanti, situata nel distretto di Nalbari, nello stato federato dell'Assam. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 27\u00b0 45' 21 N e 96\u00b0 37' 17 E.\nSociet\u00e0.\nEvoluzione demografica.\nAl censimento del 2001 la popolazione di Tihu assommava a 4.301 persone, delle quali 2.269 maschi e 2.032 femmine. I bambini di et\u00e0 inferiore o uguale ai sei anni assommavano a 425, dei quali 221 maschi e 204 femmine. Infine, coloro che erano in grado di saper almeno leggere e scrivere erano 3.384, dei quali 1.864 maschi e 1.520 femmine."}
{"id": "2010751", "revid": "287204", "url": "https://it.wikipedia.org/wiki?curid=2010751", "title": "Titabor Town", "text": " \nTitabor Town \u00e8 una suddivisione dell'India, classificata come \"census town\", di 7.450 abitanti, situata nel distretto di Jorhat, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 36' 0 N e 94\u00b0 12' 0 E e ha un'altitudine di 171 .\nSociet\u00e0.\nEvoluzione demografica.\nAl censimento del 2001 la popolazione di Titabor Town assommava a 7.450 persone, delle quali 4.080 maschi e 3.370 femmine. I bambini di et\u00e0 inferiore o uguale ai sei anni assommavano a 837, dei quali 397 maschi e 440 femmine. Infine, coloro che erano in grado di saper almeno leggere e scrivere erano 6.031, dei quali 3.428 maschi e 2.603 femmine."}
{"id": "2010753", "revid": "287204", "url": "https://it.wikipedia.org/wiki?curid=2010753", "title": "Uttar Krishnapur Part-I", "text": " \nUttar Krishnapur Part-I \u00e8 una suddivisione dell'India, classificata come \"census town\", di 5.129 abitanti, situata nel distretto di Cachar, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Uttar Krishnapur Part-I assommava a 5.129 persone, delle quali 2.648 maschi e 2.481 femmine. I bambini di et\u00e0 inferiore o uguale ai sei anni assommavano a 723, dei quali 382 maschi e 341 femmine. Infine, coloro che erano in grado di saper almeno leggere e scrivere erano 3.293, dei quali 1.837 maschi e 1.456 femmine."}
{"id": "2010755", "revid": "287204", "url": "https://it.wikipedia.org/wiki?curid=2010755", "title": "Umrangso", "text": " \nUmrangso \u00e8 una suddivisione dell'India, classificata come \"town committee\", di 9.024 abitanti, situata nel distretto dei Monti Cachar Settentrionali, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Umrangso assommava a 9.024 persone, delle quali 4.946 maschi e 4.078 femmine. I bambini di et\u00e0 inferiore o uguale ai sei anni assommavano a 1.273, dei quali 622 maschi e 651 femmine. Infine, coloro che erano in grado di saper almeno leggere e scrivere erano 6.722, dei quali 3.924 maschi e 2.798 femmine."}
{"id": "2010759", "revid": "1714743", "url": "https://it.wikipedia.org/wiki?curid=2010759", "title": "Edvige Eleonora di Holstein-Gottorp", "text": "Biografia.\nEra figlia di Federico III, duca di Holstein-Gottorp dal 1616 al 1659, e di Maria Elisabetta di Sassonia.\nMatrimonio.\nVenne data in sposa a Carlo X, re di Svezia dal giugno 1654 e appartenente alla dinastia dei Wittelsbach. Il matrimonio venne celebrato a Stoccolma il 24 ottobre 1654.\nIl matrimonio \u00e8 stato organizzato come un'alleanza tra la Svezia e Holstein-Gottorp contro il loro nemico comune, la Danimarca. Venne suggerito dalla regina Cristina di Svezia che ha visitato Holstein-Gottorp mentre si recava a Roma, dopo la sua abdicazione. La proposta \u00e8 stata subito accettata da Holstein-Gottorp, che accett\u00f2 di tutte le richieste provenienti dalla Svezia, che rese le trattative veloce. Edvige Eleonora era al tempo fidanzata con Gustavo Adolfo, duca di Mecklenburg-G\u00fcstrow, e la regina Cristina raccomand\u00f2 la sorella di Edvige Eleonora, Maddalena Sibilla. Dopo aver visto i ritratti delle due sorelle, tuttavia, Carlo X ha scelto Edvige Eleonora per la sua bellezza, e il suo fidanzato, invece, si spos\u00f2 con Maddalena Sibilla.\nEdvige Eleonora \u00e8 stata accolta da Carlo X a Dalar\u00f6, in Svezia, il 5 ottobre 1654, e furono al Palazzo Karlberg prima del suo arrivo ufficiale a Stoccolma per il matrimonio, il 24 ottobre. Venne accolta, vestita in broccato d'argento, dalla regina madre Maria Eleonora di Brandeburgo al Palazzo Reale di Stoccolma, dove venne celebrato il matrimonio lo stesso giorno. Venne incoronata regina a Storkyrkan il 27 ottobre. Poco dopo, Carlo X part\u00ec per la Polonia. Edvige Eleonora rimase in Svezia per la nascita del futuro Carlo XI il 24 novembre 1655.\nRegina Reggente.\nDopo la morte del consorte, 13 febbraio 1660, Edvige Eleonora divenne reggente di Svezia e presidente del Consiglio di Reggenza di suo figlio Carlo XI durante la sua minoranza. Secondo il testamento di Carlo X, Edvige Eleonora doveva essere la sedia e la reggente con due voti e un'ultima parola sul resto del consiglio: il potere del governo \u00e8 stato condiviso con cinque alti funzionari.\nIl giorno dopo la morte di Carlo X, Edvige Eleonora ha inviato un messaggio al Consiglio con una domanda che lei sapeva che essi avrebbero contestato la sua volont\u00e0 e che lei ha chiesto che esso dovrebbe essere rispettato. Il Consiglio ha risposto che la volont\u00e0 deve essere prima discussa con il parlamento. Durante il Consiglio di Stoccolma, il Consiglio ha cercato di farla partecipare. Hanno chiesto se sarebbe un bene per la sua salute o adatto a una vedova a partecipare a un consiglio, e che in caso contrario, sarebbe stato difficile mantenere l'invio di un messaggero nel suo alloggio.\nEdvige Eleonora era presente a tutte le riunioni del consiglio, tranne quando era via per amministrare le sue terre a Dower. Ha usato la sua posizione di reggente soprattutto per tutelare gli interessi del figlio e dei suoi diritti nei confronti del Consiglio, e, quindi, ha visto come suo dovere di essere informata e presente nelle decisioni, anche se lei non ha preso parte. Era d'accordo con la politica anti-danese e pro-esteri francese durante gli anni della reggenza. Lei, per\u00f2, non amava la guerra e ha dato il suo sostegno al partito di pace del Consiglio: ha dato il suo sostegno alla pace di Oliva, senza successo, si \u00e8 opposto alla guerra contro il Werder, ma impedito con successo una guerra suggerito verso la Russia, che \u00e8 descritto come l'unico momento in cui aveva forzato la sua volont\u00e0 al Consiglio. A Edvige Eleonora non piaceva la politica e la diplomazia, e non ha partecipato molto alla politica durante la sua reggenza. Durante la prima apparizione il figlio, in Parlamento, ha parlato ai membri del governo solo attraverso di lei, sussurrava le domande che aveva per il Parlamento a lei, e lei le formulava.\nDopo la morte di suo figlio il 5 aprile 1697, Edvige Eleonora torn\u00f2 ad essere la reggente durante la minore et\u00e0 di suo nipote Carlo XII. Questa volta, la sua reggenza dur\u00f2 solo fino alla dichiarazione di maggioranza del nipote, nel dicembre dello stesso anno. Durante la sua seconda reggenza, ha sostenuto l'alleanza del matrimonio tra la Svezia e Holstein-Gottorp attraverso il matrimonio di sua nipote Edvige Sofia di Svezia con il duca di Holstein-Gottorp. Lei, inizialmente, si \u00e8 opposta alla dichiarazione di maggioranza di Carlo XII, ma fu costretta a cedere.\nRegina madre del regno.\nEdvige Eleonora godeva grande rispetto come regina madre del Regno. Durante il suo regno, Edvige Eleonora si \u00e8 maggiormente incentrata sulla gestione delle sue terre e l'educazione del figlio, piuttosto che alla politica. Nell'educazione di suo figlio Carlo XI, si \u00e8 concentrata sulla religione e la formazione morale, fisica e atletica piuttosto che su studi accademici, e venne criticata per questo.\nNel 1661, Edvige Eleonora era considerata una possibile consorte per il re Carlo II d'Inghilterra. La proposta venne rifiutata in quanto afferm\u00f2 che voleva rimanere fedele al marito morto. Nel 1667, il giovane conte Carl Gyllenstierna (1649-1723), \u00e8 stato fatto ciabellano da Edvige Eleonora e ne divenne il favorito. Fu il suo corriere durante la guerra Scania, venne promosso generale-governatore delle sue terre dote nel 1679 ed \u00e8 stato dato il titolo di conte nel 1687. Carl Gyllenstierna era il favorito di Edvige Eleonora ed \u00e8 stato indicato come il suo amante, e anche se questo non \u00e8 confermato, e che la sua carriera rapida a corte \u00e8 stata attribuita al suo bell'aspetto. Vi \u00e8 una leggenda nella quale si afferma che la residenza di Gyllenstierna, Steninge Palace, sia stata costruita con un passaggio segreto che collegava la sua camera da letto alla camera da letto della regina e che venne utilizzato da Edvige Eleonora durante le sue visite.\nEdvige Eleonora aveva un rapporto molto stretto con il figlio, Carlo XI, che \"ci teneva a lei completamente e senza riserve\".\nAnche dopo il matrimonio del figlio con Ulrica Eleonora di Danimarca, ha mantenuto la sua posizione come first lady. L'ostilit\u00e0 tra Holstein-Gottorp e la Danimarca si manifestava anche nel rapporto tra Edvige Eleonora e sua nuora. Carlo XI discuteva regolarmente di affari di stato con la madre, e anche se non sembra che lei lo abbia influenzato, ha rispettato le sue opinioni e di solito li segu\u00ec.\nSuo nipote, Carlo XII, aveva un grande rispetto per lei. C'\u00e8 un noto episodio della cosiddetta Fury Gottorp, quando Carlo XII passava il suo tempo a bere e fare festa con il cognato Federico IV, duca di Holstein-Gottorp. In una occasione, Carlo XII incontr\u00f2 la nonna in stato di ebbrezza, su cui lei gli diede una lunga occhiata e poi gli volt\u00f2 la schiena. Lui disse: \"La mia graziosa nonna \u00e8 lieta di perdonarmi. Da ora in poi non lo far\u00f2 mai pi\u00f9\", una promessa mantenuta. Durante la Grande Guerra del Nord, ha rappresentato suo nipote assente e ha ricevuto gli ambasciatori stranieri al suo posto.\nTra gli interessi Edvige Eleonora c' erano architettura e la pittura, carte da gioco, e si dice che continuava a giocare fino alla notte. Il suo periodo di lutto si \u00e8 concluso ufficialmente nel 1663. Come parte dei festeggiamenti, ha aperto il teatro Bollhuset e Lejonkulan. Ha anche acquisito la prima stazione termale in Svezia, Medevi (1688). Ha sponsorizzato artisti, come Nicodemus Tessin il Giovane e di David Kl\u00f6cker Ehrenstrahl. Molti palazzi, tra cui Palazzo di Drottningholm, \u00e8 il risultato dell'amore Edvige Eleonora per l'architettura.\nMorte.\nEdvige Eleonora mor\u00ec il 24 novembre 1715 all'et\u00e0 di 79 anni. Venne sepolta nella chiesa di Riddarholm.\nDiscendenza.\nDiede alla luce un solo figlio:"}
{"id": "2010761", "revid": "729019", "url": "https://it.wikipedia.org/wiki?curid=2010761", "title": "Caproni Ca.101", "text": "Il Caproni Ca.101 era un trimotore da trasporto e bombardiere ad ala alta prodotto dall'azienda italiana Aeronautica Caproni dalla fine degli anni venti agli anni trenta.\nInizialmente progettato come aereo di linea venne riconvertito all'uso bellico ed utilizzato nel teatro bellico coloniale italiano.\nStoria.\nSviluppo.\nMentre si completava la realizzazione del Ca.97, ne fu sviluppata una derivazione che lo ricordava da vicino nella struttura ma di dimensioni maggiori destinata a sostituire gli ormai obsoleti Ca.73 e 74. Il Ca.101 nacque dunque come bombardiere ma ebbe impiego con ottimi risultati anche come trasporto militare e civile. Ebbe un impiego esteso in Etiopia dove fu di prezioso supporto alle truppe terrestri sia con operazioni di spezzonamento che effettuando opera di rifornimento.\nImpiego operativo.\nIl Ca.101 venne impiegato operativamente in tutto il territorio coloniale dell'Africa Orientale Italiana (AOI) sia come aereo da trasporto che come bombardiere leggero durante la guerra d'Etiopia dalla 7\u00aa Squadriglia, 8\u00aa Squadriglia, 9\u00aa Squadriglia, 14\u00aa Squadriglia, 15\u00aa Squadriglia da bombardamento Caproni e da una Sezione della Squadriglia di Stato maggiore Eritrea di Asmara. Ottenne un certo risalto mediatico grazie all'opera di Alessandro Pavolini che a quel tempo era corrispondente di guerra del Corriere della Sera e che in quell'ambito compose un inno in onore di Galeazzo Ciano, allora comandante della 15\u00aa Squadriglia \"La Disperata\"."}
{"id": "2010765", "revid": "125181023", "url": "https://it.wikipedia.org/wiki?curid=2010765", "title": "Everett Sloane", "text": ""}
{"id": "2010767", "revid": "111547877", "url": "https://it.wikipedia.org/wiki?curid=2010767", "title": "Giovanni Battista Polledro", "text": "Biografia.\nFu l'ultimo grande esponente della scuola violinistica piemontese dell'Ottocento. I suoi primi insegnanti di violino furono Mauro Calderara e Gaetano Vai ad Asti. A 14 anni fece il suo primo giro di concerti nel Nord Italia, suscitando l'interesse di Gaetano Pugnani. Cos\u00ec, il giovane violinista ebbe l'opportunit\u00e0 di studiare per sei mesi sotto la guida del grande maestro torinese, diventando uno dei suoi ultimi discepoli. Nel 1797 Polledro entr\u00f2 nell\u2019orchestra diretta da Pugnani a Torino. Nel 1798, in seguito alla morte di Pugnani e allo scioglimento della Regia Cappella, egli lasci\u00f2 la capitale sabauda. Tra il 1803 e il 1804 suon\u00f2 come primo dei secondi violini nell\u2019orchestra del Teatro Carcano di Milano. Nel 1804 partecip\u00f2 al concorso di primo violino al Teatro di Bergamo ma la giuria non lo giudic\u00f2 idoneo al posto. Ferito nel amor proprio, Polledro intraprese un grande giro artistico in Europa e in Russia. Visse per cinque anni a Mosca, a servizio del principe Taticev. Diede concerti a Varsavia, Berlino, San Pietroburgo, in Francia, in Olanda e a Londra. Un concerto di beneficenza a Karlsbad, il 6 agosto 1812, vide Polledro a fianco di Beethoven al pianoforte. In una lettera all\u2019editore Breitkopf, il compositore parla scherzosamente di un \u00abpovero concerto per i poveri\u00bb accompagnato dal \u00abSignore polledrone [sic], che, dopo aver superato la sua solita paura, ha suonato bene\u00bb.\nNel 1814, Polledro accett\u00f2 la nomina di Konzertmeister (primo violino) alla Cappella della corte di Dresda al servizio di Federico Augusto III, rimanendovi fino al 1823. Nel 1823 divent\u00f2 il primo violino della Cappella Regia di Carlo Felice a Torino, cappella che grazie al suo operato cominci\u00f2 a suonare messe e mottetti di diversi compositori europei di primo piano come Haydn, Mozart e Hummel. Divenne in seguito direttore dell'Orchestra del Teatro Regio, posto che conserv\u00f2 sino al 1844.\nDopo aver diradato l\u2019attivit\u00e0 per complicazioni di salute, fu pensionato nel 1845. Si ritir\u00f2 a vita privata nel suo paese natale, Piov\u00e0 (oggi Piov\u00e0 Massaia) in provincia di Asti, dove mor\u00ec nel 1853.\nEbbe tra i suoi allievi Francesco Bianchi e L\u00e9on de Saint-Lubin.\nOpere.\nLe sue opere sono conservate nella biblioteca del Conservatorio \"Giuseppe Verdi\" di Torino\nCuriosit\u00e0.\nNel 2012 a Giovanni Battista Polledro \u00e8 stata intitolata un'omonima orchestra da camera torinese."}
{"id": "2010774", "revid": "1305772", "url": "https://it.wikipedia.org/wiki?curid=2010774", "title": "Kirchdorf am Inn", "text": ""}
{"id": "2010778", "revid": "810736", "url": "https://it.wikipedia.org/wiki?curid=2010778", "title": "John Madsen", "text": "Nella NFL.\nStagione 2006\nPreso dai rookie non selezionati dagli Oakland Raiders. Ha giocato 15 partite di cui una da titolare con 11 ricezioni per 146 yard\"record personale\" e un touchdown.\nStagione 2007\nHa giocato 16 partite di cui 3 da titolare facendo 8 ricezioni per 102 yard e un touchdown.\nStagione 2008\nHa giocato 4 partite di cui nessuna da titolare; il 12 novembre \u00e8 stato svincolato.\nIl 17 dicembre ha firmato con i Cleveland Browns senza mai giocare.\nStagione 2009\nIl 24 agosto \u00e8 stato svincolato.\nStagione 2010\nIl 12 maggio ha firmato con i Detroit Lions."}
{"id": "2010782", "revid": "6923", "url": "https://it.wikipedia.org/wiki?curid=2010782", "title": "Alfa Romeo D2", "text": "L'Alfa Romeo D2 \"Dux\" era un motore radiale aeronautico a 9 cilindri a singola stella prodotto dall'azienda italiana Alfa Romeo Milano negli anni trenta.\nSviluppo.\nIl modello D2 C.30 era caratterizzato dall'adozione di un compressore volumetrico ottimizzato per una quota di ristabilimento di 3.000 m. In questo modo la potenza poteva essere mantenuta costante fino a 3.500 m di quota.\nProgettato da Vittorio Jano su richiesta del Ministero dell'Aeronautica, che aveva l'esigenza di avere a disposizioni motori radiali di produzione nazionale, deriva da un precedente progetto mai realizzato, l\"'Alfa Romeo D\". La \"D\" deriva dalla originaria denominazione \"DUSE\" poi abbandonata.\nDescrizione tecnica.\nI cilindri erano montati su un castello ad anello, d'acciaio pressato, e le teste alettate sono riportate e fissate ai cilindri tramite prigionieri.\nAnteriormente al motore trovavano posto la doppia pompa dell'olio e i relativi filtri, la valvola di regolazione della pressione e i magneti d'avviamento.\nIl compressore, di tipo Root di produzione Alfa Romeo, era montato posteriormente al motore, e collegato all'albero motore per mezzo di ingranaggi. A regolazione manuale o automatica, era gi\u00e0 utilizzato sulle vetture da corsa dell'Alfa Romeo.\nIl collettore d'aspirazione era realizzato in fusione e alettato per migliorarne il raffreddamento.\nLa distribuzione era comandata da una piastra a due camme collegate alle punterie relative alle valvole motore (due per cilindro).\nVersioni.\nLa serie D venne costruita in tre modelli:"}
{"id": "2010784", "revid": "118834", "url": "https://it.wikipedia.org/wiki?curid=2010784", "title": "Geiersberg im Innkreis", "text": ""}
{"id": "2010785", "revid": "599013", "url": "https://it.wikipedia.org/wiki?curid=2010785", "title": "Suore orsoline missionarie del Sacro Cuore di Ges\u00f9", "text": "Le Suore Orsoline Missionarie del Sacro Cuore di Ges\u00f9 sono un istituto religioso femminile di diritto pontificio: i membri di questa congregazione, dette Orsoline di Parma, pospongono al loro nome la sigla O.M.S.C.\nStoria.\nNel 1575 una vedova di Parma, Lucia Zanacchi, accolse nella propria abitazione un'orfanella muta, alla quale presto si unirono altre fanciulle abbandonate: le ospiti della Zanacchi erano dette \"figlie del soccorso\", perch\u00e9 traevano sostentamento dalle elemosine raccolte per loro dal sacerdote Giovanni Vaira, canonico del capitolo di Santa Maria della Steccata. Il duca Ottavio Farnese pose l'opera sotto il suo patrocinio e ne affid\u00f2 la gestione a una pia unione formata da laiche da lui accettate: diede alle direttrici del conservatorio il nome di \"dame orsoline\" in onore della vergine Orsola e delle sue compagne martiri, ma le sodali della societ\u00e0 non ebbero mai nessun legame con la compagnia della Merici.\nNel 1578 la guida della comunit\u00e0 venne assunta da Maddalena Molinari (\u2020 1636), ritenuta fondatrice della congregazione, che nel 1590 pose le orsoline sotto la direzione dei padri della Compagnia di Ges\u00f9, il cui collegio era adiacente alla sede della fraternit\u00e0, e fece emettere alle pie dame i voti religiosi: a causa del divieto fatto ai gesuiti di assumere la direzione spirituale di comunit\u00e0 monastiche, le religiose di Parma, pur conducendo vita comune, non erano strette a clausura. Nel 1623 Vittoria Masi (1589-1648) succedette alla Molinari e riusc\u00ec a far approvare le costituzioni della compagnia dal duca Ranuccio I Farnese (ed \u00e8 per questo considerata la fondatrice o la cofondatrice delle orsoline parmensi).\nLe orsoline ebbero tra i loro membri illustri Maria Antonia Gioseffa di Borbone-Parma (1774-1841), figlia dei duchi Ferdinando e Maria Amalia d'Asburgo-Lorena.\nL'istituto ricevette il pontificio decreto di lode da papa Leone XII nel 1827 e venne nuovamente approvato nel 1829 da Pio VIII. Nel 1886 venne eletta priora della comunit\u00e0 madre Maria Lucrezia Zileri dal Verme (1839-1923), seconda fondatrice dell'istituto, che nel 1898 trasform\u00f2 la compagnia in congregazione vera e propria e la indirizz\u00f2 verso i nuovi bisogni della societ\u00e0. Papa Leone XIII riconobbe l'istituto riformato l'8 maggio 1899 e le sue nuove costituzioni vennero approvate dalla Santa Sede il 23 novembre 1926.\nIl nome di Orsoline Missionarie del Sacro Cuore di Ges\u00f9 venne adottato dalle suore il 14 novembre del 1977.\nAttivit\u00e0 e diffusione.\nLe Orsoline Missionarie si dedicano all'istruzione dei giovani a ogni livello (asili, scuole, licei), alla gestione di pensionati universitari, a varie opere di assistenza spirituale e supporto ai giovani, agli anziani e alle famiglie e all'attivit\u00e0 missionaria.\nOltre che in Italia, sono presenti in Giappone, in Australia, a Taiwan, nelle Filippine e in Vietnam: la sede generalizia \u00e8 a Parma, nell'elegante collegio barocco realizzato tra il 1676 e il 1722 in borgo delle Orsoline 2.\nAl 31 dicembre 2005 l'istituto contava 179 religiose in 18 case."}
{"id": "2010789", "revid": "339392", "url": "https://it.wikipedia.org/wiki?curid=2010789", "title": "Ashido Kan\u00f2", "text": ""}
{"id": "2010791", "revid": "1714743", "url": "https://it.wikipedia.org/wiki?curid=2010791", "title": "Maria Elisabetta di Holstein-Gottorp", "text": "Biografia.\nEra figlia di Federico III, duca di Holstein-Gottorp dal 1616 al 1659, e di Maria Elisabetta di Sassonia.\nVenne data in sposa a Luigi, figlio ed erede del Langravio Giorgio II d'Assia-Darmstadt. Il matrimonio ebbe luogo a Gottorp il 24 novembre 1650.\nAlla morte del suocero nel 1661 divenne Langravia di Assia-Darmstadt, titolo che mantenne fino alla morte.\nMor\u00ec il 17 giugno 1665 e suo marito si rispos\u00f2 nel 1666 con Elisabetta Dorotea di Sassonia-Gotha-Altenburg.\nAlla morte di Luigi VI, avvenuta il 24 aprile 1678, il titolo pass\u00f2 a Luigi VII, figlio avuto da Maria Elisabetta.\nDiscendenza.\nDiede al marito otto figli:"}
{"id": "2010796", "revid": "767487", "url": "https://it.wikipedia.org/wiki?curid=2010796", "title": "Phil Ochs", "text": "\u00c8 stato anche musicista, interprete e giornalista (le sue canzoni \"topical\", ovvero ispirate a temi di attualit\u00e0 e alla cronaca, ricordano infatti molto certo giornalismo militante), famoso per il sarcasmo tagliente, l'umorismo e l'attivismo politico. Tra le sue caratteristiche anche la voce e la tecnica poetica, consistente spesso in versi allitteranti. Scrisse centinaia di brani negli anni sessanta e settanta, pubblicando in vita otto LP. La sua canzone pi\u00f9 nota \u00e8 probabilmente \"I Ain't Marching Anymore\" (che \u00e8 stata definita \"Il vero inno dei sit-in contro la guerra nel Vietnam\").\nSi esib\u00ec in numerosi eventi politici, partecipando attivamente sia alla campagna contro la Guerra nel Vietnam sia al \"Civil Rights Movement\"; durante la sua carriera non manc\u00f2 a manifestazioni studentesche e sindacali, oltre a numerosi concerti in luoghi prestigiosi come la Town Hall e la Carnegie Hall di New York. Politicamente, Ochs si definiva un \"socialdemocratico di sinistra\", trasformatosi in \"protorivoluzionario\" dopo la Convention nazionale Democratica del 1968 a Chicago, che ebbe profondi effetti sul suo stato d'animo. \u00c8 stato spesso considerato un radicale animato da un autentico e profondo patriottismo, sebbene fosse interessato anche a diverse filosofie politiche ed al giornalismo, e fosse un grande appassionato di musica e di cinema.\nTra gli artisti e le personalit\u00e0 che lo hanno maggiormente influenzato si possono enumerare Woody Guthrie, Pete Seeger, Buddy Holly, Elvis Presley, Bob Gibson, Faron Young e Merle Haggard.\nDopo un periodo assai prolifico negli anni sessanta, la salute mentale di Ochs declin\u00f2 nel decennio successivo, facendolo soccombere a diversi problemi compresi la psicosi maniaco-depressiva e l'alcolismo. Si suicid\u00f2 nel 1976.\nGli inizi.\nPhil Ochs nacque a El Paso, in Texas, il 19 dicembre 1940; la sua famiglia si trasferiva spesso. Nella prima adolescenza visse a Far Rockaway, nello Stato del New York, poi a Perrysburg (nel medesimo Stato), dove inizi\u00f2 a studiare la musica e a praticare il clarinetto. Si trasfer\u00ec in seguito a Columbus, nello Stato dell'Ohio. La sua famiglia di \"classe media\", di origine israelita, era apolitica e non religiosa; oltre Philip comprendeva la sorella maggiore Sonia, detta Sonny, e il fratello minore Michael (il cognome \"Ochs\" \u00e8 chiaramente di origine tedesca o yiddish: significa \"bue\"). Il padre, Jacob (\"Jack\") Ochs, era un medico; la madre, Gertrude Phin Ochs, era invece scozzese di nascita. Jacob Ochs, che era stato medico militare nella II guerra mondiale, soffriva di psicosi maniaco-depressiva e non pot\u00e9 quindi essere molto presente nell'educazione dei figli.\nGi\u00e0 nell'adolescenza, Phil Ochs si fece notare come valente clarinettista e ricevette lodi per il suo \"straordinario istinto musicale\" e per le \"doti interpretative\". Il suo precoce talento musicale gli consent\u00ec di suonare il clarinetto in tenera et\u00e0 assieme all'orchestra della Capital University dell'Ohio. Sebbene in origine Ochs suonasse musica classica, presto inizi\u00f2 ad interessarsi di altri tipi di musica trasmessa in radio, come ad esempio alle prime icone del rock quali Buddy Holly e Elvis Presley. Divenne anche un grande appassionato di musica country, con una predilezione per Faron Young, Ernest Tubb, Hank Williams e Johnny Cash\nOchs passava anche molto tempo al cinema, con un'autentica passione per gli eroi del grande schermo come John Wayne e Audie Murphy; pi\u00f9 tardi si interess\u00f2 molto agli \"attori ribelli\" come Marlon Brando e James Dean.\nDopo essersi diplomato all'accademia militare di Staunton, in Virginia (1958), si iscrisse alla Ohio State University di Columbus. Insoddisfatto dei suoi primi risultati universitario, prese congedo e si rec\u00f2 in Florida. Mentre era a Miami, il diciottenne Phil Ochs fu messo in prigione per due settimane per essere stato trovato a dormire su una panchina in un parco pubblico (il reato di \"vagabondaggio\", allora comune in molti stati degli USA), un episodio che Ochs ricord\u00f2 in seguito con queste parole: \"A un certo punto di quelle due settimane decisi di mettermi a scrivere. Dapprima pensai al giornalismo...e cos\u00ec decisi in un attimo: Sar\u00f2 uno scrittore e un giornalista di punta.\"\nRitorn\u00f2 quindi in Ohio per studiare giornalismo e cominci\u00f2 a interessarsi di politica, particolarmente alla Rivoluzione cubana del 1959. Fu qui che incontr\u00f2 Jim Glover, un suo compagno di studi appassionato di musica folk che gli fece conoscere Pete Seeger, Woody Guthrie e i Weavers. Glover insegn\u00f2 a Ochs a suonare la chitarra, e i due tennero numerose discussioni politiche. Ochs cominci\u00f2 a scrivere un gran numero di articoli giornalistici, esprimendo visioni radicali. I suoi due interessi principali, la politica e la musica, presto ebbero a fondersi: nacquero cos\u00ec le sue \"canzoni politiche a tema\".\nOchs e Glover formarono un duetto, chiamato dapprima \"The Singing Socialists\" e poi \"The Sundowners\", ma si separarono prima di essere conosciuti al grande pubblico e Glover se ne and\u00f2 a New York per svolgervi la sua attivit\u00e0 cantautorale. I genitori di Ochs e suo fratello minore si erano nel frattempo trasferiti da Columbus a Cleveland, e Phil inizi\u00f2 a passarvi pi\u00f9 tempo, esibendosi professionalmente ad un \"folk club\" locale, il \"Farragher's Back Room\". Fece da \"apripista\" a diversi artisti, compresi gli Smothers Brothers nell'estate del 1961. Ochs conobbe Bob Gibson nell'estate del medesimo anno, e secondo Dave Van Ronk, Gibson divenne l'\"influenza seminale\" per la scrittura di Ochs. Ochs si reiscrisse alla Ohio State University, ma rimase assai deluso di non essere stato nominato direttore del giornale universitario, e abbandon\u00f2 gli studi all'ultima sessione prima di laurearsi.\nLa prima fase della carriera.\nNel 1962 Phil Ochs si trasfer\u00ec a New York iniziandovi a suonare in numerosi piccoli \"folk clubs\"; divenne ben presto parte integrante della scena musicale folk del Greenwich Village. Si fece notare come interprete non raffinato, ma appassionato, di testi ricchi di pathos sulla guerra, i diritti civili, le lotte sindacali ed altri temi che continuano ad essere importanti e che potrebbero essere descritti come di impegno sociale.\nOchs potrebbe essere descritto come un patriota impegnato nel solco della tradizione di Woody Guthrie: si definiva un \"giornalista cantante\" o un \"cantautore giornalistico\", dicendo che le sue canzoni si basavano su storie che leggeva sul \"Newsweek\".\nNell'estate del 1963 era oramai abbastanza conosciuto nell'ambiente folk per essere invitato a cantare al Newport Folk Festival, dove esegu\u00ec \"Too Many Martyrs\" (il cui titolo originale era \"Ballad of Medgar Evers\", scritta assieme a Bob Gibson, \"Talking Birmingham Jam\" e \"Power and the Glory\", il suo inno alla Guthrie, patriottico ma non certamente acritico, che gli fece guadagnare un autentico trionfo da parte del pubblico; al Festival di Newport di quell'anno partecipavano anche Peter, Paul and Mary, Joan Baez, Bob Dylan e Tom Paxton.\nNel 1964 Ochs torn\u00f2 a Newport, e la sua esibizione fu assai apprezzata con \"Draft Dodger Rag\" e altre canzoni. Ma non fu invitato nel 1965, nell'edizione in cui si ebbe la celebre -o famigerata, a seconda delle opinioni- \"rockizzazione\" di \"Maggie's Farm\" con una chitarra elettrica da parte di Bob Dylan. Sebbene molti nell'ambiente folk avessero rifiutato la scelta di Dylan, Ochs ne fu invece divertito e ammir\u00f2 il coraggio di Dylan nello sfidare l'establishment\nOchs forn\u00ec parecchie canzoni e diversi articoli per il \"Broadside Magazine\", che gli diede anche la prima occasione di incidere un disco. I suoi primi tre album, \"All the News That's Fit to Sing\" (1964), \"I Ain't Marching Anymore\" (1965), and \"Phil Ochs in Concert\" (1966)), tutti pubblicati per la Elektra Records, contengono alcune delle sue migliori canzoni come \"folksinger\" puro, specialmente nei due generi tradizionali cui Ochs si era dedicato nelle sue prime esibizioni, ovvero il \"talking blues\" (ad esempio, \"Talking Vietnam Blues\") e la reinterpretazione musicale della poesia classica in lingua inglese (\"The Bells\" di Edgar Allan Poe, \"The Highwayman\" di Alfred Noyes, poi interpretata, con una differente melodia, anche da Loreena McKennitt).\nNel corso di questo primo periodo, il suo amico Bob Dylan ebbe a dire: \"Semplicemente non posso competere con Phil. E sta diventando sempre migliore\". Tale apprezzamento ed amichevole rivalit\u00e0 terminarono per\u00f2 nel 1965, quando Ochs critic\u00f2 una canzone di Dylan e quest'ultimo lo cacci\u00f2 fuori dalla sua limousine urlando: \"Tu non sei un cantautore. Sei un giornalista!\" (\"You're not a folksinger. You're a journalist\").\nNella prima parte della sua carriera, i suoi manager furono Albert Grossman (che lo era anche di Dylan e Peter, Paul &amp; Mary), poi sostituito da Arthur Gorson, il quale era legato a organizzazioni come la \"Americans For Democratic Action\", lo \"Student Nonviolent Coordinating Committee\" e \"Students for a Democratic Society\"\nOchs era generalmente una persona dal carattere estroverso e quasi \"donchisciottesco\", ma aveva dei repentini e drastici cambiamenti d'umore. Era noto per la sua capacit\u00e0 di divertirsi, di fraternizzare, di scherzare, di bere e di discutere a lungo con gli altri. Per quasi tutti gli anni sessanta Ochs ebbe un periodo di creativit\u00e0 frenetica, sviluppando ed evolvendo la sua forma d'arte musicale ad ogni nuovo album.\nLa fase mediana della carriera.\nNel 1967 Ochs, con suo fratello Michael come manager, lasci\u00f2 la Elektra per la A&amp;M Records e si trasfer\u00ec in California, tentando un diverso approccio musicale ed arricchendo il suo stile interpretativo basato sulla chitarra acustica per mezzo di un'orchestrazione pi\u00f9 ricca. Nei suoi successivi album in studio, \"Pleasures of the Harbor\" (1967), \"Tape from California\" (1968), \"Rehearsals for Retirement\" (1969), e \"Greatest Hits\" (1970) (dal titolo assai ironico, dato che conteneva interamente canzoni originali) si stacc\u00f2 dalle consuete \"canzoni a tema\" e speriment\u00f2 una sorta di \"folk barocco\", servendosi di una strumentazione da gruppo e persino da orchestra. Sperava cos\u00ec di sviluppare un pop-folk ibrido di successo.\nIl critico Robert Christgau, scrivendo a proposito di \"Pleasures of the Harbor\", non lo consider\u00f2 una cosa ben fatta. Pur ammettendo che Ochs era \"una persona gradevole...che non poteva spiacere\", continu\u00f2 col dire che \"Purtroppo, la sua voce ha una gamma effettiva di circa mezza ottava... [e che] la sua tecnica chitarristica non ne risentirebbe molto anche se la sua mano destra fosse una zampa palmata. Proprio un peccato che abbia imparato cos\u00ec poco dalla poesia di Mao Tse-tung\u2026\". (Otto poesie di Mao comparivano sul libretto di \"Phil Ochs in Concert\", con la dicitura: \"\u00c8 questo il nemico?\" (\"Is this the enemy?\") \"\"Pleasures of the Harbor\" -continuava Christgau, \"..riassume la decadenza del pop a partire da \"Sgt. Pepper\". \u2026Le partiture sfarzose..fanno provare nostalgia per le strimpellate a tre corde..\" Sempre pronto con il suo senso dell'umorismo, Ochs inser\u00ec il commento di Christgau (non attribuito) sulla sua presunta tecnica chitarristica con la mano \"a zampa palmata\" nel canzoniere \"The War is Over\" (1968), a pagina 44. Nonostante il suo senso dell'umorismo, Ochs fu per\u00f2 assai deluso che il suo lavoro non avesse ricevuto il favore critico e il successo popolare che aveva sperato.\nSebbene avesse sperimentato nuove cose dal punto di vista musicale, Ochs non abbandon\u00f2 le sue radici \"di protesta\", sia nelle canzoni che nella vita. Canzoni come \"White Boots Marching in a Yellow Land\" and \"The War is Over\" sono potenti testi contro la guerra. Altre canzoni notevoli tratte da questi album sono \"Outside of a Small Circle of Friends\", incentrata sull'apatia pubblica, politica e personale (una canzone in cui Ochs utilizz\u00f2 il significativo esempio dell'assassinio di Kitty Genovese, uccisa nonostante le sue grida di aiuto fossero state udite da altre persone, per dimostrare la natura ambigua della societ\u00e0); \"Crucifixion\", dove paragona la morte di Ges\u00f9 a quella del presidente John F. Kennedy come parte di un inevitabile \"ciclo sacrificale\" con cui il mondo fabbrica gli eroi e poi celebra la loro distruzione; \"Chords of Fame\", dove si mette in guardia contro i pericoli e le corruzioni della fama; \"Pleasures of the Harbor\", un ritratto lirico del marinaio solitario che cerca un legame umano lontano da casa; \"Jim Dean of Indiana\", omaggio a un ragazzino di paese partito per diventare una stella del cinema, ma che finisce morto e sepolto nel suo paese di origine; e la triste e bella \"William Butler Yeats Visits Lincoln Park and Escapes Unscathed\", sulla disperazione provata dopo i tumulti susseguiti alla Convention Democratica di Chicago del 1968. Nessuna di queste canzoni fu un successo, nonostante \"Outside a Small Circle of Friends\" fosse trasmessa in radio ed avesse raggiunto il n\u00ba 118 nella hit parade prima di essere proibita da molte emittenti radiofoniche per aver suggerito (forse sarcasticamente) che \"fumare marijuana \u00e8 pi\u00f9 divertente che bere birra\". Fu il miglior risultato in classifica di Phil Ochs, se si eccettua l'enorme successo avuto da una sua canzone, la celebre \"There But for Fortune\", ma nell'interpretazione di Joan Baez. La canzone fu anche nominata per un Grammy.\nGrande appassionato e esperto di cinema per tutta la vita, Ochs trasfer\u00ec nelle sue canzoni anche le storie di giustizia e ribellione che aveva visto nei film da ragazzo; arriv\u00f2 a descrivere alcune delle sue canzoni come \"cinematografiche\" (ad esempio nell'introduzione parlata a \"Ringing of Revolution\", dall'album \"Phil Ochs in Concert\"). Rimase per\u00f2 assai deluso e amareggiato quando uno dei suoi eroi di un tempo, John Wayne interpret\u00f2 \"Berretti verdi\", un film che Ochs consider\u00f2 di patriottismo cieco.\nPhil Ochs \u00e8 noto soprattutto per essere stato un attivista politico. Rimase profondamente colpito dall'escalation della Guerra nel Vietnam, il che lo port\u00f2 a partecipare senza posa ai raduni contro la guerra in tutto il paese; sostenne attivamente la candidatura di Eugene McCarthy. Organizz\u00f2 numerosi raduni \"The War is Over\" (\"...Siete stanchi tutti di questa guerra di merda? Allora, amici, fate quel che io ed altre migliaia di americani hanno fatto: dichiarate che la guerra \u00e8 finita\".).\nGli avvenimenti del 1968 -l'assassinio di Martin Luther King e Robert F. Kennedy, i violenti tumulti di Chicago e l'elezione di Richard Nixon lasciarono Ochs disilluso e depresso. La copertina del suo album del 1969, \"Rehearsals for Retirement\" ritrae una pietra tombale con la scritta:\nPHIL OCHS\nBORN: EL PASO, TEXAS, 1940\nDIED: CHICAGO, ILLINOIS, 1968\nL'ultima fase della carriera.\nPhil Ochs ritenne di dover tornare alle sue radici musicali per cercare di influenzare maggiormente l'opinione pubblica, le persone \"normali\", la classe operaia e la \"middle class\", parlando direttamente alla gente. Pensava di dover essere \"un po' Elvis, un po' Che Guevara. Ordin\u00f2 un completo in lam\u00e9 dorato al sarto di Elvis Presley, Nudie Cohn che indoss\u00f2 per la copertina di \"Greatest Hits\" e nella sua tourn\u00e9e (particolarmente alla Carnegie Hall, nel marzo 1970) dove cant\u00f2 \"medleys\" di Buddy Holly, Elvis Presley e Merle Haggard assieme ad alcune nuove canzoni da \"Greatest Hits\" e a reinterpretazioni di sue vecchie canzoni. I concerti alla Carnegie Hall (immortalati nell'album \"Gunfight at Carnegie Hall\") furono accolti con ostilit\u00e0 da alcuni spettatori, ma apprezzati grandemente da altri. Il primo concerto serale fu interrotto da un falso allarme bomba; il secondo, a mezzanotte, and\u00f2 avanti fino alle 3 di mattina coi fans fedeli che tributarono a Ochs un trionfo.\nDurante il periodo dei \"concerti del completo dorato\", Phil Ochs assumeva parecchie pillole per affrontare esibizioni talvolta estenuanti. Stava prendendo il Valium da anni per controllare meglio il suo stato nervoso, e beveva pesantemente. Ad un certo punto gli fu prescritto persino il litio per i suoi crescenti problemi mentali, bench\u00e9 prenderlo non gli piacesse. I tranquillanti lo sedavano talvolta troppo per permettergli di esibirsi nel modo che desiderava, cosicch\u00e9 cerc\u00f2 di contrastare i loro effetti con delle anfetamine, con effetti spesso devastanti. Il pianista Lincoln Mayorga ricorda questo periodo: \"Durante quella tourn\u00e9e abusava di s\u00e9 stesso pesantemente, dal punto di vista fisico. Il vino lo tirava da una parte, e le anfetamine dall'altra. Era in uno stato pietoso. C'erano di mezzo molti farmaci, molte pillole. Non ho mai visto una cosa come questa\". Phil Ochs decise allora di provare a smettere di prendere farmaci, ma l'alcool rimase la sua droga preferita per il resto della sua vita.\nPhil Ochs non incise altri album in studio. In parte depresso dalla mancanza di un vasto apprezzamento, sentimento aggravato dalle disillusioni, scivol\u00f2 sempre di pi\u00f9 nella psicosi maniaco-depressiva, nell'alcolismo e nell'abulia, cercando per\u00f2 di proseguire il suo attivismo politico in diversi modi, ogni volta che poteva.\nViaggi all'estero.\nPhil Ochs cominci\u00f2 a viaggiare per il mondo. Conobbe V\u00edctor Jara, il celebre cantautore cileno che sosteneva il presidente Salvador Allende, marxista democraticamente eletto nel 1970. Entrambi sarebbero morti durante il colpo di stato militare dell'11 settembre 1973, il primo imprigionato e torturato nello stadio nazionale di Santiago del Cile (ora denominato \"Estadio V\u00edctor Jara\"), il secondo durante il bombardamento del palazzo presidenziale.\nNell'ottobre del 1970 si esib\u00ec assieme a Joni Mitchell, James Taylor e alla band canadese dei Chilliwack in occasione del primo concerto di beneficenza per Greenpeace, che aveva lo scopo di raccolta fondi per inviare una nave a protestare contro il test di una bomba all'idrogeno che gli USA avevano programmato presso l'isola aleutina di Amchitka. Nel dicembre del 1971 Phil Ochs fu personalmente invitato da John Lennon a cantare nel corso di un grande concerto di beneficenza in favore del poeta John Sinclair, che era stato arrestato con accuse di poco conto relative alla droga, ma che aveva subito una sentenza eccessivamente severa; Ochs cant\u00f2 al concerto \"Free John Sinclair\" assieme a Stevie Wonder, Allen Ginsberg e molti altri; l'evento culmin\u00f2 con la prima esibizione di Lennon dopo lo scioglimento dei Beatles, assieme a Y\u014dko Ono.\nDal punto di vista compositivo, questo non fu un periodo prolifico per Ochs, ma il suo genio non era svanito, vedi la riscrittura di una sua vecchia canzone satirica, \"Here's To The State Of Mississippi\", trasformata in una versione ancor pi\u00f9 sarcastica e \"Here's To The State of Richard Nixon\", che contiene un riferimento tagliente anche per il vicepresidente Spiro Agnew . Nonostante la sua disillusione nei confronti dell'attivit\u00e0 politica dopo le elezioni presidenziali del 1968, Ochs continu\u00f2 a lavorare per le campagne presidenziali di candidati che si opponevano alla guerra, come George McGovern (che ottenne un insuccesso clamoroso alle presidenziali del 1972), e ad esibirsi di tanto in tanto.\nDurante un viaggio in Africa nel 1973, Phil Ochs fu aggredito e sub\u00ec un tentativo di strangolamento da parte di alcuni banditi che intendevano derubarlo, riportandone un serio danno alle corde vocali. Tale episodio aggrav\u00f2 ancor di pi\u00f9 i suoi problemi mentali, rendendolo sempre pi\u00f9 paranoico; si convinse che l'aggressione fosse stata organizzata da agenti governativi (l'ipotesi che l'FBI lo avesse schedato e tenesse corposi fascicoli sulla sua persona si rivel\u00f2 poi del tutto esatta), ma continu\u00f2 il suo viaggio e registr\u00f2 un \"single\" in Africa.\nAl suo ritorno dall'Africa, Ochs fu sconvolto dalla morte di Allende e Jara durante il \"golpe\" di Pinochet, e nel maggio 1974 organizz\u00f2 un grande concerto intitolato \"An Evening with Salvador Allende\" al \"Felt Forum\" del Madison Square Garden, che prevedeva la proiezione di film su Allende nonch\u00e9 la presenza di cantanti folk e attivisti politici come Pete Seeger, Arlo Guthrie, Bob Dylan e l'ex Procuratore Generale degli Stati Uniti, Ramsey Clark. Dylan accett\u00f2 all'ultimo momento di partecipare, quando era venuto a sapere che il concerto aveva venduto cos\u00ec pochi biglietti da essere in pericolo di cancellazione. Una volta annunciata e confermata la partecipazione di Dylan, tutti i biglietti andarono esauriti in breve tempo.\nQuesto port\u00f2 a una riconciliazione tra Dylan e Ochs, che parlarono anche di fare una \"tourn\u00e9e\" assieme. Non se ne fece nulla, ma l'idea si svilupp\u00f2 comunque nella \"Rolling Thunder Revue\" dylaniana.\nLa guerra nel Vietnam termin\u00f2 ufficialmente il 30 aprile 1975; in quello che fu il suo ultimo evento da attivista, Phil Ochs organizz\u00f2 un raduno \"The War is Over\" finale al Central Park di New York, cui presero parte 100.000 persone venute a ascoltare lui, Harry Belafonte, Odetta, Pete Seeger e altri. Ochs e Joan Baez eseguirono insieme \"There But for Fortune\", e Ochs chiuse con un'ultima esecuzione della sua \"The War is Over\", asserzione finalmente vera.\nIl declino e la morte.\nProfondamente deluso del mancato successo commerciale e incapace di scrivere nuove canzoni, Ochs era anche tormentato dalla psicosi maniaco-depressiva e da problemi di identit\u00e0 dissociata, con il personaggio-alter ego, alcolizzato e caotico, di \"John Butler Train\". Dopo una spirale di caduta ed una lunga serie di comportamenti abnormi ed autodistruttivi, Phil Ochs si suicid\u00f2 il 9 aprile 1976 a casa di sua sorella, a Far Rockaway nello Stato del New York, dove aveva vissuto da bambino. Lasciato solo dalla sorella per soli dieci minuti, mentre lei era andata a fare la spesa, Ochs si impicc\u00f2 alla porta del bagno. Il giorno successivo fu cremato, e le sue ceneri disperse dall'amico Andy Wickham dall'alto del castello di Edimburgo, che aveva visitato da bambino (la madre di Ochs era scozzese).\nMolti anni dopo la sua morte, fu rivelato che l'FBI aveva prodotto un dossier di 410 pagine su Ochs. Molte delle informazioni contenute nel dossier si riferivano alla sua associazione con figure della controcultura, organizzatori di proteste, musicisti ed altri cosiddetti \"sovversivi\". Il lavoro dell'FBI non era peraltro ben fatto: addirittura, spesso, l'ortografia del cognome era sbagliata (\"Oakes\") e la raccolta dei dati era stata continuata dopo la morte di Ochs, ignorando del tutto che era deceduto. Un commosso e partecipato ricordo di Phil Ochs fu pronunciato al Congresso di Washington da Bella Abzug, parlamentare pacifista, il 29 aprile 1976.\nIl critico Robert Christgau, lo stesso che aveva criticato pesantemente \"Pleasures of the Harbor\", dieci giorni dopo la morte di Ochs scrisse un articolo su \"Village Voice\" dove dichiarava di aver imparato ad apprezzare molto la musica e le canzoni di Ochs, compresa la sua tecnica chitarristica; Evidentemente troppo tardi perch\u00e9 il diretto interessato potesse apprezzarlo.\nL'eredit\u00e0 di Phil Ochs.\nAd oltre quaranta anni dalla sua morte, Phil Ochs continua ad avere influenza su autori, interpreti e appassionati in tutto il mondo, molti dei quali mai lo hanno visto esibirsi dal vivo. Esistono in rete diversi gruppi di discussione e mailing list dedicate a Ochs e alla sua musica.; vi sono inoltre parecchi siti contenenti brani musicali, fotografie ed altri links (anche una pagina MySpace). Articoli, libri e tesi di laurea su Phil Ochs continuano ad essere scritti e pubblicati (ad esempio, la Big Bridge Press ha dedicato un intero numero alla sua opera): questo fa s\u00ec che il nome e l'opera di Phil Ochs siano stati tramandati ad una nuova generazione di fans. Sua sorella maggiore, Sonny Ochs (Tanzman) conduce una serie di \"Phil Ochs Nights\", con gruppi di interpreti a rotazione che cantano le sue canzoni in parecchie citt\u00e0 degli USA; il fratello minore, Michael Ochs, noto archivista fotografico sul mondo del rock, aiutato dalla figlia Meegan Lee Ochs, ha prodotto un vasto \"cofanetto\" di canzoni intitolato \"Farewells &amp; Fantasies\", titolo tratto dalla firma di chiusura sulla \"cartolina\" sul retro di \"Tape from California\": \"Farewells &amp; Fantasies, Folks, P. Ochs\" .\nPhil Ochs si era sposato con Alice Skinner Ochs nel 1962. Se ne separ\u00f2 nel 1965, senza per\u00f2 mai divorziare.\nCover e riproposte.\nNumerose canzoni di Phil Ochs sono state riproposte, tra gli altri da David Rovics, Cher, Cilla Black, Gordon Lightfoot, Pete Seeger, Brian Ritchie, Judy Collins, Harry Nilsson, Dave Van Ronk, Carolyn Hester, Julie Felix, Jim and Jean, Joan Baez, Eric Andersen, Billy Bragg, Peter Asher, Bastro, Teenage Fanclub, Ani DiFranco, Gene Clark, Dick Gaughan, Eugene Chadbourne, John Wesley Harding, Crispian St. Peters, Eddie Vedder, The Weakerthans, Marianne Faithfull, Travis MacRae, Melanie Safka, Diamanda Gal\u00e1s, They Might Be Giants, Ray Naylor, Black 47, Ryan Harvey, The Shrubs, Thea Gilmore, Pat Humphries, Tempest ed Henry Cow.\nJello Biafra e Mojo Nixon, nel loro album \"Prairie Home Invasion\", hanno inciso una versione di \"Love Me, I'm a Liberal\" con un testo aggiornato al periodo presidenziale di Bill Clinton. Evan Greer, membro del collettivo Riot Folk!, ha in seguito adattato la stessa canzone alla presidenza di George W. Bush. Ryan Harvey, anch'egli membro di Riot Folk!, ha rifatto \"Cops of the World\" con un testo aggiornato. I Clash hanno utilizzato alcuni versi da \"United Fruit\" di Ochs nella loro canzone \"Up in Heaven (Not Only Here)\", uscita nel loro album \"Sandinista!\" del 1980.\nNel 1998 la Sliced Bread Records ha pubblicato \"What's That I Hear?: The Songs of Phil Ochs\", un set di 2 CD contenente 28 cover ochsiane eseguite da artisti come Billy Bragg, Sammy Walker, Magpie, Dave Van Ronk, Tom Paxton, Eric Andersen, Arlo Guthrie, Peter Yarrow, Nanci Griffith, John Gorka, Pat Humphries ed altri. Nel libretto si dichiara che tutti gli utili di vendita del set saranno divisi tra la Fondazione ACLU della California Meridionale e la rivista \"Sing Out\".\nNel 2002, con il consenso della sorella di Phil Ochs, Sonny, Richard Thompson ha aggiunto un verso a \"I Ain't Marching Anymore\", riflettente la recente politica estera americana.\nNel 2006, in occasione della loro performance al programma \"Storytellers\" del canale televisivo VH1, i Pearl Jam hanno proposto una cover di \"Here's To the State of Mississippi\" con un testo aggiornato contenente riferimenti a Jerry Falwell, Dick Cheney, John G. Roberts, Alberto Gonzales e George W. Bush. Durante una successiva tappa a Inglewood del tour dei Pearl Jam, Eddie Vedder ha rivelato che questa nuova versione, una feroce critica all'amministrazione Bush, era stata originariamente scritta e proposta durante il Vote for Change Tour dal regista Tim Robbins, che \u00e8 stato invitato sul palco a duettare con il cantante.\nI Kind Of Like Spitting hanno pubblicato un intero album intitolato \"Learn: The Songs Of Phil Ochs\", consistente nelle cover di nove canzoni scritte da Ochs e da lui originariamente incise, come tributo alla sua musica e per far crescere l'interesse attorno ad un artista che considerano da molti negletto. Durante la sua susseguente tourn\u00e9e come solista, il \"frontman\" dei Kind of Like Spitting, Ben Barnett, ha rifiutato di far mettere in vendita le magliette con il nome del suo gruppo, scegliendo invece magliette nere con la scritta 'OCHS' in lettere maiuscole bianche.\nTributi.\nLa canzone di Todd Snider \"Thin Wild Mercury\", eseguita e incisa da Peter Cooper, parla del famoso episodio in cui Ochs fu cacciato fuori dalla limousine di Bob Dylan. Contiene un verso terribile dedicato a Dylan, \"\u00abJudas went electric and he never looked back\u00bb.\" (\"Giuda \u00e8 passato alla chitarra elettrica e non si \u00e8 pi\u00f9 guardato indietro\"). Phil Ochs \u00e8 menzionato anche nella canzone di Dar Williams \"All My Heroes are Dead\", in \"Gezundheit\" di Will Oldham, e in \"The Day\" dei They Might Be Giants. Il Josh Joplin Group ha inciso un tributo eponimo a Ochs nell'album \"Useful Music\". Nel loro album \"Closer to the Wind\" (1981), gli Schooner Fare hanno inciso \"Don't Stop To Rest (Song for Phil Ochs)\".\nInoltre, la figura di Ochs \u00e8 centrale in quella che \u00e8 forse la pi\u00f9 famosa canzone a lui dedicata, \"I Dreamed I Saw Phil Ochs Last Night\" di Billy Bragg, dal suo album del 1990 \"The Internationale\" (contenente anche la versione inglese rinnovata dell'Internazionale). A sua volta, la canzone \u00e8 il rifacimento di \"I Dreamed I Saw Joe Hill Last Night\" di Alfred Hayes e Earl Robinson. Il gruppo britannico Latin Quarter ha inserito una canzone intitolata \"Phil Ochs\" nell'album \"Long Pig\" del 1993. Il folksinger John Wesley Harding ha pure inciso una canzone intitolata \"Phil Ochs, Bob Dylan, Steve Goodman, David Blue &amp; Me\", il cui titolo riprende precisamente quello di una canzone di Ochs, \"Bach, Beethoven, Mozart and Me\". La cantante Nanci Griffith ha scritto una canzone su Ochs intitolata \"Radio Fragile\". Il cantante folk-punk inglese Al Baker ha inciso una canzone intitolata \"All The News That's Fit to Sing\", in riferimento al titolo del primo album in studio di Phil Ochs. Il musicista cajun Vic Sadot ha scritto una canzone su Ochs intitolata \"Broadside Balladeer\", mentre la cantautrice Jen Cass ha inciso una canzone intitolata \"Standing in Your Memory (For Phil Ochs)\". Harry Chapin ha scritto e interpretato \"The Parade's Still Passing By\" in riferimento a \"One More Parade\". Tom Paxton, esprimendo i suoi sentimenti di quando seppe della morte di Ochs, ha inserito nel suo album del 1978 \"Heroes\" una toccante canzone intitolata semplicemente \"Phil\". Nell'album dei Kind of Like Spitting \"In the Red\", del 2005, il frontman Ben Barnett ha inserito la canzone \"Sheriff Ochs\" ispiratagli dalla lettura di una sua biografia.\nInfine, il gruppo punk Squirrel Bait ha menzionato Ochs come fonte creativa decisiva nelle note di libretto dell'album \"Skag Heaven\", del 1986, e ha coverato \"Tapes from California\". Il cantautore greco Dimitris Panagopoulos ha dedicato un suo album del 1987, \"Unstable Equilibrium\", alla memoria di Phil Ochs.\nPhil Ochs e l'Italia.\nPhil Ochs conta almeno tre cover anche in lingua italiana, ma tutte della stessa canzone, \"There But for Fortune\". La prima, intitolata \"Ma sto pagando\" (1966), \u00e8 opera del duo Tony e Nelly, ovvero di Tony Cucchiara e della moglie Nelly Fioramonti (DURIUM LDA7483); la seconda, sulla stessa musica ma con testo totalmente diverso (di Daniele Pace), si intitola \"Fammi vedere\" e fu interpretata dal duo Jonathan e Michelle. L'ultima, e ancora diversa nel testo, si intitola \"Non \u00e8 solo un caso\" ed \u00e8 cantata da Maria Monti.\nDa segnalare che Phil Ochs ha scritto ed eseguito una canzone ispirata, seppur metaforicamente, all'Alluvione di Firenze: \"The Floods of Florence\". La canzone \u00e8 contenuta nell'album \"Tape from California\" (1968).\nCultura di massa.\nTra i molti ammiratori e fan di Phil Ochs si possono annoverare lo scrittore di racconti Breece D'J Pancake (anch'egli morto in giovane et\u00e0 per un presunto suicidio) e l'attore Sean Penn. La figlia di Ochs, Meegan Lee, scrive nella prefazione a \"Farewells &amp; Fantasies\" di aver discusso \"per molti anni\" con Penn sulla possibilit\u00e0 di fare un film su Phil Ochs. L'autobiografia dello scrittore Jim Carroll, \"Jim entra nel campo di basket\" (\"The Basketball Diaries\"), \u00e8 dedicata a Phil Ochs.\nGrant McLennan, dei Go-Betweens, indossava una maglietta con la scritta \"Get out of the car Ochs\" (\"Esci fuori dalla macchina, Ochs\") in una foto promozionale (ancora un riferimento alla \"cacciata dalla limousine\" di Bob Dylan). Il film \"Spanking the Money\" contiene un riferimento a Ochs e al suo suicidio. Phil Ochs \u00e8 nominato nei racconti di Stephen King \"The Tommyknockers\" e \"Hearts in Atlantis\"."}
{"id": "2010800", "revid": "729019", "url": "https://it.wikipedia.org/wiki?curid=2010800", "title": "Isole Batu", "text": "Le Isole Batu (indonesiano: \"Kepulauan Batu\") \u00e8 un gruppo di isole indonesiane.\nGeografia.\nL'arcipelago \u00e8 posizionato nell'Oceano Indiano orientale al largo delle coste occidentali di Sumatra, tra le isole di Nias e Siberut, dalla quale sono separate dallo stretto di Siberut.\nIl gruppo \u00e8 composto da 51 isole, di cui meno della met\u00e0 abitate. Le isole principali sono Pini, Tanahmasa e Tanahbala. Il centro amministrativo \u00e8 Pulau Telo. Le isole sono generalmente pianeggianti e ricoperte da foreste tropicali umide di latifoglie. La popolazione \u00e8 malese o proto-malese, simile agli abitanti dell'isola di Nias.\nL'attivit\u00e0 principale \u00e8 la coltivazione di palme da cocco, la produzione di copra, lo sfruttamento delle foreste e la pesca. Nell'ultimo decennio l'arcipelago \u00e8 diventato anche una meta turistica, soprattutto per i surfisti, che la raggiungono attraverso la citt\u00e0 di Padang, capitale della provincia di Sumatra Occidentale."}
{"id": "2010803", "revid": "547992", "url": "https://it.wikipedia.org/wiki?curid=2010803", "title": "Franco Pastorino", "text": "Biografia.\nDa giovane mostr\u00f2 subito la passione per il teatro di prosa dove debutt\u00f2 con la compagnia di Ernesto Calindri, per poi passare dal 1953 al 1956 in compagnie famose (Cimara, Visconti, Squarzina, Gassman, Morelli e Stoppa).\nFrequenti le partecipazioni alla prosa della Radio Rai, nelle commedie e nei radiodrammi, con registi come Anton Giulio Majano, Nino Meloni e Pietro Masserano Taricco.\nIl suo esordio nel cinema risale al 1951. Possedendo valide doti drammatiche, gli furono affidate diverse parti da noti registi. Rossellini gli assegn\u00f2 il ruolo di protagonista in \"Napoli '43\", un episodio di \"Amori di mezzo secolo\" del 1954; Mario Mattoli lo volle in \"Miseria e nobilt\u00e0\" a fianco di Sophia Loren e Tot\u00f2 (e prima in Tot\u00f2 terzo uomo), mentre Jean Renoir gli affid\u00f2 il personaggio di un romantico giovane popolano in \"French Cancan\" (1954). Negli anni '50 si dedic\u00f2 anche al doppiaggio, per la compagnia ODI (doppi\u00f2, tra gli altri, Gabriele Tinti ne \"La banda degli onesti\").\nMor\u00ec giovanissimo a causa di una peritonite, a soli 25 anni."}
{"id": "2010804", "revid": "1305772", "url": "https://it.wikipedia.org/wiki?curid=2010804", "title": "Albertine", "text": ""}
{"id": "2010809", "revid": "1714743", "url": "https://it.wikipedia.org/wiki?curid=2010809", "title": "Elisabetta Dorotea di Sassonia-Gotha-Altenburg", "text": "Biografia.\nFu una delle figlie di Ernesto I di Sassonia-Gotha-Altenburg, duca di Sassonia-Gotha, e di Elisabetta Sofia di Sassonia-Altenburg a raggiungere l'et\u00e0 adulta. A ventisei anni venne cos\u00ec utilizzata da suo padre per accrescere, mediante matrimoni, le alleanze della famiglia con altre casate.\nFu data in sposa a Luigi VI d'Assia-Darmstadt, langravio dal 1661 e vedovo nel 1665 di Maria Elisabetta di Holstein-Gottorp. Il matrimonio venne celebrato a Gotha il 5 dicembre 1666 e sanciva l'unione tra due grandi dinastie tedesche: i Wettin e i Brabante.\nRimase vedova il 24 aprile 1678 e a suo marito vide succedere il primogenito Ernesto Luigi.\nDiscendenza.\nDiede al marito otto figli:"}
{"id": "2010810", "revid": "287204", "url": "https://it.wikipedia.org/wiki?curid=2010810", "title": "Villa Manfredi", "text": "Villa Manfredi (altrimenti conosciuta come Villa Bellaria) \u00e8 una struttura monumentale di Napoli di impianto settecentesco; \u00e8 sita nel quartiere di San Carlo all'Arena in zona Capodimonte.\nL'edificio sorge sul ciglio di uno sperone tufaceo che domina il vallone San Rocco prospiciente il ponte di Bellaria e vi si accede tramite una stretta salita circondata da terrazzamenti coltivati.\nStoria.\nNel luogo in cui sorge la villa esisteva gi\u00e0, almeno dal XVI secolo, una masseria denominata \"Bell'aere\", come testimoniato dai documenti conservati nell'Archivio Diocesano di Napoli e datati al 1597. Lacerti di questa antica costruzione sono ancora visibili alla base dei muri perimetrali dell'edificio. \nLa creazione della masseria di Bell'aere, afferente al casale di Capo di Monte e alla parrocchia di Santa Maria delle Grazie, si pu\u00f2 legare al fenomeno del ripopolamento delle campagne della zona collinare di Napoli che caratterizz\u00f2 il '500 napoletano.\nL'impianto attuale della villa si pu\u00f2 datare alla prima met\u00e0 del XVIII secolo. La costruzione nacque sulla scia della ricolonizzazione del territorio che vide tra '600 e '700 molte delle masserie baronali trasformate in ville signorili.\nVilla Manfredi o Villa Bellaria si configura come una delle molte ville rustiche o \"casine di delizie\" settecentesche sorte sulla collina di Capodimonte intorno alla Reggia (Museo di Capodimonte) voluta da Carlo III di Borbone. \nArchitettura e giardini.\nIl corpo principale, disposto a ferro di cavallo, \u00e8 caratterizzato da una vasta terrazza rivolta a oriente verso il panorama. Dalla facciata, caratterizzata da aperture ellissoidali, parte uno scalone monumentale che conduce alla corte rustica dotata di un pozzo. \nDalla corte rustica si accede a un giardino di impianto settecentesco, allungato, rivolto a occidente, che termina con una fontana e una semicupola affrescata che versa in cattive condizioni di conservazione. L'affresco originario, parzialmente ricoperto da un dipinto del '900, mantiene ancora lacerti leggibili come un paesaggio bucolico con boschi, cascate, un tempietto a \"th\u00f2los\" e un satiro disteso. Il tema dell'affresco settecentesco \u00e8 riconducibile alle simbologie dell'Accademia dell'Arcadia allora in voga anche grazie alla sua sezione partenopea: la \"Colonia Sebezia\". \nFino alla seconda met\u00e0 del '900, ai piedi della semicupola era disposta una vasca ornamentale in marmo, di forma rettangolare absidata, d'ispirazione classica. \nIl giardino \u00e8 ancora caratterizzato da secolari alberi di camellia che testimoniano il primo arrivo in Italia di questa pianta ornamentale, importata intorno al 1760, per volont\u00e0 della regina Maria Carolina d'Asburgo-Lorena, nei giardini delle Regge di Caserta e Capodimonte. \nLungo il lato meridionale della villa si sviluppava un tempo un ulteriore giardino-agrumeto diviso da un vialetto bordato di rose e viole che conduceva a un tempietto a \"tholos\" posto sul ciglio del vallone. Tale giardino ha mantenuto solo le piante di arancio e mandarini e il viale, purtroppo troncato dal crollo del versante. \nLa villa \u00e8 anche dotata di una cappella con altare marmoreo, di stalle, di un sistema di cantine originariamente deputate alla conservazione degli alimenti e del vino e di un'ampia tinaia (in napoletano: \"cellaro\") ancora usata per l'invecchiamento del vino.\nCultura popolare e leggende.\nIl nome Bellaria attribuito alla zona fin dal XVI secolo fa riferimento alla salubrit\u00e0 e al clima fresco che vi si gode anche d'estate. Questa caratteristica fa s\u00ec che, negli ultimi decenni, gli abitanti dei sobborghi settentrionali di Napoli abbiano preso l'abitudine, nelle pi\u00f9 afose serate estive, di riversarsi sul ponte di Bellaria per godere del fresco, richiamando improvvisati venditori di bibite e di cibo da strada. Tale abitudine \u00e8 riportata anche nella raccolta di racconti \"Leggende metronapoletane\" di Peppe Lanzetta che definisce il ponte: \"Bellaria, nostra piazzetta, nostro molo, porticciolo, darsena felice\", descrivendola come un'alternativa del lungomare napoletano. \nLa posizione della struttura, posta su uno sperone tufaceo isolato dai quartieri circostanti da profondi valloni boscosi, ha fatto sorgere diverse leggende diffuse nei quartieri che la circondando: "}
{"id": "2010812", "revid": "1793900", "url": "https://it.wikipedia.org/wiki?curid=2010812", "title": "William Henry Drummond", "text": "Biografia.\nNato in Irlanda, nel 1864 giunse in Canada con i genitori e due fratelli, emigrati a causa della gravissima crisi economica in cui versava l'isola. Due anni dopo il loro arrivo, il padre mor\u00ec per ictus cerebrale. Priva di qualsiasi reddito, la madre apr\u00ec una piccola rivendita di giornali. All'et\u00e0 di 14 anni William lasci\u00f2 la scuola e trov\u00f2 un'occupazione come telegrafista. Nel 1875 cambi\u00f2 ufficialmente il cognome \"Drumm\" in \"Drummond\", affermando che quest'ultimo fosse l'antico nome della famiglia.\nNel 1877 riprese gli studi. Nel 1879 si iscrisse alla facolt\u00e0 di medicina dell'Universit\u00e0 di Montr\u00e9al. Conseguita la laurea, si dedic\u00f2 alla sanit\u00e0 pubblica e alla medicina legale. Fu redattore della rivista \"Canada Medical Record\".\nPi\u00f9 tardi si dedic\u00f2 alla poesia. Le sue composizioni poetiche, ispirate alla vita dei contadini francofoni del Qu\u00e9bec, divennero in breve tempo fra le pi\u00f9 note fra quelle del XX secolo nei paesi di lingua inglese. Fu ammesso alla \"Royal Society of Literature\" del Regno Unito nel 1898 e alla \"Royal Society of Canada\" nel 1899."}
{"id": "2010813", "revid": "713168", "url": "https://it.wikipedia.org/wiki?curid=2010813", "title": "Hernando de Alarc\u00f3n (esploratore)", "text": "Biografia.\nNel 1539 il vicer\u00e9 spagnolo Antonio de Mendoza incaric\u00f2 Marcos de Niza di esplorare la zona settentrionale del Messico. Al ritorno dalla spedizione, Niza afferm\u00f2 che pi\u00f9 a nord vi erano sette citt\u00e0 d'oro appartenenti al regno di Cibola.\nUna volta ricevuta la notizia, il vicer\u00e9 diede subito disposizioni per organizzare una vasta spedizione militare: Francisco V\u00e1zquez de Coronado venne incaricato di guidare una spedizione via terra composta da circa 350 soldati spagnoli e qualche centinaio di nativi americani, mentre a Hernando de Alarc\u00f3n venne fatta la richiesta di inviare una squadra navale.\nAlarc\u00f3n salp\u00f2 da Acapulco il 9 maggio 1540 in direzione del Golfo della California. Il 26 agosto imbocc\u00f2 il fiume Colorado, nominandolo \"r\u00edo de Nuestra Se\u00f1ora del Buen Gu\u00eda\". Secondo i piani, attese l'arrivo di Coronado ma non ricevendone notizie, prese a risalire il fiume sino alla confluenza con il fiume Gila. Qui sotterr\u00f2 delle lettere sotto un punto marcato con una croce con l'intento di mettersi in contatto con Coronado. I due non riuscirono mai ad incontrarsi ma le lettere furono poi scovate da Melchor D\u00edaz, incaricato di cercare lo stesso Alarc\u00f3n. Alcuni storici citano il fatto che, prima di fare ritorno, Alarc\u00f3n si sia spinto ancora pi\u00f9 a nord e che probabilmente abbia anticipato Juan Rodr\u00edguez Cabrillo nella scoperta della California.\nFrancisco de Ulloa aveva gi\u00e0 scoperto la foce del fiume Colorado nel settembre del 1539 ma non lo aveva risalito cos\u00ec come aveva fatto Alarc\u00f3n che viene pertanto ricordato come il primo europeo ad effettuare tale impresa.\nMor\u00ec durante il ritorno da questa spedizione nel 1541."}
{"id": "2010814", "revid": "111540122", "url": "https://it.wikipedia.org/wiki?curid=2010814", "title": "Villa Campbell", "text": "Villa De Rosa (gi\u00e0 villa Campbell), \u00e8 una struttura di interesse storico-artistico di Napoli.\nIn origine, fu una masseria caratterizzata da una planimetria quadrangolare ed un cortile interno. Nel Settecento era di propriet\u00e0 del convento di San Pietro a Majella, annesso a un podere agricolo di 41 moggia.\nCon la soppressione degli ordini, nel 1801, la tenuta fu ceduta a Enrico Campbell ed, in seguito, sub\u00ec vari passaggi di propriet\u00e0 ma, non troppo tardi, ritorn\u00f2 ad essere dei Campbell.\nQuesti la trasformarono in un bel casino di delizie, costituito anche da rigogliosi giardini, pergolati, ecc..\nOggi ospita l'istituto religioso della Pia societ\u00e0 delle figlie di San Paolo."}
{"id": "2010817", "revid": "36426", "url": "https://it.wikipedia.org/wiki?curid=2010817", "title": "Villa Lieto", "text": "Villa Lieto, meglio conosciuta come Villa De Luca \u00e8 una villa settecentesca di Napoli costruita sulla collina di Capodimonte, nei pressi dell'antico posto doganale di via Vecchia S. Rocco.\nStoria e descrizione.\nFu una propriet\u00e0 dei duchi Lieto, mentre, successivamente, sub\u00ec vari passaggi di propriet\u00e0. La storia di questa villa \u00e8 molto simile a quella dei Campbell, poich\u00e9 anch'essa fu dapprima una residenza a vocazione agricola e poi una residenza di rappresentanza.\nLa villa fu costruita intorno ad una corte adiacente a un rigoglioso giardino, che attualmente misura circa 640 m\u00b2. Detto giardino, recintato con inferriate e colonnine di tufo, ospita specie autoctone e non, comprendenti palme da dattero, cachi selvatichi, melangoli, aranci, mandarini, limoni, rosmarino, salvia, lavanda, ruta, e varie piante grasse. Il fabbricato centrale era l'abitazione padronale e i bracci laterali costituivano gli appartamenti di servizio. In prossimit\u00e0 del complesso fu costruito un casino di caccia, il \"Casino Bianchini\" (al civico 1 di piazzetta Lieti), comprendente una cappella, attualmente dismessa e adibita a deposito. Un altro casino pertinente alla villa era il Casino Meuricoffr\u00e9e (ora villa \"Il Capriccio\", ubicata in via Lieti a Capodimonte, 97), ora sede della \"III Municipalit\u00e0\", dotato in origine di un giardino di 600 m\u00b2 e di una tenuta colonica molto pi\u00f9 ampia. Questa \u00e8 attualmente adibita a parco pubblico. Dal 2012, il Parco, su disposizioni della \"III Municipalit\u00e0\", viene chiuso dal tramonto fino al sorgere del sole.\nQuest'area verde si estende, dal lato nord, fino ad un parcheggio comunale prossimo a villa Lieto-De Luca, mentre dal lato sud confina con l'area di via Lieti 51b e con il liceo scientifico Sbordone. \"Villa Capriccio\" \u00e8 attualmente sede della III Municipalit\u00e0.\nLa struttura ha subito varie trasformazioni e modifiche; le pi\u00f9 rilevanti hanno dotato l'edificio di due diversi accessi, corrispondenti a due differenti livelli stradali, quello di via Nuova San Rocco n. 68 e quello di piazzetta Lieti n. 2.\nDopo la seconda guerra mondiale la villa e i bracci circostanti ospitano appartamenti, acquisiti da diversi proprietari, tra cui la \"Cassa di credito Scarlato\" e gli \"Imprenditori Normale\", e affidati a famiglie locali. Danneggiata dal terremoto dell'Irpinia del 1980, \u00e8 abbandonata dagli affittuari e occupata da famiglie di senzatetto, poi assegnatari di case popolari. Viene acquisita nel patrimonio del Comune di Napoli con atto di esproprio e restaurata nel 1986.\nFino al 2008 ospita un importante centro di restauro della \"Soprintendenza delle belle arti\" di Napoli, specializzato nel recupero di opere pittoriche provenienti dal Museo di Capodimonte e da altri centri. Vi si tengono corsi e laboratori diretti da maestri come Ernesto Tatafiore. A causa di problemi strutturali (locali umidi, cedimenti nel sottosuolo, ecc.) \u00e8 lasciata dalla \"Soprintendenza\" e utilizzata come deposito dalla \"III Municipalit\u00e0\". Nel 2004, uno dei bracci laterali della villa, adiacente all'accesso di Piazzetta Lieti (Corte interna), subisce un dissesto dovuto alla rottura di una conduttura, sottostante al vicolo in basolato. La conduttura cede, provocando danni al braccio di servizio di \"Villa De Luca\" attualmente identificato come \"Condominio Piazzetta Lieti 2\". Questo, ristrutturato nel 2003 con i fondi della ricostruzione per il sisma del 1980, con l'approvazione della \"Sovrintendenza alle Belle Arti\", su progetto dell'Architetto Angelo Salvatore Spadaro, subisce un cedimento. Di conseguenza intenta causa all'ARIN, con esiti positivi ed il risarcimento dei danni subiti.\nIl complesso tufaceo su cui sorge la Villa comprende un sistema di collegamenti sotterranei, parzialmente diruto, con cave, pozzi, cisterne, vie di uscita (vallone di San Rocco, bosco di Capodimonte, antico acquedotto del Serino, fogne, aree catacombali). Sotto il cortile interno, da una cisterna, ai tempi della II guerra mondiale, secondo la testimonianza degli abitanti storici della corte, fu ricavato un rifugio antiaereo."}
{"id": "2010819", "revid": "307923", "url": "https://it.wikipedia.org/wiki?curid=2010819", "title": "Villa Il Capriccio", "text": "Villa Il Capriccio \u00e8 una struttura monumentale di Napoli; sorge in via Lieti, ai margini dell'omonimo rione nella zona di Capodimonte.\nIl complesso, costituito da un'antica tenuta di campagna ed annesso podere coltivato, fu costruito in una zona non panoramica, pianeggiante. Esso avrebbe dovuto fungere da residenza estiva, legata, al contempo, anche alla produzione agricola.\nLa tenuta visse analoghe vicende storiche delle altre ville della zona, tra il periodo napoleonico e la Restaurazione.\nI due livelli del fabbricato erano distinti: uno a scopo di servizio e l'altro ad appartamenti nobili.\nOscar Meuricoffre, un nobile della seconda met\u00e0 dell'Ottocento, fece aggiungere un altro piano e rese la struttura pi\u00f9 elegante. La villa pur sopraelevata e lottizzata, conserva comunque il suo originario impianto settecentesco.\nOggi \u00e8 propriet\u00e0 del comune di Napoli e ospita gli uffici della III Municipalit\u00e0, con un centro sociale per anziani, mentre il vecchio podere coltivato \u00e8 un parco pubblico dotato di campi sportivi ed altri servizi."}
{"id": "2010821", "revid": "1543377", "url": "https://it.wikipedia.org/wiki?curid=2010821", "title": "Villa Castagneto-Caracciolo", "text": "Villa Castagneto-Caracciolo (in passato villa Regina Madre) \u00e8 una struttura di interesse storico di Napoli; locata sulla sommit\u00e0 del poggio dello Scudillo, tra le colline dei Colli Aminei, Capodimonte e del Vomero. \nRealizzata interamente in tufo, fu costruita probabilmente nel XVIII secolo dal duca Francesco Caracciolo, celebre ammiraglio appartenente alla famiglia di San Francesco Caracciolo, che durante la sua carriera militare fiancheggi\u00f2 anche il celebre ammiraglio Horatio Nelson. Poi passata al principe di Castagneto Nicola Caracciolo.\nAppare nella settecentesca mappa del duca di Noja, dove \u00e8 rappresentata come un \"casino di villa\" a corte aperta. La salita che dalla Sanit\u00e0 portava al poggio dello Scudillo (l'odierna via del serbatoio) termina direttamente nell'androne, che d\u00e0 sulla corte meridionale della villa aperta verso sud-est. Alle spalle dell'edificio, \u00e8 rappresentato un giardino suddiviso in quadranti regolari.\nL'apertura di una nuova strada verso gli attuali Colli Aminei hanno trasformato l'assetto della villa: la corte diviene un belvedere dalla vista eccezionale, aperto su Capodimonte, la Certosa di San Martino, il centro storico, l'intero Golfo di Napoli ed il Vesuvio, mentre l'ingresso principale viene trasferito nella parte rivolta verso il giardino. Nella Pianta di Napoli del 1872-80, il giardino era stato espanso fino a circondare tutti i lati della villa, fino al belvedere, adattato al gusto romantico dell'epoca. Grazie alla sua ottima posizione dalla quale si vedono magnificamente famosi luoghi d'interesse del capoluogo campano come \u00e8 considerato uno dei punti pi\u00f9 panoramici di Napoli.\nSub\u00ec numerosi bombardamenti durante la seconda guerra mondiale e i segni di questi sono tuttora visibili. Era inizialmente dotata di due torri e un piano superiore, oggi crollati, di un vasto giardino reale attraversato da numerose carrozze, una cantina con un antico torchio, numerose camere da letto e cucine; vi era anche una cappella personale del principe, oggi sconsacrata, ma ancora riconoscibile dall'architettura arcoidale e da un crocifisso sul suolo. All'inizio del XXI secolo, la villa \u00e8 quasi allo stato di rudere.\nPresenta al proprio interno un altissimo numero di variet\u00e0 di piante, tra cui un secolare albero di Magnolia grandiflora e un considerevole numero di Aptenia cordifolia e Castanea sativa, da cui il toponimo.\nNell'Arte.\nIl panorama goduto dalla villa \u00e8 stato oggetto di importanti rappresentazioni tra le quali il quadro \"Napoli dalla Conocchia\" di Giacinto Gigante ubicato presso il Museo Capodimonte e il quadro di Salvatore Fergola \"Napoli dalla Conocchia di Capodimonte\" custodito a Palazzo Reale."}
{"id": "2010822", "revid": "37401", "url": "https://it.wikipedia.org/wiki?curid=2010822", "title": "Epoca romanica", "text": ""}
{"id": "2010827", "revid": "124061026", "url": "https://it.wikipedia.org/wiki?curid=2010827", "title": "Vetrata", "text": "La vetrata \u00e8 un insieme di lastre di vetro a differenti gradi di opacit\u00e0, montate su intelaiatura di legno o di metallo (per lo pi\u00f9 piombo). Viene usata per sigillare ed eventualmente decorare finestre o altro genere di aperture nelle pareti. Pu\u00f2 avere funzione di parete divisoria. La tecnica utilizzata con intento decorativo \u00e8 la pittura del vetro.\nTecnica di costruzione.\nSull'intelaiatura vengono montati i frammenti di vetro: pu\u00f2 trattarsi di vetro di crogiolo, la cui colorazione \u00e8 ottenuta aggiungendo ruggine, cobalto o rame alle componenti di base (ossido di calcio e carbonato di potassio) o di vetro placcato (cio\u00e8 vetro in pi\u00f9 stratificazioni, per ottenere varie gradazioni di colore). Inizialmente, l'artefice appronta un cartone preparatorio. Su questa base, vengono tagliate le lastre o con l'aiuto di un ferro incandescente o (a partire dal XV secolo) di una punta di diamante. Le diverse lastre vengono montate su una griglia provvisoria ed eventualmente pitturate con l'utilizzo di \"grisaille\", fissata poi con una cottura a temperature elevate. A questo punto, le lastre vengono unite con l'utilizzo di piombo e montate sull'intelaiatura.\nTecniche moderne e contemporanee.\nNel corso degli ultimi due secoli l'evoluzione delle tecniche di lavorazione del vetro, la ricerca plastica di numerosi artisti e il variare degli stili architettonici hanno prodotto nuovi tipi di vetrate, destinate agli stessi usi di quelle tradizionali rilegate a piombo. Le principali sono:\n- la \"dalle de verre\", montaggio di vetri colorati di forte spessore (2,5 cm) a mezzo di cemento o resina.\n- il metodo detto \"Tiffany\", vetrata dove ogni tassello di vetro \u00e8 coperto da un fine nastro di rame che permette di saldare insieme i pezzi.\n- il \"fusing\", tecnica che permette di fondere insieme vetri di diverse colorazioni.\nStoria.\nLe vetrate esistono dall'epoca romana e si sono evolute nei secoli grazie alle tecniche di lavorazione del vetro.\nOrigini delle vetrate.\nCon la scoperta della soffiatura a stampo attorno al 25 d.C. e il conseguente crollo del prezzo del vetro, nell'Impero romano si diffuse l'uso di decorare le terme, gli edifici pubblici e le ville pi\u00f9 prestigiose con vetri colorati montati su telai di legno o di metallo. Di queste prime vetrate, cui fa cenno pi\u00f9 volte Plinio il Giovane nelle sue lettere, nulla ci resta. \nSotto Ottaviano Augusto, la produzione del vetro divenne una vera e propria industria. I primi visitatori della citt\u00e0 di Pompei ebbero modo di osservare vetri ancora collocati nei telai delle finestre di edifici pubblici e abitazioni private. Seneca considerava recente l'uso di applicare lastre di vetro alle finestre.\nCon la decadenza economica del V secolo, la produzione di vetrate cessa in Italia, mentre continua nei paesi del Nord Europa e nel Medio Oriente. Nel V secolo il vescovo Sidonio Apollinare descrive le vetrate della Basilica dei Maccabei a Lione. \nMedioevo.\nLe pi\u00f9 antiche vetrate integre del mondo si trovano nella cattedrale di Augusta in Germania (del 1130 circa). Si tratta di cinque figure dell'antico testamento (Mos\u00e8, Davide, Daniele, Osea e Giona), uniche rimaste di una serie pi\u00f9 numerosa. Sono opere tutt'altro che primitive, che testimoniano una perfetta maturit\u00e0 tecnica e la conoscenza della pittura su vetro. La medesima abilit\u00e0 si riscontra nell'abbazia di Tegernsee, dove fior\u00ec un importante laboratorio di vetrate, il cui influsso si estese in tutta la Baviera, superandone i confini verso est.\nA partire da quest'epoca le testimonianze di vetrate romaniche (di tema religioso, dai colori chiari, a pezzi grandi) si fanno sempre pi\u00f9 numerose.\nPur diffusa in epoca romanica, questa tecnica costruttiva e decorativa raggiunse il suo apogeo con l'architettura gotica (soprattutto a motivo dello sviluppo tecnologico in termini di statica che questa architettura port\u00f2 con s\u00e9), divenendone generalizzato l'uso nel secolo XIII.\nRispetto alla vetrata romanica i colori sono pi\u00f9 scuri, i pezzi di vetro pi\u00f9 piccoli, i soggetti si moltiplicano e comprendono pi\u00f9 scene per finestra. Famose in tutto il mondo sono le vetrate della cattedrale di Chartres: eseguite fra il 1150 e il 1240 occupano una superficie complessiva di circa 7000 metri quadrati, per un totale di 176 finestre. Di grande interesse anche la cattedrale di Notre Dame e la Sainte-Chapelle a Parigi, dove la vetrata gotica incontra la sua massima espressione.\nIn Italia invece l'uso di decorare le finestre delle chiese con vetrate figurative \u00e8 un fenomeno di importazione, giunto attraverso l'affermarsi dello stile gotico. Per la realizzazione delle vetrate del Duomo di Milano, uno dei maggiori cicli esistenti in Italia, molti maestri vetrai furono fatti venire dalla Germania e dai paesi fiamminghi. Una vetrata autoctona \u00e8 quella veneziana a rulli (dischi).\nCol prevalere dello stile rinascimentale, pi\u00f9 sensibile alle rese prospettiche e ai volumi, la vetrata si adatt\u00f2 facendo sempre pi\u00f9 uso della pittura. Una delle tecniche che iniziano a prendere piede in questo periodo \u00e8 la grisaglia, utilizzata a partire dal XV secolo. Si tratta di uno smalto composto da ossido di rame e da un fondente utilizzato per realizzare sfumature e dare corpo a figure e decorazioni. \nCon l'avvento del protestantesimo (e la conseguente iconoclastia) e della Controriforma inizia per le vetrate un periodo di declino. A partire dalla Svizzera si diffonde l'uso di piccoli pannelli decorativi di carattere laico, soprattutto stemmi, che ornano le finestre delle case. L'uso del diamante al posto del ferro arroventato permette tagli pi\u00f9 arditi. Ma con il passare degli anni si assiste a una perdita di originalit\u00e0.\nNel periodo barocco l'interesse per la vetrata diminuisce ulteriormente: la conoscenza delle tecniche si \u00e8 persa tanto che nessuno \u00e8 pi\u00f9 in grado di eseguire i restauri. Solo alla fine del XIX secolo in Inghilterra, grazie alla corrente del Neogotico, in particolare per interesse dei pittori inglesi William Morris e sir Edward Burne-Jones rinasce l'interesse per le vetrate, ma per avere risultati di pregio bisogner\u00e0 aspettare almeno un ventennio. Si tratta di vetrate per lo pi\u00f9 di carattere laico, che ornano gli edifici neogotici.\nArt Nouveau ed epoca moderna.\nA Venezia a met\u00e0 Ottocento il vetraio muranese Pietro Bigaglia adorna la sua casa con delle vetrate che alternano rulli filigranati di sua produzione a parti in vetro colorato e trasparente.\nCon l'\"Art Nouveau\" e il Liberty, la vetrata ha il suo grande rilancio, sviluppando forme e cromatismi nuovi. Louis Comfort Tiffany rinnova profondamente la vetrata sia dal punto di vista iconografico che tecnico, introducendo l'uso di vetri opachi, fatti produrre da lui stesso, e sostituendo il profilato in piombo con un nastrino di rame. Artisti come Antoni Gaud\u00ed, Mackintosh e Frank Lloyd Wright ne rinnovano profondamente l'aspetto formale.\nIn Italia mentre la ditta Beltrami lavora a Milano, a Venezia Teodoro Wolf Ferrari e Vittorio Zecchin propongono vetrate svincolate dall'architettura, di piccola dimensione e di grande impatto decorativo.\nAttualmente dopo una parziale decadenza nel secondo dopoguerra (in cui ci si occupa soprattutto di restauri), ha fatto seguito una rinascita, con innovazioni che riguardano sia il piano formale che quello tecnico. Ricordiamo solo Chagall, le Corbusier e Anzolo Fuga. Dopo decenni di arredamento spoglio e minimalista l'uso della vetrata come decoro della propria abitazione \u00e8 in rapida espansione."}
{"id": "2010834", "revid": "22475", "url": "https://it.wikipedia.org/wiki?curid=2010834", "title": "Memorie scrivibili una sola volta", "text": ""}
{"id": "2010836", "revid": "339392", "url": "https://it.wikipedia.org/wiki?curid=2010836", "title": "Read-Only Memory", "text": ""}
{"id": "2010849", "revid": "110157", "url": "https://it.wikipedia.org/wiki?curid=2010849", "title": "Teatro 13", "text": "Il Teatro 13 \u00e8 un teatro di Firenze situato in via Nicolodi 2, zona Campo di Marte.\nStoria.\nIl teatro \u00e8 inserito all'inizio del corpo centrale del grande complesso realizzato fra il 1928 e il 1931 per ospitare la sede fiorentina dell'Istituto Nazionale dei Ciechi \"Vittorio Emanuele II\". Progettato dall'ingegner Mario Malavolti, il grande edificio occup\u00f2 un vasto quadrilatero dei terreni posti a nord del Campo di Marte che, dopo gli usi militari, vennero destinati alla fine degli anni '20 al nuovo quartiere residenziale.\nL'attivit\u00e0 del teatro, nel corso degli anni '70, si \u00e8 andata sempre pi\u00f9 riducendo anche a causa delle osservazioni e dei rilievi avanzati dalla Commissione Provinciale di vigilanza, a seguito della visita effettuata nel 1976, soprattutto in relazione allo stato generale dell'impianto elettrico e di emergenza, alle vie di esodo, ai servizi igienici e ai materiali non ignifughi.\nSolo col passaggio all'Amministrazione Regionale dell'intero complesso si sono gettate le basi per un utilizzo pubblico della struttura teatrale. Dopo l'assegnazione della struttura al Comune di Firenze che l'ha utilizzata come sede del Consiglio di Quartiere n. 13, nel 1981 \u00e8 stato redatto un progetto organico di restauro del teatro e di adeguamento alle vigenti normative di sicurezza. I lavori, su progetto redatto per il Comune dall'architetto Luigi Francalanci, sono iniziati nel 1985 e sono stati ultimati nel novembre del 1987. Da allora il teatro, con la nuova denominazione di \"Teatro 13\", ha iniziato un nuovo periodo di vita ponendosi come una delle strutture pi\u00f9 nuove e rispondenti alle esigenze poste da un'attivit\u00e0 teatrale di ricerca e sperimentazione sempre pi\u00f9 presenti nell'area urbana fiorentina.\nDescrizione.\nAl teatro, posto al centro dell'edificio subito dopo il grande atrio principale, si accede mediante due porte che immettono nella sala e che sono poste ai lati dell'imponente scalone principale che dall'atrio porta ai piani superiori.\nDi forma rettangolare, con una galleria non molto profonda, il teatro assume al suo interno un originale aspetto dec\u00f2 grazie alle decorazioni a stucchi bianchi e dorati, alle decorazioni pittoriche e soprattutto grazie agli elementi di arredo in vetro che si ritrovano nei lampadari e nelle appliques della sala e nelle vetrate poste nella parete di fondo sia al piano della sala che a quello della galleria. Le poltroncine in ferro, risalenti alla met\u00e0 degli anni '20, provengono dal cittadino Teatro Comunale.\nIl palcoscenico, con camerini nel sottopalco, pur di dimensioni medio-piccole, risulta funzionale e ben proporzionato per attivit\u00e0 teatrali di prosa e per attivit\u00e0 concertistiche. In questa sede, infatti, va ricordato che nel secondo dopoguerra sono state ospitate le selezioni per alcune edizioni del celebre concorso per cantanti lirici intitolato a Enrico Caruso."}
{"id": "2010852", "revid": "400694", "url": "https://it.wikipedia.org/wiki?curid=2010852", "title": "Teatro Arena San Salvi", "text": "San Salvi Citt\u00e0 Aperta \u00e8 un progetto culturale nato per la rigenerazione dell'ex-citt\u00e0 manicomio di San Salvi a Firenze, che dal 1998 \u00e8 stato recuperato per funzioni socioculturali della citt\u00e0.\nDescrizione.\nIl progetto si apre con la creazione di uno spazio teatrale all'interno di San Salvi, che diviene il primo presidio culturale in un'ex area manicomiale.\nCon San Salvi Citt\u00e0 Aperta si vuole ribaltare della funzione originaria del luogo rendendo aperto, culturale e libero uno spazio che \u00e8 stato testimone di innumerevoli episodi di reclusione e contenzione.\nParte essenziale di questo particolare e significativo processo di recupero del complesso \u00e8 l'esperienza condotta dal gruppo di teatro di ricerca \"Chille de la balanza,\" diretto da Claudio Ascoli.\nLa compagnia ha stabilito qui la sede operativa di una esperienza artistica fra le pi\u00f9 importanti e stimolanti del panorama fiorentino: un vero e proprio cantiere aperto a iniziative d'avanguardia e di contaminazione disciplinare: mostre, laboratori, spettacoli, happening, concerti, improvvisazioni. \nL'esperienza ha portato a una azione di riscoperta e riappropriazione da parte dei cittadini di uno spazio della citt\u00e0 fino a poco tempo fa in pratica sconosciuto a causa della sua destinazione a luogo di segregazione e di isolamento.\nIn questo ha avuto un ruolo fondante lo spettacolo itinerante \"C'era una volta... il manicomio\", comunemente conosciuto come \"La Passeggiata\" di e con Claudio Ascoli, ideata nel 1999 e tutt'ora in replica e che ha visto oltre 60.000 visitatori.\n\u00c8 stata riconosciuta come \"Passeggiata patrimoniale\" da UNESCO e Consiglio d'Europa cos\u00ec come definita dalla Convenzione di Faro del 2005."}
{"id": "2010853", "revid": "2102027", "url": "https://it.wikipedia.org/wiki?curid=2010853", "title": "Teatro Cantiere Florida", "text": "Il Teatro Cantiere Florida \u00e8 un teatro di Firenze.\nStoria.\nIl teatro (gi\u00e0 Cinema Teatro Florida) apr\u00ec a Firenze nel mese di dicembre 2002 grazie a un lavoro di completo restauro a cura di Elsinor Teatro Stabile d'Innovazione.\nSi hanno notizie dell'esistenza di un teatro nei locali della canonica di San Pietro a Monticelli che nel 1940 aveva l'agibilit\u00e0 per 186 spettatori. Nel 1954, in occasione del rifacimento dei locali della canonica, il vecchio teatro venne distrutto e al suo posto fu realizzato il Cinema Florida che per vari decenni ha costituito, assieme alle altre due sale Eden e Universale, un importante punto di ritrovo per il nuovo quartiere dell'Oltrarno.\nOggi il Teatro Cantiere Florida \u00e8 gestito da Elsinor Teatro Stabile d'Innovazione ed \u00e8 una realt\u00e0 importante nel panorama nazionale che propone a Firenze la pi\u00f9 completa stagione di teatro contemporaneo con un ampio calendario di prosa, danza e teatro ragazzi.\nAccanto alla stagione, il teatro propone rassegne, laboratori di alta formazione ed eventi. Il foyer ospita mostre e installazioni."}
{"id": "2010876", "revid": "4255", "url": "https://it.wikipedia.org/wiki?curid=2010876", "title": "Giovan Battista Caracciolo", "text": ""}
{"id": "2010887", "revid": "490388", "url": "https://it.wikipedia.org/wiki?curid=2010887", "title": "Capacit\u00e0 funzionale residua", "text": "La capacit\u00e0 funzionale residua (FRC) \u00e8 il volume d'aria presente nel polmone al termine di un'espirazione normale.\nLa FRC \u00e8 equivalente a circa 2L ed \u00e8 data dalla somma del volume residuo (VR) che rimane nel polmone dopo la massima espirazione pi\u00f9 il volume di riserva espiratoria (VRE), la quantit\u00e0 d'aria che pu\u00f2 essere espirata con un'espirazione massimale forzata.\nTanto pi\u00f9 \u00e8 piccolo il valore della FRC e tanto pi\u00f9 le vie aeree si chiudono precocemente durante l'espirazione.\nIl volume residuo garantisce che gli alveoli presenti nei polmoni dispongano di una quantit\u00e0 minima d'aria, in modo da non chiudersi completamente, operazione che comprometterebbe la loro riapertura in sede di una nuova inspirazione. \nLa misurazione di questa capacit\u00e0 si effettua tramite spirometria, pletismografia, mixing dell'elio e wash out dell'azoto. Difatti, mentre \u00e8 possibile misurare direttamente il volume di riserva espiratorio nel paziente facendolo espirare profondamente, non \u00e8 possibile misurare direttamente il volume residuo, che viene calcolato coi metodi suddetti."}
{"id": "2010888", "revid": "125647815", "url": "https://it.wikipedia.org/wiki?curid=2010888", "title": "Comunit\u00e0 montana Monti Lattari - Penisola Sorrentina", "text": "La Comunit\u00e0 montana dei Monti Lattari - Penisola Sorrentina era una comunit\u00e0 montana della Campania, con sede ad Agerola, che si estendeva sull'asse dei Monti Lattari, lungo le dorsali della penisola sorrentina.\nL'Ente \u00e8 stato soppresso nel 2008 dalla Regione Campania nell'ambito di un piano di riorganizzazione orientato al contenimento dei costi, poich\u00e9 i comuni aderenti difettavano nei requisiti altimetrici fissati dalla nuova normativa regionale. In tal senso \u00e8 stata accorpata alla Comunit\u00e0 montana Penisola Amalfitana, escludendo in entrambe i comuni che hanno accesso al mare, dando vita alla Comunit\u00e0 montana Monti Lattari.\nLa comunit\u00e0 comprendeva 10 comuni:\nTra i comuni aderenti all'ex Comunit\u00e0 montana Monti Lattari - Penisola Sorrentina, solo Agerola, Casola di Napoli, Lettere e Pimonte sono stati ammessi nella Comunit\u00e0 montana Monti Lattari, mentre sono rimasti fuori i comuni costieri."}
{"id": "2010890", "revid": "120669924", "url": "https://it.wikipedia.org/wiki?curid=2010890", "title": "Eccidio della famiglia Arduino", "text": "L'eccidio della famiglia Arduino fu un eccidio compiuto dalle Brigate Nere a Torino che si inquadra nelle azioni di repressione dell'attivit\u00e0 partigiana di contrasto al regime della Repubblica Sociale Italiana e di resistenza all'occupazione nazista dell'Italia settentrionale.\nI fatti.\nLa sera del 12 marzo 1945 elementi delle Brigate Nere, spacciandosi per partigiani prelevarono dalla loro abitazione, in via Moncrivello 1, in Barriera di Milano a Torino: Gaspare Arduino, le sue due figlie, Libera e Vera Arduino (di 16 e di 18 anni, rispettivamente), un loro ospite, Alberto Ellena ed una coppia di vicini degli Arduino, Rosa Ghizzone e Pierino Montarolo. Gli uomini furono portati alla Casa del Littorio, torturati e trucidati la notte stessa nei pressi dell'abitazione, in Corso Belgio angolo via Lessolo; Alberto Ellena, seppur ferito, riusc\u00ec a salvarsi mentre Vera e Libera furono trucidate nei pressi del canale della Pellerina e Rosa Ghizzone riusc\u00ec a fuggire gettandosi nel canale ma, a causa delle ferite riportate, mor\u00ec pochi mesi dopo."}
{"id": "2010896", "revid": "19339147", "url": "https://it.wikipedia.org/wiki?curid=2010896", "title": "Insieme bene ordinato", "text": ""}
{"id": "2010904", "revid": "599013", "url": "https://it.wikipedia.org/wiki?curid=2010904", "title": "Kathy Kreiner", "text": "\u00c8 sorella di Laurie, a sua volta sciatore alpino di alto livello.\nBiografia.\nSpecialista di slalom gigante e discesa libera, Kathy Kreiner ottenne il primo risultato di rilievo in Coppa del Mondo il 18 gennaio 1971 sulle nevi di Grindelwald in Svizzera dove concluse sesta in discesa libera. L'anno seguente sal\u00ec per la prima volta sul podio, con il terzo posto, ad Anchorage negli Stati Uniti, nel gigante vinto dall'elvetica Bernadette Zurbriggen davanti all'austriaca Monika Kaserer.\nIl 6 gennaio 1974 conquist\u00f2 l'unico successo di carriera nel circuito mondiale: a Pfronten, in Germania Ovest, in gigante. Dopo , venne convocata anche per i XII Giochi olimpici invernali di dove riusc\u00ec a vincere la medaglia d'oro nello slalom gigante, medaglia valida anche ai fini dei Mondiali 1976. Partecip\u00f2 anche alla successiva edizione delle Olimpiadi, , giungendo quinta in discesa libera.\nNel dicembre dello stesso anno si aggiudic\u00f2 l'ultimo podio di Coppa, a Val-d'Is\u00e8re in Francia, dove si piazz\u00f2 seconda in discesa libera dietro a Marie-Th\u00e9r\u00e8se Nadig. Il 13 marzo 1981 termin\u00f2 l'attivit\u00e0 agonistica a Furano, in Giappone, con un 15\u00ba posto in gigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2010905", "revid": "399", "url": "https://it.wikipedia.org/wiki?curid=2010905", "title": "Lingua messapica", "text": "La lingua messapica era una lingua (o un insieme di idiomi pi\u00f9 o meno affini tra loro) parlata in epoca preromana nel territorio corrispondente all'attuale Puglia, principalmente nella parte meridionale della regione e in particolare nella penisola salentina. \u00c8 stata cos\u00ec denominata con riferimento ai Messapi, un'antica trib\u00f9 stanziata fin dall'et\u00e0 del ferro in tutto il settore meridionale della Japigia.\nNome.\nIl termine \"messapico\" \u00e8 tradizionalmente usato per riferirsi a un insieme di lingue parlate da una comunit\u00e0 linguistica relativamente omogenea di trib\u00f9 (Messapi, Peucezi e Dauni) le quali, antecedentemente alla conquista romana, parlavano lingue presumibilmente non italiche nelle regioni che in epoca romana divennero note come \"Apulia\" e \"Calabria\" (odierno Salento).\nAlcuni studiosi sostengono per\u00f2 che, per riferirsi a tutto l'insieme di lingue parlate dagli Japigi, il termine \"japigio\" andrebbe preferito al termine \"messapico\", mentre quest'ultimo andrebbe invece riservato alle sole iscrizioni rinvenute nella penisola salentina, ove gi\u00e0 in epoca magno-greca era stanziata la trib\u00f9 specifica dei Messapi.\nDel resto non vi \u00e8 certezza che in tutto il territorio japigio si parlasse, in epoca remota, un'unica lingua, anche perch\u00e9 le iscrizioni provenienti dal settore settentrionale della regione sono assai esigue e tardive (non anteriori al IV secolo a.C.). \u00c8 certo comunque che l'alfabeto in uso nell'area del Tavoliere fosse in parte differente rispetto a quello in uso nel Salento.\nOrigini.\nLa lingua messapica era di origine indoeuropea. Dell'idioma rimangono poco pi\u00f9 di cinquecento iscrizioni (la maggior parte nomi di localit\u00e0 o di persona) databili dal VI al II secolo a.C.\nIl messapico potrebbe avere affinit\u00e0 con la lingua illirica, tipica della sponda opposta del Mar Adriatico. L'ipotesi del legame tra messapico ed illirico \u00e8 basata principalmente su nomi di persone trovati su iscrizioni tombali o su riferimenti di scrittori classici.\nLa lingua messapica decadde sino ad estinguersi dopo che il Salento fu conquistato dai Romani, che vi introdussero il latino. La vitalit\u00e0 del messapico risultava per\u00f2 gi\u00e0 in precedenza compromessa a causa della larga e rapida diffusione della lingua osca tra le varie popolazioni italiche in epoca preromana; a tal riguardo \u00e8 significativo che il poeta Quinto Ennio, nato nel 239 a.C. a Rudiae (nella pianura di Lecce) affermava di parlare, oltre al latino e al greco, la lingua osca senza citare il messapico. Viceversa, poich\u00e9 un sostrato (o comunque un influsso) messapico \u00e8 ben riconoscibile in talune variet\u00e0 dialettali osche parlate in regioni finitime (ad esempio, nella Tabula Bantina), \u00e8 plausibile che in epoca remota l'area di diffusione della lingua messapica fosse assai pi\u00f9 vasta.\nAlfabeto.\nI Messapi utilizzavano per le loro iscrizioni un alfabeto greco, pi\u00f9 propriamente laconico, certamente importato dai vicini greci di Taras (Taranto).\nTra le caratteristiche di tale alfabeto si registrano l'assenza di un segno per la vocale /u/ e la presenza di un segno a forma di tridente che \"indica il suono di passaggio (non fonema) fricativo tra la vocale e lo jod successivo\".\nAlcune caratteristiche fonetiche.\nTalune caratteristiche fonetiche del messapico possono essere considerate quasi certe:\nIscrizioni.\nPochissime iscrizioni messapiche sono state decifrate. In particolare l'epigrafe n\u00ba 149 del \"Corpus Inscriptionum Messapicarum\" \u00e8 stata trovata a Vaste e ha avuto la seguente interpretazione da parte di Ciro Santoro:\nDi un'altra iscrizione Messapica ritrovata nella grotta della Poesia, presso Melendugno, una traduzione \u00e8 stata tentata presso la Cornell University:\nInfatti \"Klauhi\", come \"Klohi\" in altre iscrizioni simili, significherebbe \"ascolta\"! (da *\"kleu\"- ascoltare) e \"Zis\" \u00e8 l'equivalente messapico di Zeus. \"Dekias\" \u00e8 il nome (come il latino Decio), mentre \"Artahias\" \u00e8 un genitivo patronimico con il suffisso \u2013as. \"Thautori\" \u00e8 il dio degli inferi con l'aggettivo a\"ndirahho\" (da *\"ndher\"- sotto).\nUna dedica in lingua messapica da Ceglie Messapica."}
{"id": "2010913", "revid": "42081", "url": "https://it.wikipedia.org/wiki?curid=2010913", "title": "Venstresocialisterne", "text": ""}
{"id": "2010918", "revid": "339392", "url": "https://it.wikipedia.org/wiki?curid=2010918", "title": "2005 YQ127", "text": ""}
{"id": "2010920", "revid": "38120", "url": "https://it.wikipedia.org/wiki?curid=2010920", "title": "Minestra di farro", "text": "La minestra di farro \u00e8 una tipica ricetta italiana, ed in particolare lucchese, in quanto il farro \u00e8 un prodotto tipico della Garfagnana. \u00c8 un piatto povero a base di farro, fagioli e verdura della tradizione contadina.\nIn Italia esistono varie ricette tradizionali particolarmente appenniniche (Molise, Garfagnana, ecc.) in cui il farro viene utilizzato per la preparazione di zuppe e minestre.\nQueste ricette erano totalmente dimenticate e solo negli anni 70 del XIX secolo furono imposte nel circuito della ristorazione soprattutto grazie ad alcune popolari trattorie lucchesi frequentate da personaggi famosi."}
{"id": "2010921", "revid": "125171067", "url": "https://it.wikipedia.org/wiki?curid=2010921", "title": "Il Re del Mare", "text": "Il Re del Mare \u00e8 un romanzo avventuroso dello scrittore veronese Emilio Salgari, facente parte del suo ciclo indo-malese. Fu pubblicato per la prima volta a puntate sulla rivista \"Per terra e per mare\" a cavallo tra il 1904 e il 1905 e, successivamente, in volume dall'editore Bemporad nel 1906.\nLa storia \u00e8 ambientata nel 1868, vale a dire undici anni dopo i fatti narrati nel romanzo \"Le due tigri\", mentre precede cronologicamente \"Alla conquista di un impero\". Il titolo riprende il nome dietro cui si nasconde uno strano personaggio, foraggiato dalla Compagnia delle Indie Orientali e dal \"rajah\" di Sarawak, che ha dichiarato guerra a Sandokan e compagni; i pirati, per tutta risposta, ribattezzano con lo stesso nome una formidabile corazzata con la quale ingaggiano contro di lui una vera e propria guerra per mare.\nSi tratta di un romanzo che d\u00e0 una decisiva svolta alla saga: i personaggi del ciclo sono entrati, infatti, in una fase di maturit\u00e0, che li ha resi pi\u00f9 coscienti e razionali. Lo stesso autore comincia, bench\u00e9 in maniera appena accennata, a lasciare sullo sfondo l'istintivo ed ingombrante personaggio di Sandokan, preferendogli il poliedrico Yanez de Gomera: addirittura, il principe-pirata resta inizialmente fuori dall'azione, ricomparendo soltanto al sedicesimo capitolo e senza, peraltro, recitare una parte realmente decisiva nello svolgimento. Lo schema verr\u00e0 riproposto ancora in buona parte dei capitoli successivi del ciclo, cominciando da \"Alla conquista di un impero\"\".\"\nLa scelta stilistica e narrativa di Salgari ha finito per influenzare chiaramente anche la presentazione di varie edizioni moderne dei romanzi: secondo una tradizione acquisita, infatti, \"Il Re del Mare\" \u00e8 considerato l'episodio capofila di un mini-ciclo di storie, detto appunto \"Secondo ciclo della jungla\", che comprende, appunto, il successivo \"Alla conquista di un impero\" e \"Sandokan alla riscossa\". La principale nota narrativa che distingue i due cicli consiste nel fatto che i personaggi nel primo (comprendente \"Le tigri di Mompracem\", \"I misteri della jungla nera\", \"I pirati della Malesia\" e \"Le due tigri\") i personaggi principali fanno la loro conoscenza e uniscono occasionalmente le loro forze per sconfiggere il loro nemico; nel secondo, passato qualche anno, i personaggi vivono gi\u00e0 da tempo avventure assieme e si battono contro gli stessi nemici.\nContrapposto alla fase di maturazione dei personaggi, ne \"Il Re del Mare\" vi \u00e8 un dettaglio non da poco. Pur non pi\u00f9 giovanissime, le tigri di Mompracem, per via del precipitare degli eventi, abbandonano le imprese via terra (che pure le avevano consacrate nei primi quattro romanzi), per tornare allo stadio primordiale della pirateria: la pura guerra navale. \nTrama.\nParte I: La Malesia in fiamme.\nIn quest'episodio della saga, i pirati della Malaysia si ritrovano per la prima volta - e, apparentemente, in maniera inspiegabile - sotto attacco incrociato: Tremal-Naik, diventato proprietario terriero nella regione del Kabatuan, si vede attaccare la propria piantagione dai dayaki ribelli e viene catturato, assieme a sua figlia Darma, da un tale Sir James Moreland, conosciuto come \"Re del Mare\" per via della flotta di incrociatori che ha saputo sapientemente armare e mettere a disposizione del Regno Unito, per collaborare allo sterminio dei pirati.\nAllo stesso tempo, le flotte del \"rajah\" di Sarawak (nipote di James Brooke) espugnano Mompracem e costringono Sandokan ad una sofferta ritirata. A risolvere la situazione \u00e8 l'amico di sempre, il portoghese Yanez: andato in aiuto di Tremal-Naik con un drappello di pirati, scampa alla cattura e viene salvato da un potente incrociatore americano, il \"Nebraska\". La corazzata, inizialmente commissionata ai cantieri dell'Oregon da un sultano malese, \u00e8 rimasta senza proprietario dopo la morte dell'acquirente; Yanez coglie al volo l'occasione e la acquista per la cifra di sessantamila sterline e la ribattezza - a mo' di sfida - \"Re del Mare\", potendo cos\u00ec cominciare la guerra navale contro l'Impero britannico.\nParte II: Il figlio di Suyodhana.\nPer vari mesi, Sandokan e compagni ritornano alla vera, autentica pirateria per mare, abbordando mercantili e sfuggendo alle squadre di incrociatori. Il \"Re del Mare\", tuttavia, \u00e8 un bastimento che consuma carbone a volont\u00e0; con le difficolt\u00e0 crescenti ad entrare nei porti per rifornirsi e ormai stretti tra troppi avversari, i capi-pirateria sono costretti a racimolare carburante nelle stive delle altre navi. Esaurito il carbone, il \"Re del Mare\" viene raggiunto e affondato da una squadriglia armata, guidata dal capitano Moreland. Costui rivela di essere il figlio del capo dei Thug, Suyodhana; allevato da una famiglia inglese e venuto a conoscenza della sua sanguinosa eredit\u00e0 solo quando comp\u00ec venticinque anni, il giovane ha deciso di lavare col sangue la morte del padre. Ma l'amore per Darma e i suoi principi morali che gli impediscono di prendere le difese di un padre assassino lo portano a rinnegare la sua lotta e salvare le Tigri di Mompracem."}
{"id": "2010923", "revid": "6516", "url": "https://it.wikipedia.org/wiki?curid=2010923", "title": "Cheljabinsk", "text": ""}
{"id": "2010927", "revid": "92723", "url": "https://it.wikipedia.org/wiki?curid=2010927", "title": "Diocesi di Acquapendente", "text": "La diocesi di Acquapendente () \u00e8 una sede soppressa della Chiesa cattolica, dal 16 febbraio 1991 annoverata fra le sedi vescovili titolari della Chiesa cattolica.\nTerritorio.\nLa diocesi comprendeva l'estrema parte settentrionale del Lazio e si estendeva sui comuni viterbesi di Acquapendente, Onano, Proceno, Canino, Cellere, Farnese e Ischia di Castro.\nSede vescovile era la citt\u00e0 di Acquapendente, dove fungeva da cattedrale la basilica del Santo Sepolcro, oggi concattedrale della diocesi di Viterbo.\nPatrono della diocesi era Sant'Ermete, martire romano.\nAl momento della soppressione la diocesi era costituita da 16 parrocchie:\nStoria.\nLa diocesi fu eretta il 13 settembre 1649 da papa Innocenzo X con la bolla \"In supremo militantis\" a seguito della soppressione della diocesi di Castro e del trasferimento dei diritti episcopali dall'antica sede di Castro ad Acquapendente, citt\u00e0 che contestualmente venne sottratta alla diocesi di Orvieto.\nLa scelta di Acquapendente come nuova sede vescovile fu agevolata dal fatto che fin dal 1542 i vescovi di Castro erano stati nominati da papa Paolo III abati commendatari dell'abbazia del Santo Sepolcro di Acquapendente. Eretta la diocesi, la cittadinanza acquist\u00f2 e offr\u00ec al vescovo come sua nuova residenza il palazzo Oliva, oggi sede del museo civico diocesano e dell'archivio storico delle diocesi di Acquapendente e di Castro.\nIl territorio della diocesi comprendeva originariamente tutto l'ex ducato di Castro: Ischia di Castro, Farnese, Canino, Cellere, Pianiano (oggi frazione di Cellere), Manciano e Capalbio. Nell'aprile del 1785 la diocesi cedette Manciano e Capalbio alla diocesi di Sovana, ottenendone in cambio Proceno e Onano. Da questo momento il territorio si trov\u00f2 diviso in due dalla diocesi di Montefiascone: da una parte Acquapendente, Proceno e Onano, dall'altra Canino, Cellere, Ischia, Farnese e il castello di Pianiano.\nPrimo vescovo fu Pompeo Mignucci, gi\u00e0 vescovo di Ragusa in Dalmazia, che consacr\u00f2 la nuova cattedrale nel 1654, come attesta una lapide murata all'interno della chiesa. Dal 1651 il capitolo della cattedrale era costituito da un arcidiacono, un arciprete e 11 canonici, che divennero 12 nel 1743.\nIn diocesi operavano diverse confraternite, soprattutto ad Acquapendente, dove v'erano: la confraternita di Sant'Antonio Abate, attestata fin dal 1434; la confraternita della Santissima Trinit\u00e0, presente almeno dal 1510, unita nel 1648 a quella dei Santi Sebastiano e Rocco; le tre confraternite, unite dal 1652, della Misericordia, del Santissimo Crocifisso e di Santo Stefano (o delle Anime del Purgatorio); la confraternita dell'Orazione e Morte, istituita nel 1538. Nella citt\u00e0 episcopale esiste anche un monastero di clarisse, fondato nel 1333, dipendente direttamente dal vescovo.\nSi deve al vescovo Nicol\u00f2 Leti la fondazione, il 21 aprile 1658, del Monte di piet\u00e0 di Acquapendente, sottomesso alla esclusiva giurisdizione vescovile; l'istituto, con alterne vicende, rimase attivo fino al 1946, quando fu messo in liquidazione.\nFin dal 1406 esisteva ad Acquapendente un ospedale. Nel 1692 il vescovo Alessandro Fedeli trasfer\u00ec in altri locali l'ospedale, e nel vecchio edificio istitu\u00ec il seminario diocesano San Giuseppe, che pot\u00e9 mantenersi con le cospicue rendite dell'ospedale e con i benefici di alcune confraternite che vennero per l'occasione soppresse. Il seminario ebbe alterne vicende, e per diversi periodi fu chiuso, soprattutto dal 1770 al 1820.\nIl 12 novembre 1926 Tranquillo Guarneri fu nominato anche vescovo di Bagnoregio, mantenendo unite \"in persona episcopi\" le due diocesi fino alla sua morte nel 1937.\nIl 14 giugno 1951 la Santa Sede effettu\u00f2 un'altra unione \"in persona episcopi\" con Luigi Boccadoro, nominato vescovo di Acquapendente e di Montefiascone; l'8 giugno 1970 lo stesso vescovo fu nominato anche vescovo di Viterbo e Tuscania ed abate di San Martino al Cimino e l'anno successivo amministratore apostolico della diocesi di Bagnoregio. In questo modo nella persona dello stesso vescovo furono unite tutte le sedi episcopali dell'Alto Lazio, primo passo verso l'unione definitiva di tutte le diocesi. Luigi Boccadoro, ultimo vescovo di Acquapendente, trasfer\u00ec la propria residenza a Viterbo dal 1970.\nNel 1973 i territori delle frazioni aquesiane di Torre Alfina e di Trevinano passarono dalle diocesi di Orvieto e di Citt\u00e0 della Pieve alla diocesi di Acquapendente.\nLa diocesi di Acquapendente fu soppressa, assieme alle altre, da papa Giovanni Paolo II il 27 marzo 1986, con la bolla \"Qui non sine\", e il suo territorio aggregato alla diocesi di Viterbo.\nDal 16 febbraio 1991 Acquapendente \u00e8 annoverata fra le sedi vescovili titolari della Chiesa cattolica; dal 19 giugno 2017 il vescovo titolare \u00e8 Enrique Mart\u00ednez Ossola, vescovo ausiliare di Santiago del Estero."}
{"id": "2010928", "revid": "84604", "url": "https://it.wikipedia.org/wiki?curid=2010928", "title": "Star of the County Down", "text": "Star of the County Down \u00e8 una famosa ed antica ballata irlandese, ambientata nei pressi di Banbridge, nella Contea di Down, in Irlanda del Nord. Le parole sono state scritte da Cathal Garvey (1866-1927).\nAl centro del testo vi \u00e8 l'infatuazione di un giovane per Rose (o Rosie) McCann, chiamata la \"stella della Contea di Down\".\nLa ballata \u00e8 stata interpretata da moltissimi musicisti e gruppi irlandesi, europei ed internazionali.\nTesto.\nNear Banbridge town in the County Down\none morning last July,\nfrom a boreen green came a sweet colleen\nand she smiled as she passed me by.\nShe looked so sweet from her two bare feet\nto the sheen of her nut-brown hair.\nSuch a coaxing elf, sure I shook myself\nfor so see I was really there.\nAs she onward sped, sure I scratched my head\nand I looked with a feeling rare.\nAnd I say, say's I, to a passer - by,\n\"Who's the maid with the nut-brown hair\"?\nHe smiled at me and he say's, say's he,\n\"That's the gem of Ireland's crown.\nYoung Rosie McCann, from the banks of the Bann,\nshe's the star of the County Down.\"\nShe'd soft brown eyes with a look so shy\nand a smile like a rose in June.\nAnd she sang so sweet what a lovely treat,\nas she lilted an Irish tune.\nAt the Lambuth dance I was in the trance\nAs she whirled with the lads of the town.\nAnd it broke my heart just to be apart,\nFrom the star of the County Down.\nAt the Harvest Fair she'll be surely there\nand I'll dress in my Sunday clothes,\nwith my shoes shone bright and my hat cocked right\nfor a smile from my nut-brown rose.\nNo pipe I'll smoke, no horse I'll yoke\nTill my plough it is rust - coloured brown.\nTill a smiling bride, by my own fireside\nsits the Star of the County Down\nVicino a Banbridge, nella Contea di Down\nun mattino dello scorso luglio,\nda una verde collina scese una dolce ragazza\ne sorrise mentre mi passava accanto.\nSembrava cos\u00ec dolce, dai suoi piedi nudi\nfino alla punta dei suoi capelli nocciola.\nChe elfa affascinante, sicuramente mi riscossi\nper essere sicuro di essere davvero l\u00ec.\nMentre si allontanava mi grattai il capo\nguardandola pieno di un sentimento raro.\nE chiesi, chiesi a un passante\n\"Chi \u00e8 quella fanciulla castana?\"\nMi sorrise e mi disse, mi rispose,\n\"\u00c8 la gemma della corona d'Irlanda.\nLa giovane Rosie McCann, dalle rive del Bann,\n\u00e8 la stella della Contea di Down.\"\nAveva dolci occhi marroni con uno sguardo cos\u00ec timido\ne un sorriso come una rosa nel mese di giugno.\nE ha cantato cos\u00ec dolcemente che bella sorpresa,\nmentre ha intonato una melodia irlandese.\nAl ballo di Lambuth ero in trance\nMentre volteggiava con i ragazzi della citt\u00e0.\nE si \u00e8 spezzato il mio cuore solo per esserne separato,\nDalla stella della contea di Down.\nAlla Fiera del Raccolto lei ci sar\u00e0 di certo,\ne indosser\u00f2 i miei vestiti della domenica,\nCon le scarpe lucide e il cappello in ordine\nstrapper\u00f2 un sorriso alla mia rosa castana.\nNon fumer\u00f2 la pipa e non metter\u00f2 nessun cavallo al giogo\nfinch\u00e9 il mio aratro non sar\u00e0 marrone di ruggine.\nFinch\u00e9 la fanciulla sorridente, la Stella della Contea di Down,\nNon sieder\u00e0 al mio focolare."}
{"id": "2010929", "revid": "767487", "url": "https://it.wikipedia.org/wiki?curid=2010929", "title": "Plica palmare", "text": " \nPer plica palmare si intende una piega della pelle in corrispondenza delle mani. Generalmente sono tre, in corrispondenza dei movimenti dell'indice, del pollice e del movimento di chiusura del pugno.\nPatologie correlate.\nIn alcune patologie genetiche le 3 pieghe possono ridursi ad una, come la Sindrome di Down."}
{"id": "2010930", "revid": "729019", "url": "https://it.wikipedia.org/wiki?curid=2010930", "title": "Motu Iti", "text": "Motu Iti (talvolta Hatu Iti) \u00e8 un'isola dell'arcipelago delle isole Marchesi nella Polinesia Francese. Il nome \"Motu Iti\" significa \"piccola isola\". \u00c8 un nome comune nella Polinesia, ed \u00e8 utilizzato in molti luoghi diversi.\nL'isola di Motu Iti nelle Marchesi \u00e8 situata nel nord dell'arcipelago, a nord-ovest di Nuku Hiva.\nL'isola \u00e8 costituita da due strutture: \"Motu Iti\" e \"Plate\". Per questo motivo, Etienne Marchand, il suo scopritore nel 1791, la battezz\u00f2 \"Deux-Fr\u00e8res\" (Due Fratelli).\nMotu Iti \u00e8 di origine vulcanica, e raggiunge un'elevazione massima di 220 metri s.l.m.\nSull'isola vi sono importanti aree di nidificazione di uccelli marini."}
{"id": "2010932", "revid": "767487", "url": "https://it.wikipedia.org/wiki?curid=2010932", "title": "Campionati del mondo di ciclismo su strada 1956", "text": "I Campionati del mondo di ciclismo su strada 1956 si disputarono a Copenaghen in Danimarca il 25 e 26 agosto 1956.\nFurono assegnati due titoli:\nStoria.\nTornati per la quinta volta sul circuito di Copenaghen, pianeggiante e adatto ai velocisti, i mondiali videro il dominio della nazionale belga. Tutta la selezione lavor\u00f2 per il capitano Rik Van Steenbergen, che vinse la volata facilmente su un gruppo che vide altri quattro belgi tra i primi sei. Su settantuno corridori partiti, ventisette conclusero la prova.\nI Paesi Bassi tornarono a vincere il titolo dilettanti con Frans Mahn."}
{"id": "2010938", "revid": "767487", "url": "https://it.wikipedia.org/wiki?curid=2010938", "title": "Campionati del mondo di ciclismo su strada 1957", "text": "I Campionati del mondo di ciclismo su strada 1957 si disputarono a Waregem in Belgio il 17 e 18 agosto 1957.\nFurono assegnati due titoli:\nStoria.\nNel mondiale casalingo fu ancora il Belgio a vincere il titolo mondiale, il terzo consecutivo, ancora con Rik Van Steenbergen che vinse in volata su un gruppo ristretto formato dai connazionali Rik Van Looy e Alfred De Bruyne e i francesi Jacques Anquetil, Andr\u00e9 Darrigade e Louison Bobet. Su settanta corridori partiti, quarantuno conclusero la prova.\nAl Belgio and\u00f2 anche il titolo dilettanti con Louis Proost."}
{"id": "2010942", "revid": "1005847", "url": "https://it.wikipedia.org/wiki?curid=2010942", "title": "Banbridge", "text": "Banbridge (dal gaelico irlandese: \"Droichead na Banna\", il Ponte sul (fiume) Ban) \u00e8 una citt\u00e0 nella contea di Down, in Irlanda del Nord.\nLa citt\u00e0 \u00e8 l'ambientazione della ballata irlandese \"Star of the County Down\"."}
{"id": "2010943", "revid": "1305772", "url": "https://it.wikipedia.org/wiki?curid=2010943", "title": "Vanity", "text": ""}
{"id": "2010954", "revid": "46291", "url": "https://it.wikipedia.org/wiki?curid=2010954", "title": "Serratula tinctoria", "text": "La cerretta comune (nome scientifico Serratula tinctoria ) \u00e8 una pianta erbacea angiosperma dicotiledone, perenne appartenente alla famiglia delle Asteraceae.\nEtimologia.\nIl nome del genere (\"Serratula\") deriva dal diminutivo latino \"serra\" (= sega) e fa riferimento al margine seghettato delle foglie. La seconda parte del nome scientifico (\"tinctoria\") si riferisce al fatto che queste piante sono usate nell'industria della tintura.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nLa \"Cerretta\" pu\u00f2 arrivare fino a 1 metro di altezza (normalmente va da 4\u00a0dm a 10\u00a0dm; sembra che in condizioni particolarmente favorevoli siano stati trovati individui alti alcuni metri) e pu\u00f2 originare degli arbusti di forma pi\u00f9 o meno arrotondata (\u00e8 considerata una pianta rustica a sviluppo arbustivo). \u00c8 una pianta quasi glabra. La forma biologica della specie \u00e8 emicriptofita scaposa (\"H scap\") : ossia \u00e8 una pianta perennante tramite gemme posizionate al livello del terreno con fusto allungato e mediamente foglioso. Sono considerate piante sempreverdi (mantengono le foglie tutto l'anno se il clima \u00e8 abbastanza mite). \u00c8 una pianta dioica, pi\u00f9 esattamente \u00e8 \"ginodioica\" (si presenta cio\u00e8 o solo con fiori femminili, oppure tutti i fiori sono ermafroditi).\nFusto.\nIl fusto \u00e8 eretto e rigido, un po' angoloso e ramoso (i rami sono divaricati con piccole angolature); inoltre nella parte terminale \u00e8 ispido.\nFoglie.\nIl bordo delle foglie \u00e8 finemente seghettato (piccoli ma acuti denti).\nDimensione delle foglie basali: larghezza 2 \u2013 3\u00a0cm, lunghezza 7 \u2013 10\u00a0cm. Lunghezza del picciolo: 8 \u2013 15\u00a0cm.\nInfiorescenza.\nL'infiorescenza \u00e8 composta da 2 \u2013 5 capolini (tipica struttura delle Asteraceae) formati da diversi fiori; ogni capolino \u00e8 sorretto da un involucro a forma obconica composto da 4 - 7 serie di brattee (o squame) scariose disposte in modo embricato. I capolini sono subsessili e ravvicinati tra di loro, all'apice del fusto, a formare quasi un corimbo. L'involucro ha una forma pi\u00f9 o meno ovoide; le squame dell'involucro sono prive di appendici (organi apicali sporgenti dall'involucro) e sono screziate di purpureo scuro o verde a seconda delle sottospecie; quelle inferiori (le pi\u00f9 esterne) sono pi\u00f9 ovate, brevemente mucronate e sempre pi\u00f9 corte (procedendo verso il basso \u2013 considerando quindi quelle pi\u00f9 esterne); mentre quelle superiori (le pi\u00f9 interne) sono allungate e strette e presentano una punta quasi membranosa. Il ricettacolo \u00e8 stipato di setole lineari. Dimensione dell'involucro: lunghezza 1 \u2013 2\u00a0cm; diametro 8 \u2013 10\u00a0mm.\nFiori.\nI fiori sono tutti del tipo tubuloso(il tipo ligulato, i fiori del raggio, presente nella maggioranza delle Asteraceae, qui \u00e8 assente), sono inoltre tetra-ciclici (calice \u2013 corolla \u2013 androceo \u2013 gineceo) e pentameri. Raramente possono essere presenti dei fiori periferici sterili.\nFrutti.\nIl frutto \u00e8 un achenio dal colore grigio \u2013 rossiccio e di forma ovalo\u2013allungato (assai pi\u00f9 lungo che largo \u2013 consiste grosso modo in un cono rovesciato) lievemente compresso con pappo formato da lunghi peli denticolati di colore fulvo-chiaro. Questi ultimi sono disposti in pi\u00f9 ranghi e i pi\u00f9 lunghi sono quelli appartenenti ai ranghi pi\u00f9 interni; la lunghezza dei peli eguaglia quella del resto del frutto. Ciascuna delle due facce della capsula presenta una costola longitudinale. Le capsule sul ricettacolo sono inserite obliquamente. Dimensione del frutto: 4 \u2013 6\u00a0mm; lunghezza del pappo: 4 \u2013 9\u00a0mm.\nDistribuzione e habitat.\nFitosociologia.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Molinion caeruleae\" \u00e8 relativa ai prati umidi non concimati frequentati soprattutto dalla specie \"Molinia caerulea\". Questa cenosi si sviluppa in prevalenza su suoli da subacidi a neutro-alcalini, talora torbosi e soggetti a parziale inaridimento estivo. Distribuzione dell'alleanza: dall'Italia settentrionale fino in Calabria. L\u2019alleanza \u00e8 ampiamente distribuita nell\u2019Europea temperata. Queste comunit\u00e0 sono delle praterie seminaturali che, in assenza di sfalcio, evolvono, in tempi anche brevi, in comunit\u00e0 legnose dominate dalle specie di betulle e faggete.\nSpecie presenti nell'associazione: \"Cirsium palustre\", \"Molinia caerulea\", \"Serratula tinctoria\", \"Equisetum palustre\", \"Potentilla erecta\", \"Succisa pratensis\", \"Valeriana dioica\", \"Sanguisorba officinalis\", \"Genista tinctoria\", \"Valeriana officinalis\", \"Carex pallescens\", \"Carex panicea\", \"Carex davalliana\", \"Schoenus nigricans\", \"Lathyrus pratensis\", \"Festuca pratensis\", \"Festuca nigrescens\", \"Parnassia palustris\", \"Briza media\", \"Holcus lanatus\", \"Juncus articulatus\", \"Selinum carvifolia\", \"Potentilla erecta\", \"Stachys officinalis\", \"Trifolium pratense\", \"Trifolium dubium\", \"Trifolium patens\", \"Centaurea nigrescens\", \"Ranunculus acris\" e \"Rumex acetosa\".\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste). Il genere \"Serratula\" contiene 4 specie, una delle quali (quella di questa voce) fa parte della flora spontanea italiana.\nFilogenesi.\nLa classificazione della sottotrib\u00f9 Centaureinae rimane ancora problematica e piena di incertezze. Il genere della specie di questa voce appartiene al gruppo informale Serratula Group (o anche \"Klasea Group\") composto dai generi \"Klasea\" e \"Serratula\" . Il gruppo, nell'ambito della sottotrib\u00f9 Centaureinae e da un punto di vista filogenetico, si trova pi\u00f9 o meno in una posizione centrale vicino al gruppo informale Rhaponticun Group.\nIl numero cromosomico di \" S. tinctoria \" \u00e8: 2n = 22.\nVariabilit\u00e0.\nLa specie di questa voce \u00e8 polimorfa. Questo comporta un elevato numero di individui variabili specialmente nella forma delle foglie (il botanico fiorentino Adriano Fiori (1865 - 1950) nei suoi trattati ne descrive diverse forme botaniche). Inoltre (raramente) si possono trovare piante con fiori tutti staminati (con soli stami) o pistillati (con soli stili) oppure con fiori bisessuali (normalmente la pianta \u00e8 dioica). Il polimorfismo causa inoltre non pochi problemi di classificazione nel senso che delle entit\u00e0 che alcuni botanici considerano sottospecie, altri le considerano prive di valore tassonomico e quindi sinonimi nella specie di riferimento oppure le stesse entit\u00e0 vengono nominate diversamente. In effetti alcune checklist considerano presente nella flora spontanea italiana la sottospecie \"macrocephala\" , mentre per altre il nome \u00e8 \"monticola\" ; inoltre la variet\u00e0 \"pinnata\" (descritta da Pignatti) attualmente \u00e8 definita come sinonimo di \" Serratula tinctoria \" subsp. \"tinctoria\".\nLa variabilit\u00e0 si manifesta soprattutto nella forma della lamina della foglia che si presenta in tre tipi fondamentali (\"tinctoria\", \"macrocephala\" e \"pinnata\" \u2013 secondo Pignatti):\nUn'altra distinzione \u00e8 possibile farla in base alle dimensioni dei capolini, distinzione supportata anche da dati fitogeografici nel senso che i tre tipi occupano areali diversi: la (a) \u00e8 occidentale, la (b) \u00e8 orientale e la (c) occupa oasi di rifugio al margine della catena alpina.\nDescrizione sottospecie italiane.\nIn Italia allo stato spontaneo sono presenti due sottospecie con due variet\u00e0 qui di seguito descritte.\nSottospecie \"tinctoria\".\nNella \"Flora d'Italia\" in questa sottospecie sono descritte due variet\u00e0: \"tinctoria\" e \"pinnata\".\nSottospecie \"tinctoria\" variet\u00e0 \"tinctoria\" \nSottospecie \"tinctoria\" variet\u00e0 \"pinnata\" \nAltre sottospecie/variet\u00e0.\nOltre alle entit\u00e0 indicate sopra, per la \"Serratula tinctoria\" sono riconosciute anche altre sottospecie/variet\u00e0:\nIbridi.\nLe popolazioni della sottospecie \"Serratula tinctoria\" subsp. \"tinctoria\" e della sottospecie \"Serratula tinctoria\" subsp. \"macrocephala\" facilmente si trovano a contatto in quanto almeno in parte frequentano gli stessi habitat e le medesime aree; in questo caso si formano degli ibridi di aspetto intermedio che rendono difficile qualunque classificazione. La variet\u00e0 descritta da Pignatti nella \"\u201dFlora d'Italia\u201d \", \"Serratula tinctoria\" subsp. \"tinctoria\" var. \"pinnata\" , avendo dei caratteri intermedi tra le due sottospecie descritte sopra, e non essendo stata riconosciuta dalle attuali checklist, rientra senz'altro fra gli ibridi intraspecifici di questa specie.\nSinonimi.\nLa specie di questa voce, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare la \"Cerretta comune\" ha le seguenti propriet\u00e0 curative: astringente (limita la secrezione dei liquidi) e vulneraria (guarisce le ferite).\nCucina.\nIn alcune zone si usano le giovani foglie cotte.\nIndustria.\nDa questa pianta (precisamente la sottospecie \"Serratula tinctoria subsp. tinctoria\") l'industria ricava dei coloranti: il colore giallo. Questo viene prodotto da tutta la pianta che si deve raccogliere prima della fioritura. Il colore che si ottiene \u00e8 molto \"solido\" per la presenza di pigmenti appartenente al gruppo dei \"flavonoidi\" e viene utilizzato nell'industria tessile (filati di lana, cotone e lino) Questa tintura per renderla pi\u00f9 durevole si usa mescolarla ad allume come mordente. Comunque i gialli che si ricavano da queste piante sono unanimemente giudicati come i migliori (stabili e solidi) considerando anche piante da tintura come le Ginestre.\nGiardinaggio.\nLa coltivazione della \"Serratula tinctoria\" deve avvenire in un luogo soleggiato. Queste piante in genere non temono il freddo e quindi possono essere coltivate all'aperto; eventualmente in caso di inverni con temperature decisamente rigide \u00e8 bene ricoprire i fusti con paglia secca o altro simile. Se si vuole riprodurre le piante a mezzo seme, essendo i fiori dioici, si devono coltivare sia le pianti maschili che femminili.\nAltre notizie.\nGli inglesi chiamano queste piante con il nome di: \"Saw-wort\"; i tedeschi le chiamano: \"Gew\u00f6hnliche F\u00e4rber-Scharte\"; i francesi le chiamano: \"Serratule des teinturiers\""}
{"id": "2010955", "revid": "226458", "url": "https://it.wikipedia.org/wiki?curid=2010955", "title": "Avanti Europa", "text": "Avanti Europa fu l'organo ufficiale dell'Istituto Fernando Santi, creato dal Partito Socialista Italiano in memoria dell'onorevole Fernando Santi per occuparsi dei problemi degli emigranti. \nDal 1968 al 1993, la rivista, edita a Parigi e con sottotitolo \"Mensile dell'Emigrazione Italiana\", riscosse un notevole successo ed ebbe notevole diffusione nel mondo dell'emigrazione italiana in Europa. Tramite la rivista erano denunciate le situazioni di abuso e di abbandono in cui vivevano le comunit\u00e0 italiane, il loro bisogno di integrazione e di mantenimento dei legami culturali con la madrepatria. Allo stesso collaboravano vari dirigenti del PSI e dell'Istituto Fernando Santi all'estero, tra cui, in Belgio e in Gran Bretagna ricordiamo Mario Bellisario. \nParticolarmente utile si rivel\u00f2 l'opera della rivista per spingere il Sistema Scolastico Italiano all'estero ad organizzare eventi culturali e promuovere accordi con i sistemi scolastici dei vari paesi europei. Molto attivo in tale opera fu il gi\u00e0 citato Mario Bellisario, collaboratore della rivista e Dirigente scolastico prima in Belgio, presso il Supreme Headquarters Allied Powers Europe (SHAPE) e poi in Gran Bretagna, presso la Direzione Didattica Italiana di Nottingham.\nI numeri della rivista sono stati oggetto di vari studi e tesi di laurea, sia in Italia, sia all'estero."}
{"id": "2010957", "revid": "1543377", "url": "https://it.wikipedia.org/wiki?curid=2010957", "title": "Battaglia di Latrun", "text": "La battaglia di Latrun fu combattuta nel quadro della guerra arabo-israeliana del 1948-1949 da israeliani e transgiordani lungo i contrafforti di Latrun, fra il 25 maggio e il 18 luglio 1948.\nNel maggio 1948, Latrun era situata in territorio arabo ma controllava l'unica strada che collegava Gerusalemme al neo-costituito Stato d'Israele: cosa che conferiva una notevole importanza strategica nel contesto della battaglia per la citt\u00e0, contesa tra l'esercito israeliano e la Legione araba transgiordana.\nNessuno dei cinque attacchi lanciati dagli israeliani permise loro di avere successo e la posizione rimase sotto controllo giordano fino alla Guerra dei sei giorni nel 1967. La Gerusalemme ebraica pot\u00e9 comunque essere rifornita dalla fortuita scoperta d'una strada che permetteva di evitare Latrun e che permise il passaggio di convogli e che fu chiamata \u00abstrada di Birmania\u00bb.\nLa Battaglia di Latrun ha marcato l'immaginario israeliano e costituisce uno dei cosiddetti \"miti fondatori\" di questa nazione. La storiografia l'ha presentata talvolta come \u00abuna vittoria strategica, prova della chiaroveggenza di David Ben-Gurion\u00bb, che avrebbe capito fin dall'inizio l'importanza cruciale della posizione al fine di rifornire Gerusalemme, talaltra come \u00abil pi\u00f9 grave scacco di tutta la storia di dell'esercito israeliano\u00bb, per il numero di vittime e i ripetuti smacchi subiti. Gli storici calcolano oggi che gli attacchi costarono la vita a 168 soldati israeliani ma il numero delle vittime \u00e8 lievitato nei resoconti, fino a raggiungere la cifra di 2.000 morti. Ha assunto anche un significato fortemente simbolico, per il fatto della partecipazione di emigranti sopravvissuti alla Shoah. I giordani, dal canto loro, ne conservano un ricordo di \u00abgrande vittoria\u00bb, la sola fra tutte le forze arabe ad aver saputo tener testa agli israeliani e ad aver saputo sconfiggergli nella guerra arabo-israeliana del 1948.\nOggi il sito \u00e8 un museo militare israeliano dedicato ai mezzi blindati, oltre che un cimitero militare della I guerra arabo-israeliana.\nContesto.\nGuerra arabo-israeliana.\nIn seguito al voto del suo piano di partizione della Palestina da parte dell'ONU, il 29 novembre 1947 scoppi\u00f2 nella Palestina mandataria la prima guerra arabo-israeliana. La situazione in cui si trovava la comunit\u00e0 ebraica di Gerusalemme costituiva uno dei punti deboli dell'Yishuv e una forte preoccupazione per le sue autorit\u00e0. Contando circa 100.000 persone, ossia 1/6 della popolazione ebraica complessiva della Palestina, la citt\u00e0 era in effetti isolata, nel cuore del territorio sotto controllo arabo.\nDa gennaio, nel contesto della \"guerra delle strade\", la principale fazione araba palestinese, il \"Jaysh al-Jihad al-Muqaddas\" (Esercito del Sacro Jihad) di Abd al-Qadir al-Husayni assedi\u00f2 la citt\u00e0 ebraica impedendo il passaggio dei convogli di rifornimento fra Tel Aviv e Gerusalemme. A fine marzo, la tattica risultava pagante e la cittadine era effettivamente isolata. L'esercito clandestino dell'Yishuv, l'Haganah, lanci\u00f2 allora l'Operazione Nahshon che permise tra il 4 e il 20 aprile di fornire 2 mesi di rifornimenti alla citt\u00e0.\nA met\u00e0 maggio la situazione per i 50.000 abitanti arabi della citt\u00e0 e i 30-40.000 dei sobborghi non era affatto migliore. Dopo il massacro di Deir Yassin e l'offensiva ebraica di aprile che aveva portato al'esodo massiccio di arabi palestinesi nelle altre citt\u00e0 a popolazione mista, la popolazione araba di Gerusalemme era preoccupata e temeva per la sua sorte. Dalla partenza dei britannici il 14 maggio, l'Haganah scaten\u00f2 una serie di operazioni per prendere sotto controllo la citt\u00e0 e i dirigenti arabi lanciarono appelli allarmati a re Abd Allah I di Giordania affinch\u00e9 il suo esercito venisse in loro soccorso.\nOltre alla sua importanza strategica, la citt\u00e0 di Gerusalemme aveva ugualmente un valore simbolico rilevante per i protagonisti, in quanto luogo santo per l'Ebraismo, per il Cristianesimo e per l'Islam.\nAlla vigilia del 15 maggio, la situazione in Palestina era caotica. Le forze ebraiche avevano acquisito un vantaggio sulle forze arabe, ma temevano l'intervento degli Stati arabi, previsto per il 15 maggio.\nLatrun.\nLatrun si situava all'incrocio della strada Tel Aviv - Lidda - Ramla - Gerusalemme con quella di Ramallah - Ashdod, nella zona assegnata allo Stato arabo dal Piano di partizione della Palestina. In quel posto la strada di Gerusalemme penetrava nei primi contrafforti montagnosi della Giudea, in una localit\u00e0 chiamata B\u0101b al-Wad in arabo (ossia \"Porta della Vallata\") o Sha'ar HaGai in ebraico. Per la sua posizione elevata, essa dominava la vallata di Ayalon e la forza che l'avesse occupata avrebbe controllato la strada di Gerusalemme.\nNel 1948, la zona ospitava un campo di prigionia e un posto di polizia fortificato, occupati dai britannici, un monastero trappista e numerosi villaggi arabi, fra cui Latrun, Imwas (l'antica Emmaus), Deyr Ayyub, Yalu e Beyt Nuba.\nDurante la guerra civile, dopo la morte di \u02bfAbd al-Q\u0101der al-Husayn\u012b, le forze dell'Esercito Arabo di Liberazione si posizionarono attorno al posto di polizia e nei villaggi circostanti, nell'indifferenza dei britannici. Esse attaccavano regolarmente i convogli di rifornimento che si dirigevano verso Gerusalemme Ovest.\nGli Stati Maggiore israeliano e giordano a quel punto non avevano ancora preso coscienza dell'importanza strategica del posto.\nCronologia degli avvenimenti.\nMovimenti militari prima della battaglia.\nOperazione Maccabei (8-16 maggio).\nL'8 maggio, l'Haganah lanci\u00f2 l'Operazione Maccabei contro l'Esercito Arabo di Liberazione e gli irregolari arabi palestinesi che occupavano numerosi villaggi lungo la strada di Gerusalemme e impedivano il rifornimento della sua comunit\u00e0 ebraica. La 5\u00aa Brigata \"Givati\" (a ovest) e la 10\u00aa Brigata meccanizzata \"Harel\" (a est) furono impegnate nei combattimenti, specie nella zona di Latrun.\nFra il 9 e l'11 maggio, un battaglione della Brigata \"Harel\" attacc\u00f2 e prese il villaggio di Beyt Mahsir che serviva da base ai palestinesi per il controllo di B\u0101b al-Wad. Il battaglione \"Sha'ar HaGai\" della Brigata \"Harel\" prese ugualmente posizione sulle colline a nord e a sud della strada. Fu sottoposto a fuoco d'artiglieria dell'Esercito Arabo di Liberazione, come a quello, \u00abnon abituale\u00bb di veicoli blindati britannici ma riusc\u00ec a tenere la posizione e a trincerarsi.\nA ovest, il 12 maggio, uomini della Brigata \"Givati\" s'impadronirono del campo di prigionia britannico sulla strada che conduceva a Latrun, ma l'abbandonarono il giorno seguente. Fra il 14 e il 15 maggio, il suo 52\u00ba battaglione prese i villaggi di Abu Shusha, al-Na'ani e al-Qubab, a nord di Latrun, tagliando in tal modo la zona di Lidda, la principale citt\u00e0 araba del settore. Lapierre e Collins riferiscono del pari che una sezione della Brigata \"Givati\" apr\u00ec il fuoco e poi penetr\u00f2, senza incontrare resistenza alcuna, nel fortino di polizia la mattina del 15 maggio.\nDi nuovo, a est, il 15 maggio, gli uomini della Brigata \"Harel\" presero Deyr Ayyub che nondimeno evacuarono il giorno dopo.\n\u00c8 a questo punto che gli ufficiali israeliani sul campo presero coscienza dell'importanza strategica di Latrun. Un rapporto. circostanziato fu inviato dal Quartier Generale della Brigata \"Harel\" al Quartier Generale del \"Palmach\", e concluse che \"lo snodo di Latrun diviene il punto decisivo della battaglia [di Gerusalemme]\" ma \"questa valutazione sar\u00e0 condivisa dallo Stato Maggiore solo una settimana pi\u00f9 tardi\". Nel frattempo, a seguito dell'avanzata dell'esercito egiziano, la Brigata \"Givati\" ricevette l'ordine di dispiegarsi pi\u00f9 a sud e la Brigata \"Harel\" nel settore di Gerusalemme.\nQuesta decisione di abbandonare la zona e il fatto di non averne capito la rilevanza saranno oggetto di una controversia fra Yiga\u00ebl Yadin, il capo delle operazioni dell'Haganah e Yitzhak Rabin, il comandante della Brigata \"Harel\".\nPresa di controllo da parte della Legione Araba.\nNella confusione che regnava negli ultimi giorni del Mandato britannico e con l'entrata in guerra degli eserciti arabi, la posizione di Latrun cambi\u00f2, al di l\u00e0 d'ogni combattimento. Innanzi tutto, verso il 14 maggio (o il 15 maggio), fu impartito l'ordine a Fawzi al-Qawuqji e alle sue forze dell'Esercito Arabo di Liberazione di ritirarsi e lasciar campo alla Legione araba. Secondo lo storico Yoav Gelber, questa partenza si comp\u00ec prima dell'arrivo delle truppe giordane a Latrun e la posizione non fu tenuta altro che da 200 soldati irregolari. Lo storico Benny Morris indica invece che una sezione di legionari della 11\u00aa compagnia, accompagnata da soldati irregolari, era presente e che s'impadron\u00ec del fortino. In effetti, in quanto forza ausiliaria dei britannici in epoca mandataria, numerosi elementi della Legione Araba servirono in Palestina durante la fine del Mandato. I britannici avevano promesso che queste unit\u00e0 si sarebbero ritirate dalla Palestina per la fine di aprile, ma per ragioni tecniche, varie compagnie non lasciarono il Paese.\nIl 15 maggio, i Paesi arabi entrarono in guerra e contingenti siriani, iracheni, giordani ed egiziani invasero la Palestina. Fra costoro, il corpo di spedizione giordano era costituito principalmente da una forza d'\u00e9lite meccanizzata, inquadrata da ufficiali britannici e denominata \u00abLegione Araba\u00bb. Essa comprendeva\nJohn Bagot Glubb, il comandante della Legione Araba, prese per primo coscienza dell'importanza strategica di Latrun nel quadro della battaglia di Gerusalemme. Il suo obiettivo era duplice. Sperava d'impedire agli israeliani di rafforzare Gerusalemme e di approvvigionarla, e voleva effettuare una diversione per tenere le forze dell'Haganah lontano dalla citt\u00e0, assicurando agli arabi il controllo di Gerusalemme Est.\nOltre alla 11\u00aa compagnia gi\u00e0 presente, egli invi\u00f2 tutto il 4\u00ba reggimento. Nella notte fra il 15 e il 16 maggio, un primo contingente di 40 legionari, aiutato da un numero indeterminato di Beduini, rafforz\u00f2 la posizione. e il resto del reggimento raggiunse la zona il 17 maggio.\nIl 18 maggio le forze della Legione Araba si dispiegarono fra Latrun e Bab el-Wad e la strada fu di nuovo bloccata. Occorsero diversi giorni allo Stato Maggiore israeliano per rendersi conto della posizione reale delle forze giordane attorno a Latrun e Gerusalemme dal momento che esse erano annunciate come presenti in diversi posti della regione.\nSituazione a Gerusalemme.\nA Gerusalemme, dopo riuscite offensive che avevano permesso alle forze ebraiche di assumere il controllo degli edifici e delle piazzeforti abbandonati dai britannici, John Bagot Glubb invi\u00f2 il 3\u00ba reggimento della Legione a rinforzare gli irregolari arabi e combattere le forze ebraiche. Violenti combattimenti si verificarono e le posizioni ebraiche nella Citt\u00e0 Vecchia di Gerusalemme furono minacciate (la Citt\u00e0 Vecchia infatti cadr\u00e0 il 28 maggio). La morsa si strinse intorno alla citt\u00e0: il 22 e il 23 maggio, la II Brigata egiziana, composta da vari battaglioni di irregolari e da numerose unit\u00e0 dell'esercito regolare, raggiunse i sobborghi meridionali di Gerusalemme e partecip\u00f2 agli assalti del kibbutz \"Ramat Rachel\" a sud di essa.\nGlubb sapeva per\u00f2 che l'esercito israeliano sarebbe diventato da un momento all'altro pi\u00f9 forte del suo e che bisognava impedire il rafforzamento delle Brigate \"Harel\" ed \"Etzioni\" per rendere sicura Gerusalemme-Est. Ridispieg\u00f2 perci\u00f2 le sue truppe il 23 maggio per rinsaldare il blocco. L'esercito iracheno, aiutato dai blindati, rilev\u00f2 gli elementi della Legione nel nord della Samaria e questi ultimi furono ridispiegati verso il settore di Gerusalemme. Il 2\u00ba reggimento della Legione si mosse verso Latrun. Fu dunque una Brigata giordana intera che si posizion\u00f2 in questo settore.\nNel campo israeliano, numerosi dirigenti della citt\u00e0 ebraica inviarono a David Ben-Gurion telegrammi allarmati, in cui descrissero la situazione come disperata, stimando di non poter resistere pi\u00f9 di 2 settimane. Temendo che senza rifornimenti e rinforzi la citt\u00e0 cadesse totalmente, Ben-Gurion dette l'ordine di prendere posizione a Latrun. La decisione sembrava strategicamente necessaria, ma politicamente era delicata, giacch\u00e9 Latrun si trovava, in base al Piano di partizione nella parte araba e questo attacco era dunque contrario agli accordi di non-aggressione sottoscritti il 10 maggio con l'incontro fra Re \u02bfAbd All\u0101h e Golda Meir. Questa decisione vide ugualmente l'opposizione assai vivace del capo delle Operazioni, Yigael Yadin, che stimava che vi fossero ben altre priorit\u00e0 militari in quel momento, specialmente sul fronte sud, in cui l'esercito egiziano rischiava di minacciare Tel Aviv se Yad Mordecha\u00ef fosse caduto. Ma era David Ben-Gurion che fissava la politica militare d'Israele. Tale differenza di vedute influenzer\u00e0 la storiografia relativa alla battaglia e sar\u00e0 dibattuta in Israele per lunghi anni.\nOperazione Ben Nun (24-25 maggio).\nL'incarico di condurre l'Operazione \"Ben Nun\" (\"figlio di Nun\", in riferimento a Giosu\u00e8, figlio di Nun, conquistatore del Paese di Canaan secondo il racconto biblico), fu affidato a Shlomo Shamir, un antico ufficiale dell'esercito britannico.\nQuesti disponeva dei 450 uomini della 3\u00aa Brigata Alexandroni e dei 1.650 uomini della 7\u00aa Brigata corazzata \"Saar me-Golan\", in corso di formazione. Fra questi uomini si trovavano 140-145 immigranti che erano sbarcati da poco in Palestina, ossia il 7% circa degli effettivi. L'armamento pesante era costituito da due cannoni da montagna francesi risalenti al 1906, soprannominati i \"Napoleonchiks\", un cannone da 88mm con 15 proietti, una \"davidka\", 10 mortai da 3 pollici e 12 veicoli blindati. Trecento soldati della 10\u00aa Brigata meccanizzata \"Harel\" avrebbero del pari partecipato al combattimento ma per un caso fortuito, avendo saputo dell'attacco attraverso la radio.\nLe forze giordane erano sotto il comando del tenente colonnello Habis al-Majali. Egli disponeva del 4\u00ba reggimento e di 600 volontari giordani, affiancati da 600 altri volontari locali. Il 2\u00ba reggimento della Brigata, comandato dal Maggiore Geoffrey Lockett, lasci\u00f2 Gerusalemme e arriv\u00f2 a Latrun nel corso della battaglia. La Brigata totalizzava 2.300 uomini, affiancati da 800 ausiliari. Essa disponeva di 35 veicoli blindati, di cui 17 del tipo Marmon-Herrington MIVF, armati ognuno d'un cannone anticarro da 40\u00a0mm. A livello di artiglieria, essa era forte di 8 cannoni da 88mm., 8 da 57mm., 10 da 40mm. e da 16 mortai da 3 pollici.\nL'ora H fu inizialmente fissata a mezzanotte del 23 maggio, ma fu ritardata di 24 ore perch\u00e9 non era stato possibile radunare per tempo gli effettivi e l'armamento. Nessuna operazione di esplorazione fu effettuata e gli israeliani ignoravano la composizione delle forze nemiche\". I rapporti informativi parlavano solo di \"forze locali irregolari.\nIl 24 maggio alle 19,30, Shlomo Shamir fu informato che una forza nemica di 120 veicoli, comprendente blindati e artiglieria, si dirigeva probabilmente su Latrun. Bisognava quindi attaccare il pi\u00f9 rapidamente possibile. L'ora H fu anticipata di 2 ore e fissata alle 22,00.\nL'attacco era previsto lungo due direttrici:\nNella notte sopravvenne un imprevisto: una barricata sulla strada, che doveva servire alla Brigata per attaccare, dovette essere smantellata. L'ora H fu una volta ancora cambiata per essere fissata a mezzanotte. In definitiva, la colonna non si sarebbe messa in movimento che tra le 2 e le 5 del mattino. e non avrebbe beneficiato del fattore oscurit\u00e0 per il suo attacco.\nGli attaccanti furono rapidamente avvistati: cosa che priv\u00f2 gli israeliani dell'effetto sorpresa. Alle 4,00 del mattino la battaglia ebbe inizio. Le forze israeliane furono sottoposte a un nutrito fuoco avversario. L'artiglieria prov\u00f2 a intervenire ma rapidamente esaur\u00ec le proprie munizioni o non fu in grado di assicurare un tiro di contro-batteria.\nDavanti al fallimento completo dell'attacco, Shlomo Shamir ordin\u00f2 la ritirata alle 11,30. Ma essa si effettu\u00f2 allo scoperto, sotto un sole di piombo e mentre i soldati non avevano acqua. Numerosi uomini furono uccisi o feriti dal tiro arabo. Fu solo alle 14,00 che gli ultimi feriti raggiunsero gli autobus lasciati la mattina. La Legione Araba tuttavia non sfrutt\u00f2 questa vittoria, mentre avrebbe potuto facilmente effettuare un contrattacco fino al Quartier Generale israeliano situato a Houlda.\nI giordani e gli irregolari arabi contarono fra le loro file 5 morti e 6 feriti. Gli israeliani contarono invece 72 morti (52 uomini del 32\u00ba battaglione e 20 del 72\u00ba, 6 prigionieri e 140 feriti.\nAriel Sharon, futuro primo ministro d'Israele, all'epoca tenente, comandava una sezione del 32\u00ba battaglione e fu gravemente ferito allo stomaco nel corso della battaglia.\nRiorganizzazione del fronte centrale.\nAlla fine del mese di maggio, David Ben-Gurion si convinse che la Legione araba mirava a occupare la totalit\u00e0 di Gerusalemme. Inoltre, con l'accerchiamento e i combattimenti, la situazione andava deteriorandosi: la citt\u00e0 disponeva solo per 10 giorni di carburante, pane, zucchero e t\u00e8, e per 3 mesi di acqua. Per Glubb, si trattava sempre d'impedire agli israeliani di rafforzare la Citt\u00e0 Santa e di assumere il controllo della sua parte araba.\nIl 29 maggio, il Consiglio di sicurezza delle Nazioni Unite annunci\u00f2 la propria volont\u00e0 d'instaurare un cessate-il-fuoco di 4 settimane, cosa che avrebbe congelato le linee del fronte e avrebbe impedito il rifornimento della citt\u00e0.\nMilitarmente, la 10\u00aa Brigata \"Harel\" era allo stremo e Ben Gurion distacc\u00f2 a suo favore un battaglione della 6\u00aa Brigata \"Etzioni\". Egli credeva imperativo che 7\u00aa Brigata raggiungesse le forze presenti a Gerusalemme, come pure un contingente di 400 nuove reclute, per rinforzare la 10\u00aa Brigata, tanto pi\u00f9 che armamenti erano arrivati in Israele per via aerea, come pure degli aerei da caccia smontati e da assemblare, ora pronti al combattimento. Il comando della 7\u00aa Brigata dal canto suo desiderava ugualmente neutralizzare gli effetti negativi della sconfitta sul morale delle truppe e sul suo prestigio.\nIl fronte centrale fu riorganizzato e il suo comando affidato a un volontario statunitense che combatteva nel campo israeliano, il colonnello David Marcus, col grado temporaneo di \"Aluf\" (Maggior generale). Egli prese la guida della 6\u00aa e 7\u00aa brigata, \"Etzioni\" e \"Saar me-Golan\", e della 10\u00aa Brigata \"Harel\" del \"Palmach\".\nOperazione Ben Nun Bet (30-31 maggio).\nIl comando delle operazioni fu di nuovo affidato a Shlomo Shamir, che disponeva della 7\u00aa Brigata e del 52\u00ba battaglione della Brigata \"Givati\", che rimpiazzava il 32\u00ba, decimato dalla battaglia precedente. Il 73\u00ba battaglione era una forza blindata comprendente 13 half-track armati di lanciafiamme e 22 auto-mitragliatrici di fabbricazione locale.\nGli israeliani inviarono numerose pattuglie in esplorazione, ma non avevano un'idea chiara delle forze nemiche. Si aspettavano di affrontare 600 uomini della Legione e dell'Esercito Arabo di Liberazione, ossia una forza insufficiente per tenere il fronte di 4\u00a0km del versante di Latrun. I transgiordani disponevano invece pur sempre di una Brigata completa ed erano aiutati da varie centinaia di volontari.\nTenendo conto degli errori dell'attacco precedente, questo nuovo attacco fu organizzato con gran cura e la zona in cui si dovevano lanciare all'attacco le forze ebraiche era stata ripulita il 28 maggio, in modo particolare i due gruppi di case di Beyt Jiz e di Beyt Susin, da cui un contrattacco era stato scatenato dai miliziani arabi al momento della prima battaglia, come pure la \"collina 369\".\nL'attacco era di nuovo previsto lungo due direttrici:\nVerso mezzanotte, gli uomini del 72\u00ba e del 52\u00ba passarono in stretto silenzio a Bab al-Wed, poi si divisero vero i loro rispettivi obiettivi. Una compagnia prese Deyr Ayyub, che era vuota, ma in seguito fu sorpresa mentre saliva la collina vicina. Sub\u00ec il tiro incrociato dell'artiglieria e delle mitragliatrici della Legione. Tredici uomini furono uccisi e numerosi furono feriti. La compagnia, composta da immigrati, batt\u00e9 allora in ritirata verso Bab al-Wed. Il 52\u00ba battaglione, che si preparava a quel punto a prendere la collina davanti Yalu, ricevette ugualmente l'ordine di arretramento.\nSull'altro fronte, le forze si divisero in due. I fanti del 71\u00ba presero rapidamente il monastero, poi si batterono per prendere il villaggio. Dall'altro lato, l'artiglieria israeliana riusc\u00ec a neutralizzare le armi del posto di polizia. Gli half-track guadagnarono la linea di difesa e i lanciafiamme presero alla sprovvista i difensori. Tuttavia, la luce provocata dall'incendio che essi avevano provocato, vanific\u00f2 la loro copertura notturna ed essi divennero cos\u00ec facile preda per i cannoni da 60\u00a0mm giordani dispiegati nella zona. I fanti israeliani furono rapidamente neutralizzati e distrutti. I genieri riuscirono malgrado tutto a far esplodere la porta, ma nella confusione non furono seguiti dai soldati. Haim Laskov, capo delle operazioni su questo fronte, ordin\u00f2 allora alla compagnia D del 71\u00ba battaglione rimasto di riserva d'intervenire, ma uno dei soldati fece accidentalmente esplodere una mina, provocando la morte di 3 uomini e il ferimento di numerosi altri. L'esplosione attir\u00f2 un nutrito fuoco dell'artiglieria giordana, che provoc\u00f2 il panico negli uomini restanti, che fuggirono verso ovest.\nLa battaglia non era ancora perduta per gli israeliani ma, con l'alba imminente, Laskov ritenne che i suoi uomini non avrebbero potuto fronteggiare un contrattacco della Legione e prefer\u00ec ordinare la ritirata. Ci\u00f2 aiut\u00f2 i giordani, dal momento che il 4\u00ba reggimento era completamente a corto di munizioni.\nIl 73\u00ba battaglione sub\u00ec quasi il 50% delle perdite e l'insieme delle forze impegnate registr\u00f2 44 morti e il doppio di feriti. Secondo le fonti, la Legione cont\u00f2 fra il 12 e il 20% di morti, fra cui il tenente comandante del posto di polizia. I giordani annunciarono per parte loro di avere avuto 2 morti e che i caduti israeliani assommavano a 161.\nDavid Marcus attribu\u00ec la responsabilit\u00e0 della disfatta alla fanteria, dichiarando: \u00abla copertura dell'artiglieria era corretta. I blindati fecero bene. La fanteria, assai male\u00bb. Benny Morris stima che l'errore fu piuttosto quello di disperdere le forze su numerosi obiettivi invece di concentrare tutta la Brigata sull'obiettivo principale: il posto di polizia.\nStrada di Birmania.\nIl 28 maggio, dopo aver assunto il controllo di Beyt Susin, gli israeliani controllavano uno stretto corridoio fra la costa e Gerusalemme. Tuttavia questo corridoio non era percorso da alcuna strada in grado di far transitare convogli di camion.\nUna pattuglia di uomini del Palmach muovendosi a piedi scopr\u00ec piste che univano tra loro numerosi villaggi abbandonati sulle colline a sud della strada controllata dalla Legione Araba. Nella notte tra il 29 e il 30 maggio, jeep inviate sulle colline confermarono che esisteva un cammino carrozzabile.\nFu allora presa la decisione di attrezzare una strada nella zona. Gli si dette il nome di \u00abStrada di Birmania\u00bb, in ricordo della strada di rifornimenti fra la Birmania e la Cina, costruita dai britannici durante la II guerra mondiale.\nGli ingegneri si misero immediatamente all'opera per creare la strada, mentre convogli di jeep, muli e dromedari. erano organizzati da Houlda per trasportare mortai e cannoni da 65\u00a0mm a Gerusalemme. Senza conoscere gli obiettivi, i giordani intuirono che erano in corso lavori sulle colline. In risposta, effettuarono alcuni tiri d'artiglieria, tiri che sarebbero stati rapidamente interrotti su ordine del loro superiore britannico, e inviarono pattuglie per ostacolare i lavori, ma senza successo.\nTuttavia era di alimenti che gli abitanti della Gerusalemme ebraica avevano innanzi tutto bisogno. A partire dal 5 giugno, gli ingegneri israeliani cominciarono a sistemare la strada in modo che essa potesse consentire il passaggio di camion di trasporti civili necessari al rifornimento della citt\u00e0. Centocinquanta operai, lavorando in 4 squadre, si coordinarono del pari per installare una tubatura destinata ad alimentare d'acqua la citt\u00e0 ebraica, dal momento che l'altra tubatura, passando per Latrun, era stata tagliata dai giordani.\nLapierre e Collins riferiscono di un'azione eroica, quando nella notte tra il 6 e il 7 giugno, di fronte alla situazione critica di Gerusalemme e per ridare speranza alla popolazione, 300 abitanti di Tel Aviv furono precettati per trasportare acqua a spalla, percorrendo i chilometri non ancora carrozzabili per rifornire gli abitanti della citt\u00e0.\nLa prima fase dei lavori fu terminata per la tregua del 10 giugno. e il 19 giugno un convoglio di 140 camion, trasportante ognuno 3 tonnellate di merci, oltre che numerose armi e munizioni, raggiunse Gerusalemme. L'assedio alla citt\u00e0 fu tolto definitivamente.\nQuesto successo israeliano fu accompagnato da un incidente che \u00e8 stato conservato nella memoria dei protagonisti di quei giorni: la morte di David Marcus, ucciso accidentalmente da fuoco amico, cio\u00e8 da una sentinella israeliana, durante la notte fra il 10 e l'11 giugno.\nOffensive condotte con l'Operazione Dani.\nDopo il mese di tregua che consent\u00ec a all'esercito israeliano di riprendere forza e di equipaggiarsi, il punto debole del dispositivo israeliano restava il fronte centrale e lo stretto corridoio che univa Gerusalemme alla pianura costiera. Lo Stato Maggiore decise di lanciare l'Operazione Larlar, il cui obiettivo era quello di conquistare Lidda, Ramla, Latrun e Ramallah, nonch\u00e9 di liberare completamente dall'accerchiamento Gerusalemme Ovest da settentrione.\nPer conseguire tale obiettivo, Yigal Allon si vide affidare le brigate \"Harel\" e \"Yiftah\" (in quel momento totalizzante 5 battaglioni), l'8\u00aa Brigata blindata (nuovamente costituita dall'82\u00ba e dall'89\u00ba battaglione), numerosi battaglioni di fanteria delle brigate \"Kiryati\" e \"Alexandroni\" e 30 pezzi d'artiglieria. La 7\u00aa Brigata fu dispiegata invece sul fronte settentrionale.\nIn una prima fase, tra il 9 e il 13 luglio, gli israeliani presero Lidda e Ramla e chiusero la loro morsa su Latrun con la presa di Salbit, ma le forze erano esauste e lo Stato Maggiore rinunci\u00f2 a proseguire fino a Ramallah. Due attacchi furono comunque lanciati contro Latrun.\nOffensiva contro il lato est del dispositivo giordano (16 luglio).\nLa notte fra il 15 e il 16 luglio, numerose compagnie della Brigata \"Harel\" condussero un attacco contro Latrun da est, nei dintorni della \u00abcresta d'artiglieria\u00bb e dei villaggi di Yalu e Beyt Nuba. Avanzarono nelle colline attraverso i villaggi di Beyt Tul e Khirbet Nataf, trasportando il loro materiale a dorso di mulo. Dopo varie ore di combattimento e di contrattacchi dei veicoli blindati della Legione araba, esse furono infine respinte ma riuscirono a conservare il controllo di diverse colline. In totale, gli israeliani contarono 23 morti e numerosi feriti.\nAssalto frontale contro il posto di polizia (18 luglio).\nLo Stato Maggiore decise di tentare il 18 luglio, un'ora prima dell'entrata in vigore del cessate-il-fuoco, un attacco frontale di giorno contro il posto di polizia. I servizi d'informazione militare indicarono in effetti che era poco probabile che le forze della Legione nel settore fossero ingenti.\nIl mattino, operazioni esplorative furono condotte nel settore, ma non permisero di confermare o di smentire le informazioni dei servizi d'informazione militare. Alle 18,00, due carri armati Cromwell pilotati da disertori britannici, e sostenuti da un battaglione della brigata \"Yiftah\" a bordo di half-track si lanciarono all'assalto del posto di polizia, sostenuti dall'artiglieria.\nQuando le forze israeliane arrivarono a 500 metri dal forte, furono sottoposte al fuoco dell'artiglieria giordana. Verso le 18 e 15, uno dei carri armati fu colpito (o ebbe un'avaria meccanica). all'altezza del campo di prigionia e fu costretto a tornare ad al-Qubab per riparazioni. Il resto delle forze attese il suo ritorno e l'attacco part\u00ec di nuovo verso le 19 e 30 ma fu abbandonato verso le 20,00.\nGli israeliani ebbero tra i 9 e i 12 caduti.\nParallelamente, elementi della Brigata \"Harel\" conquistarono una decina di villaggi a sud della Strada di Birmania, in modo da allargare e mettere in sicurezza il corridoio di Gerusalemme. La maggior parte degli abitanti s'era allontanata per i combattimenti gi\u00e0 da aprile ma quanti non l'avevano fatto furono sistematicamente espulsi.\nAssalto finale?\nDurante la che fece seguito alla \"Campagna dei 10 giorni\", gli israeliani acquisirono una totale superiorit\u00e0 militare sui loro avversari e il governo studi\u00f2 dove e quando colpirli. Le scelte potevano dirigersi verso l'enclave araba in Galilea, tenuta dalle forze dell'Esercito Arabo di Liberazione; verso la Samaria e la Giudea, tenute dagli iracheni e dai giordani; o infine verso il Sud del Negev, tenuto dagli egiziani.\nOgni opzione presentava vantaggi e inconvenienti. Tuttavia, il 24 settembre, un attacco effettuato da irregolari palestinesi nel settore di Latrun, nel corso del quale trovarono la morte 23 soldati israeliani, fece precipitare la discussione verso una decisione, se non logica, quanto meno comprensibile. Il 26 settembre, David Ben-Gurion difese davanti al suo governo l'idea di attaccare una volta di pi\u00f9 Latrun e di conquistare la Cisgiordania.\nDopo la discussione, la mozione fu respinta con 7 voti a favore contro 5. Secondo Benny Morris, gli argomenti che pesarono sulla bilancia furono le ripercussioni internazionali negative per Israele a causa del recente assassinio di Folke Bernadotte; i timori delle conseguenze dell'attacco sull'accordo sottobanco con re Abd Allah I di Giordania; le paure che la disfatta della Legione araba potesse provocare l'intervento militare britannico per l'attivazione dell'Accordo di mutua difesa fra Giordania e Regno Unito; e infine le conseguenze demografiche che avrebbe comportato l'incorporazione di diverse centinaia di migliaia di cittadini arabi supplementari all'interno dello Stato ebraico.\nBen-Gurion qualific\u00f2 la decisione del governo \"bechiya ledorot\" (\u00abcausa di lagnanza per generazioni\u00bb) , considerando che Israele avrebbe forse in tal modo rinunciato per sempre alla citt\u00e0 di Gerusalemme, alla Giudea e alla Samaria.\nConseguenze.\nA livello operazionale, l'insieme degli attacchi su Latrun presenta un saldo negativo per le forze israeliane, mentre indica una serie di vittorie giordane, bench\u00e9 spesso mal sfruttate. I giordani respinsero tutti gli attacchi e conservarono il controllo della strada che collegava la pianura costiera a Gerusalemme, mentre gli israeliani dovettero piangere 168 morti accertati, e assai pi\u00f9 numerosi feriti.\nA livello strategico il risultato \u00e8 pi\u00f9 sfumato:\nAl momento delle discussioni per l'armistizio israelo-giordano a Rodi, gli israeliani chiesero, senza ottenerlo, il ritiro della Legione Araba da Latrun. La posizione rimase sotto controllo giordano fino alla guerra dei sei giorni.\nStoriografia.\nStoriografia e memoria collettiva israeliana.\nEsiste una distanza, talvolta assai grande, fra i fatti stabiliti dalla ricerca storica e l'immagine che la memoria collettiva ne conserva. \u00c8 questo il caso della battaglia di Latrun che \u00e8 divenuto un mito fondatore in Israele.\nLa chiaroveggenza strategica del comandante in capo.\nLa prima versione della battaglia di Latrun venne fornita da David Ben-Gurion e dal suo entourage.\nInizialmente il governo rimase silenzioso circa la battaglia. Tuttavia, il 27 maggio, il quotidiano israeliano \"Maariv\" riport\u00f2 con scetticismo i resoconti arabi che parlavano di una grande vittoria della Legione, con 800 morti israeliani. Come reazione, la stampa israeliana sottoline\u00f2 che il fine dell'operazione non era quello di conquistare Latrun, ma di colpire la Legione e, il 1\u00ba giugno, essa pubblic\u00f2 le cifre di 250 morti da parte araba e di 10 morti, 20 feriti gravi e 20 feriti leggeri da parte israeliana.\nA partire dal 14 giugno la stampa mise l'accento sull'apertura della \"strada di Birmania\" e nel contesto d'uno scontro fra lo Stato Maggiore e David Ben-Gurion quest'ultimo parla di \"una grande vittoria\" mentre Yigael Yadin parla di una \"tremenda disfatta\"\".\nLa versione ufficiale entr\u00f2 nella storiografia verso il 1955 grazie al tenente colonnello Isra\u00ebl Ber, peraltro vice e collaboratore di Yadin all'epoca dei fatti, che pubblic\u00f2 \"Le battaglie di Latrun\". Questo studio, considerato dalla storica e sociologa Anita Shapira come \"il pi\u00f9 intelligente che sia mai stato scritto sull'argomento\", analizza le battaglie sotto il profilo militare e politico. Lo studio concludeva che, vista l'importanza, sia morale, sia strategica di Gerusalemme, \"le tre disfatte tattiche intervenute a Latrun [...] assicurarono il rifornimento [della citt\u00e0] e costituirono una manovra diversiva nei confronti della Legione Araba [...] e dimostrarono la chiaroveggenza strategica del comandante in capo, capace d'identificare gli elementi chiave e di subordinare alla propria visione generale le considerazioni tattiche, necessariamente limitate, del Comando militare.\nBer addossava la responsabilit\u00e0 principale delle sconfitte tattiche ai difetti dei servizi d'informazione e all'assenza di comando separato sui differenti fronti. Sottolineava del pari la presenza d'immigrati male addestrati, senza tuttavia biasimarli, a un equipaggiamento difettoso e alla difficolt\u00e0 per un nuovo esercito di avere successo nella sua prima operazione bellica mirante a catturare una zona di difesa precedentemente organizzata. Forniva poi le prime stime delle perdite, fissandole in 50 morti nei ranghi del 32\u00ba Battaglione della brigata Alexandroni e a 25 morti nelle file del 72\u00ba Battaglione della 7\u00aa Brigata, costituita parzialmente da immigrati\".\nBer d\u00e0 inizio al mito dipingendo gli avvenimenti di Latrun come \"un'epopea eroica, di quelle che si producono alla nascita d'una nazione o nel momento del successo storico dei movimenti di liberazione nazionale\".\nLa negligenza criminale.\nBench\u00e9 esistano diversi eventi pi\u00f9 sanguinosi per gli israeliani della battaglia di Latrun nella Guerra del 1948-1949, come il massacro di Kfar Etzion con circa 150 morti, o quello del convoglio del Monte Scopus con 78 morti, la battaglia di Latrun \u00e8 certamente l'avvenimento della guerra che ha maggiormente provocato pi\u00f9 discussioni e polemiche in Israele.\nUna prima spiegazione \u00e8 che Latrun ha continuato a bloccare la strada per Gerusalemme fino alla Guerra dei sei giorni, costringendo gli israeliani ad aggirare i suoi contrafforti per raggiungere la Citt\u00e0 Santa, segnando cos\u00ec in tal modo ogni giorno le coscienze. Secondo Anita Shapira, la ragione principale che nondimeno grava sulla memoria collettiva e la storiografia \u00e8 che in quel contesto si \u00e8 verificata una non lieve \"lotta fra due \u00e9lite dirigenti\": quella costituita da David Ben-Gurion e i veterani dell'esercito britannico da una parte e quella costituita dal Palmach e dall'Haganah dall'altra.\nIn questo scontro d'influenza che prosegu\u00ec fino agli anni settanta e nelle controversie che alimentano regolarmente la stampa fino a met\u00e0 degli anni ottanta, la tesi della \"necessit\u00e0 strategica\" si oppone a quella della \"negligenza criminale\" con un fondale, la partecipazione alla battaglia dei nuovi immigrati, in grado cos\u00ec di forgiare un nuovo ennesimo mito fondatore\".\nD'un lato, gli oppositori di David Ben-Gurion attaccano la sua autorit\u00e0 morale. Si parla dell'\"inferno di Latrun\" o degli immigrati, \"volgare carne da cannone\" che sono morti di sete in mancanza di borracce. Poi il numero delle vittime e la proporzione gonfiata d'immigrati fra costoro. Le cifre passano da \"numerose centinaia di morti\" ai \"500-700 morti\", poi a \"1000-2000 morti\". La proporzione d'immigrati fra le vittime giunge fino al 75%. Si accusa lo stesso Ben-Gurion d'aver voluto la disfatta dell'Operazione, in modo da \"creare il mito dell'invincibile Legione araba e cos\u00ec giustificare la cessione (l'abbandono) della citt\u00e0 di David a re \u02bfAbd All\u0101h; Shapira vede d'altronde qui una premessa alla tesi di Avi Shlaim su una collusione fra Ben-Gurion e \u02bfAbd All\u0101h, che ella descrive ugualmente come un mito. Dall'altro lato, i partigiani di David Ben-Gurion antepongono tanto il \"sacrificio eroico\" degli immigrati, quanto addossano la responsabilit\u00e0 dello scacco subito al loro scadente addestramento.\nDiversi lavori riguardanti la guerra del 1948 furono pubblicati all'epoca, riprendendo ognuno di essi l'una o l'altra visione delle cose, quali: John e David Kimche, \"Dai due lati della collina\" (probabilmente il meno ideologizzato); Dominique Lapierre et Larry Collins, \"\u00d4 J\u00e9rusalem\" (il pi\u00f9 noto a livello internazionale) e Dan Kurzman, \"Genesi, 1948\" (il solo che abbia suscitato reazioni da parte della stampa israeliana).\nCon questa polemica di fondo, le ricerche e la storiografia circa Latrun furono monopolizzate negli anni ottanta dall'opera di Ari\u00e9 Itzhaki, \"Latrun\" (in 2 volumi). Egli ristabil\u00ec il numero esatto delle vittime ma, al contrario di Israel Ber, nel frattempo smascherato come spia per conto dell'Unione Sovietica, egli descrive la battaglia come \"il pi\u00f9 grave smacco di tutta la storia di dell'esercito israeliano\", uno smacco le cui responsabilit\u00e0 strategiche devono essere addossate a David Ben-Gurion, preso dal panico a causa della situazione in cui si trovava Gerusalemme, mentre le responsabilit\u00e0 tattiche agli errori dell'Alto Comando della Brigata, e non agli immigrati che dovettero subirne il punto di vista.\nIl dramma dell'alienazione.\nI primi anni immediatamente successivi alla sua creazione, Israele conobbe un problema sociale d'integrazione dei nuovi immigrati, giunti dopo la Guerra d'indipendenza, che avevano al massimo dovuto patire il trauma d'uno sradicamento dalla loro patria, fosse essa europea, araba o americana, e sovente l'orrore dei campi di concentramento e di sterminio e 6 anni di conflitto mondiale. Questa integrazione era assai pi\u00f9 difficile di quella dei sabra, nati in Palestina che occupavano tutti i posti principali di dirigenza, tanto pi\u00f9 che Israele esaltava l'immagine del suo \"sabra forte e coraggioso, eroe senza paura, sdegnoso della debolezza e della sconfitta\". Il fenomeno si accentu\u00f2 ancor pi\u00f9 con la vittoria israeliana della guerra dei sei giorni.\nTuttavia le incertezze e lo choc derivanti dalla guerra del Kippur infransero questa immagine e fecero riaffiorare lo spettro della Shoah. La memoria collettiva sub\u00ec un'evoluzione e cerc\u00f2 a quel punto d'integrare nella storia mitizzata anche la storia delle difficolt\u00e0, delle disfatte, delle sofferenze e dei sacrifici. In parallelo, una nuova \u00e9lite si espresse fra gli ebrei di provenienza orientale, rafforzata dall'ascesa di Menachem Begin che non appariva come un vero protagonista del passato precedente il 1948\".\nIn tale contesto, il \"mito di Latrun\" divenne lo sfogo \"delle frustrazioni e dell'amarezza dei nuovi immigrati\u00bb e un catalizzatore della loro integrazione in una societ\u00e0.\nL'influenza sulla storiografia si fa avvertire principalmente sulla stampa e attraverso i dibattiti in cui \"gli immigrati vogliono semplicemente assicurarsi che il loro contributo alla battaglia s'inscrive nella memoria collettiva sotto un segno positivo\". Essa non apporta alcun nuovo documento ma si esprime attraverso testimonianze \u00abtardive\u00bb di attori degli eventi. Essa non rimette in causa, n\u00e9 partecipa alle polemiche delle due precedenti versioni dei fatti, ma pretende \"un ruolo autonomo [dato agli immigrati] l\u00e0 dove la documentazione storica accorda loro solo un posto secondario.\".\nIl mito della colpevolezza.\nNegli anni ottanta, parallelamente all'ascesa dell'ideologia post-sionista, la storiografia della battaglia di Latrun evolse verso una rappresentazione della colpevolezza e verso un atto d'accusa contro uno \"Stato nato nel peccato\", \"l'ipocrisia\", le \"false parvenze\" e \"il sangue degli scampati alla Shoah\" che \"venuti a cercare una nuova vita vi hanno trovato solo la morte\".\nQuesta versione di traduce in molti poemi, fra cui il pi\u00f9 noto e provocatorio \u00e8 stato composto da Gabi Daniel (pseudonimo di Benjamin Harushovsky-Harshav) e intitolato \"Pietro il Grande\":\nIn questo poema si ritrovano i temi della \"disumanizzazione e della strumentalizzazione dei sopravvissuti della Shoah\", da un lato con David Ben-Gurion e, per il suo tramite, \"il giovane ebreo innocente della razza superiore\" e dall'altro \"giovani persone senza nome e senza volto, tenuti a trovare la salvezza in Israele\".\".\nAnita Shapira vede in questo nuovo mito il bisogno di respingere l'identit\u00e0 col passato e di rinunciare alla memoria comune. Bench\u00e9 nell'Israele degli anni Ottanta, la critica dei miti fondatori dello Stato sia diffusa, la ricezione di questa proposta d'abbandono \u00e8 mitigata e \"[questa] versione di Latrun destinata a fare esplodere il mito dell'unione degli esiliati [resta] limitata all'orbita d'un gruppo radicale all'interno della comunit\u00e0 intellettuale [israeliana].\nKhirbet Kurikur.\nUna battaglia condotta nella zona conobbe una sorte tragica per gli israeliani ed \u00e8 completamente occultata dalla memoria collettiva.\nIl 18 luglio, una compagnia del 1\u00ba Battaglione della Brigata \"Yiftah\" ricevette l'ordine di conquistare Khirbet Kurikur, un avamposto dominante la sola strada d'accesso a Latrun per la Legione e situata a pochi chilometri a nord del saliente. Bench\u00e9 meglio delle operazioni che l'avevano preceduta, i servizi d'informazione non informarono l'ufficiale responsabile dell'operazione che proprio a fianco di esso si trovava un altro avamposto, occupato da una compagnia rinforzata della Legione. Essa osservava le operazioni in atto, chiedendo rinforzi, specialmente in veicoli blindati. Quando essa si lanci\u00f2 al contrattacco, gli israeliani furono presi sotto un fuoco incrociato e accerchiati. Nessuna forza era disponibile per giungere come rinforzo ed essa dovette ritirarsi senza copertura e in piena luce diurna. 45 soldati israeliani, per la maggior parte di et\u00e0 fra i 16 e i 17 anni, persero la vita.\nPur essendo questa battaglia una delle pi\u00f9 cruente, Anita Shapira sottolinea che essa non ha segnato la memoria collettiva israeliana. \"[Se] il successo ha numerosi padri, [...] l'insuccesso resta orfano. [...] I morti di Kurikur non entrarono mai nel \"pantheon\" della memoria nazionale israeliana. [...] [Mentre si polemizz\u00f2 su numerosi dettagli], la perdita di 45 soldati [...] avrebbe dovuto porre delle domande. Ma essi morirono da un lato dell'arena che si dimostr\u00f2 senza importanza, visto che non doveva decidere la sorte della Campagna\".\nCommemorazione.\nDopo la crisi di Suez e la guerra dei sei giorni, il corpo corazzato divenne l'arma pi\u00f9 importante di dell'esercito israeliano. Per ragioni tecniche (distanza in relazione alle basi) e per il motivo che i luoghi pi\u00f9 mitici sono ora accessibili, gli ufficiali dibattono per trasferire il luogo del giuramento delle nuove reclute da Masada verso una localit\u00e0 pi\u00f9 appropriata. Sar\u00e0 Latrun a essere infine prescelta.\nNegli anni Ottanta, un complesso commemorativo e un museo furono perci\u00f2 costruiti intorno al posto di polizia. Il complesso ha un muro che raccoglie i nomi di tutti i soldati caduti a partire dalla guerra d'Indipendenza, un monumento alla gloria degli eroi un altro per raccogliersi. Il museo ospita circa 200 carri armati e diversi veicoli blindati.\nStoriografia giordana.\nSecondo lo storico Eug\u00e8ne Rogan, la storiografia giordana della guerra del 1948 si basa essenzialmente sulle \"Memorie\" di ufficiali giordani che hanno preso parte ai combattimenti o di storici \"nazionalisti\". Egli reputa tali lavori \"non critici\" e \"lealisti\" verso il regime hascemita e cita: \"Le mie memorie\" (\"Mudhakkir\u0101t\u012b\") di Habis al-Majali, comandante del 4\u00ba Reggimento; \"Le battaglie di Bab al-Wed\" di Mahmud al-Ghussan, uno dei suoi ufficiali di Stato Maggiore; \"Sulla strada di Gerusalemme\" di Ma'n Abu Nuwar, ufficiale della Legione araba, poi storico giordano, e \"Soldato fra gli Arabi\" di John Bagot Glubb.\nLa storiografia giordana presenta Latrun come un grande successo della Legione araba nella difesa di Gerusalemme, in cui un contingente di 1.200 uomini riusc\u00ec a resistere all'assalto di 6\u00a0500 soldati israeliani. Essa valuta del pari le perdite israeliane tra i 400. e gli 800 caduti. Glubb li valuta a 600 morti per il primo assalto e a ulteriori 600 per i due assalti seguenti.\nHabis al-Majali \u00e8 ugualmente considerato come \"il solo comandante arabo ad aver impartito una disfatta agli israeliani nel 1948 e ad aver restituito un po' d'onore agli Arabi\". Secondo la sua versione degli avvenimenti, avrebbe anche catturato e curato Ariel Sharon nel corso della battaglia e fu il colonnello Ashton (suo superiore britannico, comandante della 3\u00aa Brigata) che gli avrebbe vietato di bombardare a tappeto la strada di Birmania: cosa che avrebbe potuto impedire la sua costruzione. Dopo la guerra, egli divenne guardia del corpo di re Abd Allah I di Giordania. Sar\u00e0 nominato Capo di Stato Maggiore nel 1957 e Ministro della Difesa nel 1967.\nStoriografia e memoria collettiva palestinese.\nLa storiografia palestinese non differisce essenzialmente da quella israeliana per quanto riguarda l'andamento della battaglia. Essa si basa d'altronde su quest'ultima per parlare degli eventi, senza tuttavia farne un elemento importante e senza, logicamente, far riferimento ai suoi caratteri mitici. Nella sua opera \"All That Remains: The Palestinian Villages Occupied and Depopulated by Israel in 1948\", Walid Khalidi identifica il primo attacco con gli assalti della Brigata \"Givati\" nel corso dell'Operazione Maccabei. Egli sottolinea ugualmente la resistenza opposta dall'Esercito Arabo di Liberazione e dagli irregolari arabi palestinesi, \"ispirati da Abd al-Qadir al-Husayni\" (morto un mese prima).\nTuttavia la storiografia e la memoria collettiva palestinesi privilegiano l'esodo delle popolazioni arabe palestinesi durante la guerra del 1948, in varie occasioni accompagnato da vere e proprie espulsioni, massacri o dalla distruzione dei loro villaggi, che essi assimilano a una pulizia etnica.\nNella zona di Latrun, furono una ventina di villaggi e circa 10\u00a0000 arabi palestinesi ad essere coinvolti. Una parte degli abitanti fugg\u00ec durante gli scontri del mese di aprile e la maggior parte scapp\u00f2 quando gli israeliani attaccarono i loro villaggi nel corso delle operazioni seguenti. Tuttavia, dopo la loro conquista, i soldati israeliani espulsero sistematicamente gli abitanti che non erano partiti. Per spingerli a partire, essi furono intimoriti. Un massacro di 30-70 palestinesi ebbe probabilmente luogo ad Abu Shusha, qualche giorno dopo la sua conquista. La maggioranza dei villaggi furono poi rasi al suolo, sia perch\u00e9 non servissero pi\u00f9 da base degli irregolari arabi (visto che i soldati israeliani non potevano occuparli), sia per impedirne il ritorno ai loro originari abitanti arabi. In certi casi, insediamenti saranno costruiti al loro posto o nelle loro immediate vicinanze.\nConfronto storiografico nel contesto della guerra del 1948.\nPer molti israeliani, Latrun costituisce una prova di fatto della loro debolezza nella guerra che li oppose agli Stati arabi e ai palestinesi. Vi morirono numerosi soldati e nessuno dei 5 attacchi permise di prendere quella posizione strategica che impediva i rinforzi per Gerusalemme Ovest: cosa che avrebbe potuto portare alla sua resa. Essi furono salvati \"in extremis\", in due occasioni, da questa situazione, dall'Operazione Nahshon e dall'apertura della Strada di Birmania. La presenza e il blocco imposto dalla Legione Araba a Latrun sono percepiti come un'aggressione araba mirante a far cadere Gerusalemme.\nSenza rimetterla in causa, i \"Nuovi Storici\" sfumano questa analisi, sottolineando che in rapporto ai palestinesi (al momento dell'Operazione Nahshon), le forze israeliane erano senza dubbio superiori e che in rapporto agli eserciti arabi, la situazione di equilibrio iniziale s'era rapidamente evoluta dopo luglio verso una superiorit\u00e0, di cui entrambi i protagonisti erano perfettamente consapevoli. Essi pensano che la presenza della Legione Araba a Latrun, in territorio sotto controllo arabo, era indispensabile per impedire la conquista israeliana di tutta la Cisgiordania\", d'altronde prevista a settembre.\nCerti fra costoro si spingono oltre e sottolineano una \"comprensione, \"un'intesa\", ossia una \"collusione\" che sarebbe esistita fra Israele e Abd Allah I di Trangiordania nel pieno della guerra, al fine di spartirsi la Palestina. In tale contesto, il fatto che Latrun si trovasse nella parte assegnata agli arabi palestinesi (o ad Abd Allah) e aggiungendo che l'intervento della Legione a Gerusalemme stessa non era premeditato ma che reagiva a diversi attacchi israeliani, ma non considerando la situazione di accerchiamento e l'assedio della popolazione ebraica di Gerusalemme, gli israeliani divennero gli aggressori. Quest'ultimo approccio \u00e8 stato particolarmente criticato da numerosi storici israeliani. Ilan Papp\u00e9, per quanto lo concerne, approfondisce il ragionamento vedendo fin dall'Operazione Ben Nun una strumentalizzazione dei nuovi immigranti, spediti volontariamente alla morte; ecco il suo pensiero in occasione di un documentario che affronta il ruolo mitico di Latrun nell'identit\u00e0 israeliana:\nLa situazione di Latrun e i combattimenti che vi si svolsero non sono affrontati dalla storiografia palestinese che considera che la superiorit\u00e0 militare israeliana fosse una costante durante tutti i combattimenti. Essa vede Latrun come un intoppo in un piano israeliano da tempo premeditato, mirante alla conquista e alla pulizia etnica di tutta la Palestina. Per le stesse ragioni, i giordani vedono Latrun come un atto di resistenza eroica."}
{"id": "2010958", "revid": "287204", "url": "https://it.wikipedia.org/wiki?curid=2010958", "title": "El Ni\u00f1o (album)", "text": ""}
{"id": "2010964", "revid": "1305772", "url": "https://it.wikipedia.org/wiki?curid=2010964", "title": "El Ni\u00f1o (disambigua)", "text": "El Ni\u00f1o (\"il bambino\" in lingua spagnola) pu\u00f2 riferirsi a:"}
{"id": "2010967", "revid": "121076902", "url": "https://it.wikipedia.org/wiki?curid=2010967", "title": "Glossario di merletto", "text": "Raccoglie i termini inerenti agli strumenti, tecniche, punti della lavorazione dei merletti, trine, pizzi e intrecci."}
{"id": "2010969", "revid": "287204", "url": "https://it.wikipedia.org/wiki?curid=2010969", "title": "Eccitazione collisionale", "text": "Leccitazione collisionale \u00e8 un processo che genera linee spettrali nello spettro elettromagnetico di un oggetto astronomico di natura non stellare, come una nebulosa planetaria o una regione HII.\nIn questi oggetti, la gran parte degli atomi sono ionizzati dai fotoni irradiati dalle calde stelle centrali o che si trovano all'interno della nebulosa. Gli elettroni emessi (chiamati fotoelettroni) possono collidere con altri atomi o ioni presenti nel gas che forma la nebulosa o la regione HII: in seguito alla collisione l'atomo o lo ione risulter\u00e0 eccitato. A seconda della densit\u00e0 del gas, gli atomi e gli ioni eccitati torneranno allo stato fondamentale mediante decadimento spontaneo o de-eccitazione collisionale:\nL'assenza di linee di eccitazione collisionali nello spettro della regione gassosa osservata implica che si tratta di una regione ad alta densit\u00e0. \nAnche il vacuum pi\u00f9 solido prodotto sulla Terra \u00e8 troppo denso per poter generare le linee di eccitazione collisionale. Per questa ragione, quando le linee di eccitazione collisionale furono osservate per la prima volta da William Huggins nello spettro della Nebulosa Occhio di Gatto, egli, non conoscendone la natura, le attribu\u00ec ad un ipotetico nuovo elemento che chiam\u00f2 \"nebulium\". Tuttavia, le linee che egli osserv\u00f2 furono in seguito riconosciute come emesse dal gas ossigeno estremamente rarefatto.\nLe linee di eccitazione collisionale sono molto importanti nello studio delle nebulose, poich\u00e9 possono essere utilizzate per determinare la densit\u00e0 e la temperatura dei gas."}
{"id": "2010970", "revid": "109418678", "url": "https://it.wikipedia.org/wiki?curid=2010970", "title": "Foras na Gaeilge", "text": "Foras na Gaeilge \u00e8 l'ente ufficiale del gaelico irlandese, creato il 2 dicembre 1999. L'ente \u00e8 il responsabile della promozione della lingua gaelica nell'isola d'Irlanda ed ha assunto le funzioni di precedenti istituzioni che erano sotto il controllo governativo (Bord na Gaeilge, An G\u00fam e An Coiste T\u00e9arma\u00edochta)."}
{"id": "2010977", "revid": "188668", "url": "https://it.wikipedia.org/wiki?curid=2010977", "title": "Parlamento irlandese", "text": ""}
{"id": "2010978", "revid": "287204", "url": "https://it.wikipedia.org/wiki?curid=2010978", "title": "Avantreno", "text": "Nella meccanica delle automobili e di altri veicoli a ruote, lavantreno \u00e8 il sistema composto dalla ruota o dalle ruote anteriori e dai dispositivi di sospensione e di sterzo a esse connessi. Nelle automobili a trazione anteriore, questo sistema \u00e8 collegato con quello della trasmissione."}
{"id": "2010979", "revid": "287204", "url": "https://it.wikipedia.org/wiki?curid=2010979", "title": "Razorblade Suitcase", "text": "Razorblade Suitcase \u00e8 il secondo album in studio del gruppo musicale post-grunge inglese Bush, pubblicato nel 1996 da Trauma Records e Interscope Records.\nIl disco.\n\u00c8 caratterizzato da un suono un po' pi\u00f9 dark del precedente, \"Sixteen Stone\", il che ha indotto la critica a confronti fra \"Razorblade Suitcase\" e il terzo album dei Nirvana \"In Utero\", sia perch\u00e9 entrambi sono arrivati dopo un album di grande successo, sia perch\u00e9 ambedue i gruppi si sono avvalsi della collaborazione di Steve Albini, produttore di entrambi gli album. Per stessa ammissione del leader Gavin Rossdale, ai tempi la band era pi\u00f9 impegnata ad emulare i Pixies, band alternative americana dei primi anni novanta, di cui Albini aveva registrato l'LP \"Surfer Rosa\", mentre l'artwork di \"Razorblade Suitcase\" porta la firma di Vaughan Oliver e V23, che avevano curato anche l'artwork per \"Surfer Rosa\".\nIl titolo provvisorio dell'album era \"Ghost Medicine\", ma fu cambiato per ragioni sconosciute. Il titolo \"Razorblade Suitcase\" proviene da un verso della traccia \"Synapse\", contenuta nell'album.\nCome \"Nevermind\" per i Nirvana, il precedente album dei Bush, Sixteen Stone, aveva conquistato un forte appeal radiofonico grazie alla sua impronta potente e melodica tipica del grunge, e perci\u00f2 aveva venduto milioni di copie. \"Razorblade Suitcase\", invece, si rivela un album molto pi\u00f9 duro, abrasivo, sicuramente meno radio-friendly, e nonostante raggiunga la prima posizione nella top 200 di Billboard (\"Sixteen Stone\" si era fermato alla n.4), non riesce a ripetere il successo del precedente, specialmente negli USA.\n\"Swallowed\", primo singolo estratto dall'album, ottiene un grande successo in America, grazie alle sue connotazioni melodiche e ruvide al contempo e ai riff trascinanti della chitarra solista; costituisce un vero e proprio traino per l'intero album. Seguono \"Greedy Fly\", uno dei pezzi pi\u00f9 potenti dell'album, violenza rock dall'onda d'urto devastante, e la ballata \"Bonedriven\". \nUn remix di \"Mouth\" verr\u00e0 pubblicato sull'album \"Deconstructed\" ed otterr\u00e0 un discreto successo.\nVersione remaster 20\u00ba anniversario.\nIl 16 dicembre 2016 viene pubblicata la versione remaster dell'album, sotto il nome di \"Razorblade Suitcase - In Addition\" con delle tracce aggiuntive \"Old\", \"Broken TV\", \"Sleeper\" e \"Bubbles\". Tutti B-sides gi\u00e0 circolanti ma mai pubblicati ufficialmente. Il rilascio in vinile \u00e8 previsto per il 2017."}
{"id": "2010980", "revid": "767487", "url": "https://it.wikipedia.org/wiki?curid=2010980", "title": "Marie-Guillemine Benoist", "text": "Biografia.\nMarie-Guillemine de Laville-Leroux, figlia di un funzionario, si form\u00f2 con \u00c9lisabeth Vig\u00e9e Le Brun dal 1781 ed entr\u00f2, insieme con la sorella Marie-\u00c9lisabeth Laville-Leroux, nell'atelier di Jacques-Louis David nel 1786.\nNel 1784 conobbe il poeta Charles-Albert Demoustier, che si ispirer\u00e0 alla sua figura per delineare il personaggio di \u00c9milie nelle sue \"Lettres \u00e0 \u00c9milie sur la mythologie\".\nEspose per la prima volta nel \"Salon\" del 1791 una tela di soggetto mitologico, \"Psyche d\u00e0 l'addio alla sua famiglia\". Il dipinto \"L'Innocenza tra la Virt\u00f9 e il Vizio\", realizzato nella stessa epoca, sotto l'apparenza del tema mitologico, sembra riflettere le sue convinzioni femministe, essendo il Vizio rappresentato con aspetto maschile, quando veniva tradizionalmente rappresentato in aspetto femminile.\nIl 12 marzo 1793 spos\u00f2 il banchiere Benoist d\u2019Angers. Verso il 1795 abbandon\u00f2 i soggetti classici per una pittura di genere e si allontan\u00f2 dall'influsso di David, continuando a esporre con successo: nel \"Salon\" del 1800 apparve il suo \"Ritratto di negra\", che la consacr\u00f2 pittrice di fama. Il dipinto, realizzato solo sei anni dopo l'abolizione della schiavit\u00f9, \u00e8 considerato un manifesto dell'emancipazione dei Neri e altres\u00ec del femminismo. Il quadro verr\u00e0 poi acquistato dallo Stato nel 1818. Ricevette anche da Bonaparte, allora Primo Console, la commissione di un proprio ritratto destinato alla citt\u00e0 di Gand (dipinger\u00e0 anche nel 1805 un ritratto di Elisa Bonaparte e nel 1807 quello di Paolina Bonaparte).\nNel \"Salon\" del 1804 ottenne la medaglia d'oro e una pensione governativa. In questo periodo apr\u00ec uno studio riservato alle sole donne.\nCon la Restaurazione, il marito, conte Benoist, realista convinto, \u00e8 nominato membro del Consiglio di Stato ed ella dovette, parendo poco consono alla dignit\u00e0 delle funzioni del coniuge la sua attivit\u00e0, rinunciare alla pittura."}
{"id": "2010989", "revid": "857138", "url": "https://it.wikipedia.org/wiki?curid=2010989", "title": "Motu One", "text": "Motu One \u00e8 il nome di due atolli della Polinesia francese, in Oceania:"}
{"id": "2010991", "revid": "1161734", "url": "https://it.wikipedia.org/wiki?curid=2010991", "title": "Cattedrale di San Mungo", "text": "La Cattedrale di San Mungo, chiamata anche Cattedrale di Glasgow, o High Kirk di Glasgow o anche Cattedrale di San Kentigern, \u00e8 oggi una congregazione cristiana attiva della Chiesa di Scozia a Glasgow.\nIl titolo cattedrale \u00e8 onorifico e storico, risalente al periodo prima della riforma scozzese ed al suo precedente status di madre chiesa cattolica romana dell'Arcidiocesi di Glasgow e quindi la cattedra dell'arcivescovo di Glasgow (che ora \u00e8 nella Cattedrale di Sant'Andrea, l'attuale madre chiesa dei cattolici dell'arcidiocesi romana di Glasgow). L'attuale congregazione \u00e8 parte del Presbiterio di Glasgow della Chiesa di Scozia. La Cattedrale di Glasgow si trova a nord di High Street e ad est di Cathedral Street, accanto all'Infermeria Reale di Glasgow.\nStoria.\nLa storia della cattedrale \u00e8 legata a quella della citt\u00e0 che \u00e8 presumibilmente situata dove il santo patrono di Glasgow, San Mungo, costru\u00ec la sua chiesa. La tomba del santo \u00e8 nella cripta inferiore. Il romanzo di Walter Scott \"Rob Roy\" racconta della Chiesa.\nCostruita prima della Riforma, dal tardo XII secolo in poi, fungendo da sede del vescovo e poi dell'arcivescovo di Glasgow, l'edificio \u00e8 un superbo esempio di architettura gotica scozzese. \u00c8 anche una delle poche chiese medioevali scozzesi (e l'unica cattedrale medievale sulla terraferma scozzese) ad essere sopravvissuta alla Riforma senza averne il tetto scoperchiato.\nGiacomo IV ratific\u00f2 il trattato di pace perpetua con l'Inghilterra all'altare maggiore il 10 dicembre 1502. La cattedrale e il castello vicino giocarono un ruolo nelle battaglie di Glasgow del 1544 e 1560. Venti anni dopo la Riforma, il 22 aprile 1581 Giacomo VI concesse il reddito di un numero di terre della citt\u00e0 di Glasgow per la manutenzione della Chiesa. Egli segu\u00ec le tracce della propriet\u00e0 di queste terre fino al denaro lasciato dall'arcivescovo Gavin Dunbar come eredit\u00e0 per la riparazione della cattedrale. Il Comune concord\u00f2 il 27 febbraio 1583 di assumersi la responsabilit\u00e0 per la riparazione della Chiesa, mentre dai registri non avevano l'obbligo di farlo. La chiesa sopravvive a causa di questa risoluzione. All'interno, anche il pontile-tramezzo \u00e8 un elemento sopravvissuto molto raro nelle chiese scozzesi.\nTecnicamente, l'edificio non \u00e8 pi\u00f9 una cattedrale, dal momento che non \u00e8 stata la sede di un vescovo dal 1690. Tuttavia, come molte altre cattedrali pre-Riforma in Scozia, \u00e8 ancora un luogo attivo di culto cristiano, che ospita una congregazione della Chiesa di Scozia. L'attuale ministro, dal 15 febbraio 2007, \u00e8 il Rev. Laurence A. B. Whitley, PhD, che in precedenza era ministro a Montrose Old e della chiesa parrocchiale di Sant'Andrea. Il ministro precedente era il Molto Rev. William Morris, che era stato ministro dal 1967 fino al pensionamento nel novembre 2005. L'edificio \u00e8 di propriet\u00e0 della Corona, \u00e8 gestito da Historic Scotland, ed \u00e8 una destinazione popolare per i turisti.\nUniversit\u00e0 di Glasgow.\nL'Universit\u00e0 di Glasgow ha avuto origine nelle classi condotte nell'ambito della zona della Cattedrale. William Turnbull, vescovo di Glasgow, fu il principale fautore della fondazione dell'Universit\u00e0 intorno all'anno 1451. I Vescovi di Glasgow prestarono servizio come Cancellieri dell'Universit\u00e0 per circa duecento anni. Nel 1460 l'Universit\u00e0 si spost\u00f2 fuori della cattedrale in un sito adiacente sul lato est della High Street e si trasfer\u00ec nella sua sede attuale di Gilmorehil nel 1870.\nMusica.\nIl coro professionale della Cattedrale di Glasgow \u00e8 composto da 4 Cantori e 6 Choral Scholars. L'attuale direttore di musica \u00e8 Andrew Forbes e l'Organista della Cattedrale \u00e8 il Dr. Malcolm Sim. L'organo a quattro tastiere di Padre Willis \u00e8 stato installato nel 1879 ed \u00e8 stato mantenuto da Harrison &amp; Harrison in quanto hanno ricostruito lo strumento nel 1996.\nAltre cattedrali di Glasgow.\nAltre cattedrali di Glasgow sono la Cattedrale di Sant'Andrea (Romana Cattolica), la Cattedrale di Santa Maria, (Chiesa Scozzese Episcopale) e la Cattedrale di San Luca, (Chiesa Greca Ortodossa)."}
{"id": "2010996", "revid": "486946", "url": "https://it.wikipedia.org/wiki?curid=2010996", "title": "Stadio Jeque Zayed", "text": ""}
{"id": "2010998", "revid": "2206963", "url": "https://it.wikipedia.org/wiki?curid=2010998", "title": "Alessandra Melucco Vaccaro", "text": "Ha apportato significative innovazioni in tre grandi ambiti: l'Alto Medioevo, il restauro archeologico e l'ambiente ed il paesaggio.\nNel 1976 fu eletta deputato alla VII legislatura nelle file del Partito Comunista.\nNel febbraio del 2001 il Presidente Carlo Azeglio Ciampi le ha conferito la Medaglia d'Oro per la cultura e per l'arte alla memoria."}
{"id": "2011013", "revid": "14691", "url": "https://it.wikipedia.org/wiki?curid=2011013", "title": "Motu Iti (Isole Marchesi)", "text": ""}
{"id": "2011014", "revid": "6923", "url": "https://it.wikipedia.org/wiki?curid=2011014", "title": "Motu One (Isole Marchesi)", "text": "Motu One (in lingua locale \"Isola di sabbia\"; in francese le isole sono talvolta chiamate \"\u00celots du Sable\") \u00e8 il nome di due piccole isole sabbiose, appartenenti all'arcipelago delle Isole Marchesi.\nSono le pi\u00f9 settentrionali delle Isole Marchesi, e si trovano a circa 30\u00a0km a nord-est di Eiao ed a 15\u00a0km a nord-est di Hatutu.\nMotu One fa amministrativamente parte del comune di Nuku Hiva.\nLa barriera corallina che le circonda ha un diametro di circa 5\u00a0km. Le isole si innalzano sul livello del mare per appena pochi metri."}
{"id": "2011016", "revid": "14691", "url": "https://it.wikipedia.org/wiki?curid=2011016", "title": "Monte Kailash", "text": ""}
{"id": "2011019", "revid": "14691", "url": "https://it.wikipedia.org/wiki?curid=2011019", "title": "Lago Manasarovar", "text": ""}
{"id": "2011021", "revid": "14691", "url": "https://it.wikipedia.org/wiki?curid=2011021", "title": "Monte Kerinci", "text": ""}
{"id": "2011026", "revid": "287204", "url": "https://it.wikipedia.org/wiki?curid=2011026", "title": "Idukki", "text": " \nIdukki \u00e8 una citt\u00e0 dell'India di 1,129,221 abitanti, situata nel distretto di Idukki, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 9\u00b0 50' 60 N e 76\u00b0 58' 0 E e ha un'altitudine di 716 .\nSociet\u00e0.\nEvoluzione demografica.\nAl censimento del 2011 la popolazione di Idukki assommava a 1,129,221, delle quali 5.592 maschi e 5.422 femmine. I bambini di et\u00e0 inferiore o uguale ai sei anni assommavano a 1.336, dei quali 681 maschi e 655 femmine. Infine, coloro che erano in grado di saper almeno leggere e scrivere erano 9.064, dei quali 4.696 maschi e 4.368 femmine."}
{"id": "2011028", "revid": "1354930", "url": "https://it.wikipedia.org/wiki?curid=2011028", "title": "Giancarlo Bellini", "text": "Professionista dal 1971 al 1979, nel 1976 si aggiudic\u00f2 la classifica scalatori al Tour de France.\nCarriera.\nDopo aver vinto il Giro d'Italia dilettanti nel 1970, pass\u00f2 al professionismo l'anno dopo con la Molteni di Eddy Merckx. Dopo tre anni da gregario, senza aver conseguito alcuna vittoria, pass\u00f2 alla Brooklyn di Patrick Sercu e Roger De Vlaeminck.\nNel 1975 vinse il Giro di Campania e una tappa al Tour de Suisse; una tappa al Tour de Romandie nel 1976 e un'altra nel 1977. Colse il suo successo pi\u00f9 prestigioso al Tour de France 1976, quando riusc\u00ec a giungere al traguardo finale di Parigi indossando la maglia a pois, simbolo del vincitore della classifica scalatori. Passato alla Zonca nel 1978, vinse ancora una tappa nel Giro della Svizzera e una al Giro d'Italia, con arrivo in salita sul Monte Trebbio.\nCon la maglia della Nazionale disput\u00f2 i campionati del mondo di ciclismo su strada 1975 ed un'edizione dei mondiali di ciclocross."}
{"id": "2011029", "revid": "339392", "url": "https://it.wikipedia.org/wiki?curid=2011029", "title": "ROM (informatica)", "text": ""}
{"id": "2011031", "revid": "113889847", "url": "https://it.wikipedia.org/wiki?curid=2011031", "title": "Picatinny Liquid explosive", "text": "Il Picatinny Liquid explosive, noto anche come PLX, \u00e8 un liquido esplosivo con una velocit\u00e0 di detonazione di .\n\u00c8 poco sensibile agli urti ed \u00e8 difficile da far detonare. Acceso in moderate quantit\u00e0 brucia senza esplodere.\nLa sua sensibilit\u00e0 agli urti pu\u00f2 essere aumentata aggiungendo il 10-15% di polvere d'alluminio.\nSi ottiene miscelando nitrometano al 94% ed etilendiamina al 6%, in percentuali: \n\u00c8 stabile a temperatura ambiente, ma comincia a diventare molto instabile attorno ai ."}
{"id": "2011035", "revid": "1056573", "url": "https://it.wikipedia.org/wiki?curid=2011035", "title": "Governo Pompidou V", "text": ""}
{"id": "2011040", "revid": "486946", "url": "https://it.wikipedia.org/wiki?curid=2011040", "title": "Federazione Internazionale di Sport Universitari", "text": ""}
{"id": "2011041", "revid": "293012", "url": "https://it.wikipedia.org/wiki?curid=2011041", "title": "Giovanni Ziberna", "text": "Biografia.\nNato nel 1982 a Vimercate in provincia di Milano, dove ha maturato come autodidatta le sue passioni per l'arte, il disegno e la pittura, dedicandosi anche alla creazione di racconti illustrati.\nNel 2001 si \u00e8 iscritto al DAMS di Bologna per continuare gli studi con indirizzo artistico e l\u00ec \u00e8 entrato in contatto con il laboratorio cinematografico Ipotesi Cinema diretto da Ermanno Olmi. Qui si forma come autore nell'arte cinematografica e documentaristica partecipando alla realizzazione di due film collettivi, prodotti da Ipotesi Cinema e Rai, e cimentandosi come montatore e direttore della fotografia.\nAll'eta di 21 anni firma il suo primo montaggio di un'opera cinematografica.\nNel 2006 si trasferisce a Gorizia in Friuli-Venezia Giulia dove insieme a Valeria Baldan e Mattia Vecchi fonda la Sine Sole Cin\u00e9ma, un'associazione cinematografica che ha l'intento di proporre una produzione cinematografica autoriale indipendente, con una particolare attenzione per il territorio. Nel corso di due anni realizza con essa corto-mediometraggi, documentari, spot e videoclip ricoprendo i ruoli di regista, direttore della fotografia e montatore.\nNel 2008 ha lavorato alla regia e alla fotografia del lungometraggio \"La terra nel sangue\", un film ad episodi ambientato interamente nel Friuli-Venezia Giulia, dove il territorio Isontino e Carsico veste un ruolo da protagonista.\nNel 2011 ha firmato la fotografia e il montaggio del film \"Dietro il buio\" per la regia di Giorgio Pressburger liberamente tratto dallo scritto \"Lei dunque capir\u00e0\" di Claudio Magris.\nNel 2016 firma insieme a Valeria Baldan la regia del film \"Il risveglio di un gigante\" sulla vita di santa Veronica Giuliani."}
{"id": "2011044", "revid": "767487", "url": "https://it.wikipedia.org/wiki?curid=2011044", "title": "Pietro Marchitelli", "text": "Biografia.\nNacque nel 1643 in provincia di Chieti a Villa Santa Maria. Famoso per essere stato lo zio paterno ed il primo maestro di Michele Mascitti. Non \u00e8 nota la sua formazione iniziale ma si conosce l'anno in cui fu iscritto come allievo di Carlo De Vincentiis nel Conservatorio di Santa Maria di Loreto, il 1657.\nValente violinista e didatta, occup\u00f2 il ruolo di primo violino nelle istituzioni musicali napoletane pi\u00f9 prestigiose: l'orchestra della Real Cappella e l'orchestra del teatro San Bartolomeo di Napoli, ai tempi in cui erano dirette da Alessandro Scarlatti con il quale ebbe rapporti di sincera amicizia. Molto stimato ed apprezzato dai suoi contemporanei, mor\u00ec in et\u00e0 avanzata e fu seppellito nella chiesa di San Nicola alla Carit\u00e0 in Napoli. Di sua propriet\u00e0 furono sette violini di liuteria cremonese Amati, tre violette ed una chitarra. Per la sua straordinaria tecnica violinistica viene solitamente considerato il fondatore della scuola violinistica napoletana."}
{"id": "2011045", "revid": "124081847", "url": "https://it.wikipedia.org/wiki?curid=2011045", "title": "Danza africana", "text": "Con l'espressione danza africana si fa riferimento ad un insieme molto eterogeneo e vasto di fenomeni coreutici ed espressivi che hanno come comune denominatore la realt\u00e0 territoriale identificata come Africa sub-sahariana e la stretta relazione con la musica, com'\u00e8 ben testimoniato dall'assenza, in molte lingue locali, di termini differenziati per indicare le due pratiche culturali.\nQueste danze costituiscono spesso nelle societ\u00e0 di tipo tradizionale un sistema di riferimenti simbolici condiviso dai membri della comunit\u00e0 che permette loro di comunicare ed elaborare culturalmente i principali eventi della vita individuale e sociale: in molti casi, non esiste una distinzione netta tra le categorie che generalmente consideriamo come teatro, danza e musica ma al contrario, \u00e8 presente una concezione piuttosto fluida che opera concretamente fondendo questi tre aspetti in un'unica \"performance\".\nInoltre, la rilevanza sociale di questi fenomeni fa s\u00ec che essi si iscrivano in una dimensione pi\u00f9 ampia che spazia dalla tradizione orale alle pratiche religiose: eventi sostanziali della vita come nascite, matrimoni, funerali ed eventi eccezionali collegati alle differenti realt\u00e0 culturali africane sono spesso celebrati attraverso la danza.\nCaratteristiche principali.\nLa danza tradizionale in Africa \u00e8 spesso un fenomeno collettivo che esprime la vita della comunit\u00e0 e che pu\u00f2 caratterizzarsi secondo alcuni elementi di tipo sociale: il genere di appartenenza, l'et\u00e0, il ruolo all'interno del gruppo.\nLa danza africana \u00e8 inoltre caratterizzata dalla poliritmia, essendo peraltro in stretta connessione con la musica, anche nella sua forma pi\u00f9 semplice, il canto\nLa variet\u00e0 ritmica tipica della musica a percussione africana si esprime infatti anche nel corpo che \u00e8 in grado di eseguire alcune sequenze ritmiche differenti in contemporanea: si tratta di movimenti molto complessi che coinvolgono spalle, petto, bacino, testa, braccia e gambe, spesso eseguiti sul posto.\nAlcune parti del corpo possono essere considerate maggiormente presso alcuni gruppi. Ad esempio, molti gruppi Ewe e Lobi del Ghana prediligono la parte superiore del corpo mentre i movimenti del bacino sono particolarmente frequenti nelle danze tradizionali Kalabari della Nigeria. Gli Akan usano i piedi e le mani in modi specifici a seconda del contesto entro cui si svolge la \"performance\".\nCome accade durante le esecuzioni di \"performance\" narrative, anche nell'ambito della danza il pubblico \u00e8 chiamato a partecipare, dunque non esiste una differenza netta tra danzatore e spettatore, ad eccezioni dei rituali di iniziazione o di particolari pratiche religiose che prevedono la partecipazione solo degli iniziati.\nMolte danze sono eseguite esclusivamente da gruppi di uomini o di donne, ad indicare una forte tradizione che attribuisce ruoli e simboli differenti ai due generi. Un esempio \u00e8 dato dalle danze dei riti di passaggio che si svolgono entro classi d'et\u00e0 appartenenti al medesimo sesso.\nNon esistono, almeno nella letteratura etnografica relativa all'Africa sub-sahariana, esempi di danze di coppia e il contatto tra danzatori \u00e8 previsto solo in pochi casi, ad esempio presso alcuni gruppi Yoruba in determinate circostanze.\nI maestri delle arti della danza e della musica ritengono che i loro giovani allievi debbano imparare le sequenze in modo preciso, senza variazioni. Le improvvisazioni e le modifiche possono essere introdotte solo dopo aver appreso esattamente la danza, averla eseguita riscuotendo successo da parte del pubblico e dopo aver infine avuto l'autorizzazione dei pi\u00f9 anziani.\nPiuttosto che mettere l'accento sul talento individuale, i maestri Yoruba cercano di esprimere attraverso l'apprendimento delle arti del movimento e del tamburo i desideri, i valori e la creativit\u00e0 collettivi. Il suono delle percussioni rappresenta un sistema di comunicazione non verbale tra il musicista e il danzatore. \u00c8 proprio l'apparente naturalezza di queste \"performance\" a creare l'impressione di un dialogo estemporaneo nel quale si alternano momenti di improvvisazione in cui emergono le caratteristiche individuali dei maestri. Il ruolo principale del percussionista \u00e8 quello di mediare con il pubblico.\nLe giovani donne della popolazione Lunda della Zambia trascorrono molti mesi in isolamento dalla comunit\u00e0 durante i riti di passaggio. I ragazzi mostrano il loro vigore eseguendo movimenti acrobatici, in una sorta di messa alla prova delle capacit\u00e0 fisiche e dello stato di buona salute.\nLa divisione spaziale operata in et\u00e0 coloniale ha creato molti cambiamenti anche per quanto riguarda la tradizione delle danze. \nAlcune danze tradizionali maschili furono preservate, ma la danza assunse connotati via via sempre pi\u00f9 sensuali ed in certi casi perfino violenti. \nLe associazioni di danza tradizionale furono create appositamente per preservare la danza nella sua \"purezza\" e per regolare le esibizioni di musicisti e danzatori, riservandole ad eventi eccezionali.\nUn'altra danza praticata in Zimbabwe, chiamata Muchongoyo, veniva tradizionalmente eseguita dagli uomini con la partecipazione delle donne. Le donne accompagnavano le danze con strumenti tradizionali come l'hosho, sostanzialmente una zucca piena di semi simile allo shekere, e con il canto eseguito insieme ai danzatori; il coro delle donne eseguiva una piccola coreografia di movimenti soprattutto delle mani e del busto al contrario degli uomini che eseguivano grandi salti e spostamenti nello spazio. \nLe donne si disponevano generalmente in fila intorno ai percussionisti, alternandosi con i danzatori intorno ai percussionisti. \nLa danza Muchongoyo ha la funzione di commemorare, celebrare, testimoniare e mettere in luce gli eventi pi\u00f9 importanti della comunit\u00e0; pur non essendo inserita nei rituali religiosi, questa danza \u00e8 considerata una \"performance\" spirituale che mette in contatto i partecipanti con il divino attraverso la mediazione della natura.\nTipologie culturali.\nLe danze tradizionali spesso non appaiono separate dalle altre attivit\u00e0 performative; esistono molte forme di danza in Africa, alcune delle quali sono:\nSi tratta di una tradizione dei gruppi Fon e Ewe, chiamata anche \"Atamga\": viene generalmente eseguita in eventi comunitari importanti come i funerali. \nLa coreografia consiste in movimenti che mimano i colpi e le mosse del combattimento: queste \"frasi\" sono composte da figure che si ripetono ciclicamente concludendosi sempre in modo diverso, il che rende la composizione estremamente dinamica.\nQuesti spiriti possono appartenere alla Foresta, agli Antenati o alle Divinit\u00e0. \nGli Orisha sono le divinit\u00e0 principali della religione Yoruba, presenti anche nelle pratiche religiose di molti popoli dell'America latina come il Candombl\u00e9 e la Santeria. Anche nelle pratiche del Voodoo sono presenti queste divinit\u00e0. Ogni orisha ha i suoi colori, giorni, tempi, cibi, bevande, musiche e danze. Queste ultime hanno soprattutto una funzione celebrativa ed esortativa, laddove si ritenga di avere bisogno dell'intervento dello spirito che spesso deve essere prima \"calmato\". Kakilambe \u00e8 il grande spirito della foresta che viene evocato attraverso la danza. Egli giunge sotto forma di una gigantesca statua trasportata dalla foresta al villaggio. All'incalzare della musica e della danza, la statua viene interrogata sul futuro del villaggio e dei suoi abitanti."}
{"id": "2011048", "revid": "599013", "url": "https://it.wikipedia.org/wiki?curid=2011048", "title": "Pagani Zonda F", "text": "La Pagani Zonda F \u00e8 un modello di autovettura prodotto dalla casa automobilistica italiana Pagani.\nStoria.\nInizialmente era stata battezzata \"Fangio F.1\", in omaggio al grande campione dell'automobilismo Juan Manuel Fangio, connazionale, amico e mentore di Horacio Pagani; il progetto in seguito viene ribattezzato col suo attuale nome, lo stesso di un vento andino, usato dal 1999 anno del suo esordio, come il modello C12, ma ad esso venne aggiunta la \"F\", che sta a richiamare proprio Fangio. La vettura venne presentata al Salone di Ginevra del 2005.\nTecnica.\nMonta il motore Mercedes-Benz V12 da 602 CV di potenza nella versione normale e da 650 CV nella versione \"Clubsport\", disponibile sia per la roadster che per la coup\u00e9; inoltre la versione Clubsport ha anche i freni speciali in carboceramica e un assetto ancora pi\u00f9 sportivo. La coup\u00e9 Clubsport viene accreditata per una velocit\u00e0 massima di 345\u00a0km/h, un'accelerazione da 0 a 100 km/h in soli 3,6 secondi e da 0 a 200 km/h in 9,6 secondi e un tempo di frenata da 200 a 0 km/h in 4,4 secondi, facendone al lancio una delle auto pi\u00f9 veloci del mondo.\nI prezzi particolarmente elevati sono dovuti al fatto che ogni Zonda \u00e8 costruita artigianalmente con materiali come la fibra di carbonio, quindi molto costosi.\nInfine la Zonda F sviluppa, nella versione\"Clubsport\", 600\u00a0kg di carico aerodinamico alla velocit\u00e0 di 300\u00a0km/h."}
{"id": "2011049", "revid": "122436064", "url": "https://it.wikipedia.org/wiki?curid=2011049", "title": "Pagani Zonda R", "text": "La Pagani Zonda R \u00e8 una berlinetta prodotta dalla casa automobilistica italiana Pagani, non omologata per la circolazione stradale, ideata per l'utilizzo su pista.\nPresentazione.\n\u00c8 stata presentata in anteprima al Salone dell'automobile di Ginevra del 2007 come modellino in scala e di cui era prevista una produzione limitata ad una sola decina di esemplari. Il modello definitivo viene presentato al \"Vienna Auto Show\" tenutosi nel mese di gennaio 2009.\nCaratteristiche tecniche.\nMotore.\nLa Zonda R monta un propulsore ancora pi\u00f9 potente della precedente Zonda F, Horacio Pagani ha stipulato un accordo con il dipartimento sportivo della Mercedes-Benz, la AMG, per ottenere la fornitura del motore della Mercedes-Benz CLK GTR che la nuova Zonda R monta: un V12 da 6 litri M120, con lubrificazione a carter secco, da 750 CV () a g/min, capace di 710 Nm di coppia, garantito per durare almeno in pista. Il sistema di scarico \u00e8 realizzato in inconel 625 rivestito in materiale ceramico per un'ottimale dissipazione del calore.\nAerodinamica.\nLa nuova Zonda R nasce per avere ancora pi\u00f9 potenza della vettura da strada da cui deriva, la Zonda F, dalla quale si distingue per altri aspetti: il passo \u00e8 aumentato di , le carreggiate sono pi\u00f9 larghe di 50\u00a0mm e la lunghezza totale \u00e8 aumentata di 394\u00a0mm.\nLe sospensioni sono realizzate in avional e sono pi\u00f9 leggere, il cambio \u00e8 di tipo sequenziale trasversale sincronizzato, prodotto da X-trac, che consente cambi di marcia in .\nLa monoscocca in carbonio, cui \u00e8 ancorato il motore, e il telaio rispettano standard di sicurezza passiva e attiva pi\u00f9 elevati; il profilo aerodinamico \u00e8 rivisto e dotato di appendici (come l'alettone posteriore) per ottenere maggiore spinta verso il basso (carico aerodinamico).\nLa componente elettronica \u00e8 curata da Bosch e il serbatoio aeronautico in gomma dispone di 4 pompe che aumentano la rapidit\u00e0 e l'efficienza del pescaggio.\nEquipaggiamento.\nCome sulle vetture da corsa, anche sulla Zonda R troviamo alcuni accorgimenti di impostazione sportiva:\nRecord.\nLa Pagani Zonda R ha ottenuto il record del vecchio circuito tedesco del N\u00fcrburgring nella categoria vetture derivate da un modello stradale, girando sul tracciato della Nordschleife con un tempo di 6'47\" battendo cos\u00ec il precedente record della Ferrari 599XX di 6'58\"..\nVersioni speciali.\nZonda Revoluci\u00f3n.\nNel 2013, in occasione del 9\u00ba raduno internazionale Pagani, viene presentata una versione ancora pi\u00f9 performante denominata Zonda Revoluci\u00f3n, nome che indica la R evoluzione (in spagnolo R-evoluci\u00f3n). Il motore sviluppa 800 CV di potenza massima, 730 Nm di coppia motrice e il tutto garantisce un rapporto peso/potenza di 1,34\u00a0kg/CV. Tale propulsore viene gestito da un cambio sequenziale. Il peso \u00e8 sceso a 1070\u00a0kg grazie al nuovo monoscocca centrale \u00e8 in carbo-titanio e l'auto adotta un sistema DRS sull'ala posteriore che pu\u00f2 essere comandato dal pilota in qualsiasi momento sia in modalit\u00e0 automatica che manuale. L'impianto frenante \u00e8 composto da freni a disco Brembo CCMR derivati dalle autovetture della Formula 1."}
{"id": "2011051", "revid": "834", "url": "https://it.wikipedia.org/wiki?curid=2011051", "title": "Uli Roth", "text": ""}
{"id": "2011052", "revid": "1573940", "url": "https://it.wikipedia.org/wiki?curid=2011052", "title": "Meir Agassi", "text": "Biografia.\nPittore, critico d'arte, editore, poeta e romanziere, Agassi inizi\u00f2 a studiare disegno a 14 anni. Durante il servizio militare, fu assegnato ad attivit\u00e0 teatrali e radiofoniche nell'esercito israeliano. In seguito studi\u00f2 arte al Camden Arts Centre di Londra.\nAgassi pubblic\u00f2 la sua prima opera nel 1968 ed ebbe la sua prima mostra personale a Tel Aviv nel 1971. Fu editore e curatore di una rivista di cultura ed arte, e coeditore di \"Monitin\", un popolare settimanale israeliano. Nel 1983 Agassi si trasfer\u00ec a Bristol, in Inghilterra. Collezionava libri antichi, cartoline e documenti d'epoca, e li esibiva insieme a disegni e fotografie al \"Meir Agassi Museum\" che aveva aperto a casa sua a Bristol."}
{"id": "2011054", "revid": "4506", "url": "https://it.wikipedia.org/wiki?curid=2011054", "title": "Funzionalit\u00e0 epatica", "text": ""}
{"id": "2011058", "revid": "37401", "url": "https://it.wikipedia.org/wiki?curid=2011058", "title": "Cattedrale di Glasgow", "text": ""}
{"id": "2011059", "revid": "1591878", "url": "https://it.wikipedia.org/wiki?curid=2011059", "title": "Monumento naturale Garzaia della Cascina Villarasca", "text": "Il monumento naturale Garzaia della Cascina Villarasca si trova nel Pavese, in una zona umida costituita dal paleoalveo del Ticino, nel territorio comunale di Rognano \u00e8 nato con lo scopo di tutelare e preservare gli ambienti idonei alla nidificazione degli aironi.\nL'obiettivo delle garzaie \u00e8 quello di salvaguardare gli ambienti naturali e, in particolare, le popolazioni degli ardeidi nidificanti; disciplinare e controllore della fruizione dell'area a fini scientifici e didattici; regolamentare le attivit\u00e0 produttive in forme compatibili con le finalit\u00e0 della riserva naturale.\nFauna.\nSono presenti varie specie di mammiferi e di uccelli; le nidificazioni principali sono costituite da Nitticore e Garzette."}
{"id": "2011063", "revid": "339392", "url": "https://it.wikipedia.org/wiki?curid=2011063", "title": "Piccolo Teatro Studio", "text": ""}
{"id": "2011076", "revid": "1498232", "url": "https://it.wikipedia.org/wiki?curid=2011076", "title": "Video non compresso", "text": "Il video non compresso (\"uncompressed video\") \u00e8 un'informazione video digitale che non \u00e8 stata processata con compressione.\nCapacit\u00e0 e bitrate del video non compresso.\n525 NTSC non compresso.\n8 bit @ 720 x 486 @ 29.97 fps = 20 MB/s o 70 GB/h.\n10 bit @ 720 x 486 @ 29.97 fps = 27 MB/s o 94 GB/h.\n625 PAL non compresso.\n8 bit @ 720 x 576 @ 25 fps = 20 MB/s o 70 GB/h.\n10 bit @ 720 x 576 @ 25 fps = 26 MB/s o 93 GB/h.\n720p HDTV non compresso.\n8 bit @ 1280 x 720 @ 59,94 fps = 105 MB/s o 370 GB/h.\n10 bit @ 1280 x 720 @ 59,94 fps = 140 MB/s o 494 GB/h.\n1080i e 1080p HDTV non compresso.\n8 bit @ 1920 x 1080 @ 24 fps = 95 MB/s o 334 GB/h.\n10 bit @ 1920 x 1080 @ 24 fps = 127 MB/s o 445 GB/h.\n8 bit @ 1920 x 1080 @ 25 fps = 99 MB/s o 348 GB/h.\n10 bit @ 1920 x 1080 @ 25 fps = 132 MB/s o 463 GB/h.\n8 bit @ 1920 x 1080 @ 29,97 fps = 119 MB/s o 417 GB/h.\n10 bit @ 1920 x 1080 @ 29,97 fps = 158 MB/s o 556 GB/h.\n1080i e 1080p HDTV RGB (4:4:4) non compresso.\n10 bit @ 1280 x 720p @ 60 fps = 211 MB/s o 742 GB/h.\n10 bit @ 1920 x 1080 @ 24 PsF = 190 MB/s o 667 GB/h.\n10 bit @ 1920 x 1080 @ 50i = 198 MB/s o 695 GB/h.\n10 bit @ 1920 x 1080 @ 60i = 237 MB/s o 834 GB/h."}
{"id": "2011077", "revid": "1005847", "url": "https://it.wikipedia.org/wiki?curid=2011077", "title": "Unione Democratica Magiara di Romania", "text": "L'Unione Democratica Magiara di Romania (in ungherese \"Rom\u00e1niai Magyar Demokrata Sz\u00f6vets\u00e9g\" RMDSZ, in rumeno \"Uniunea Democrat\u0103 Maghiar\u0103 din Rom\u00e2nia\" UDMR) \u00e8 il maggiore partito rumeno attivo nella difesa dei diritti degli ungheresi di Romania, anche se in tale ambito gli si contrappone il Partito Civico Magiaro. Roccaforte del partito \u00e8 la Transilvania, ma ci sono membri anche in tutte le altre regioni di paese, soprattutto tra gli Ungheresi Csango della Moldavia.\nFormalmente l'UDMR non \u00e8 registrata presso le istituzioni come partito politico, ma come organizzazione che svolge attivit\u00e0 politica in base alle disposizioni dell'art.62 della Costituzione della Romania, riguardante la rappresentanza in parlamento delle minoranze etniche, e alle previsioni della legge 68/1992 (art.4, comma 2) che equipara le organizzazioni delle minoranze etniche ai partiti politici dal punto di vista del processo elettorale. Sul proprio statuto l'UDMR specifica che:\nIl partito \u00e8 membro del Partito Popolare Europeo.\nIl suo primo presidente fu lo scrittore G\u00e9za Domokos, dal 1994 ad oggi invece il partito \u00e8 stato guidato dal poeta B\u00e9la Mark\u00f3.\nAlle elezioni del 2004 e del 2008 l'UDMR ha ottenuto il 6,2% dei suffragi e 22 seggi."}
{"id": "2011078", "revid": "434395", "url": "https://it.wikipedia.org/wiki?curid=2011078", "title": "Salto con gli sci alla XXIII Universiade invernale", "text": "Nel salto con gli sci alla XXIII Universiade invernale si sono disputate quattro gare: tre maschili e una femminile. Le gare si sono svolte dal 18 al 22 febbraio 2007 a Pragelato, in Italia, sui trampolini K95 e K125 dello Stadio del Trampolino. "}
{"id": "2011088", "revid": "284822", "url": "https://it.wikipedia.org/wiki?curid=2011088", "title": "Words without borders", "text": ""}
{"id": "2011090", "revid": "729019", "url": "https://it.wikipedia.org/wiki?curid=2011090", "title": "Guerra anglo-spagnola (1655-1660)", "text": "La guerra anglo-spagnola dal 1655 al 1660 fu un conflitto militare fra il Commonwealth of England (alleato al Regno di Francia) ed il Regno di Spagna. Esso fu scatenato, da parte inglese, per motivi di carattere economico e con accenti di carattere religioso e termin\u00f2 nel settembre del 1660. Con la conclusione del conflitto l'Inghilterra si assicur\u00f2 il possesso dell'isola di Giamaica, della citt\u00e0 portuale di Dunkerque sul canale della Manica e della fortezza di Mardyck. Questo conflitto pu\u00f2 essere considerato, almeno per quanto riguarda il teatro di guerra europeo, parte della guerra franco spagnola dal 1635 al 1659.\nAntefatti.\nDopo la fine della prima guerra anglo-olandese (1652 \u2013 1654) il futuro Lord Protettore d'Inghilterra Oliver Cromwell volse la sua attenzione ai nemici tradizionali dell'Inghilterra, Francia e Spagna, cercando di approfittare del conflitto fra i due, impegnati fin dal 1635 nella guerra franco-spagnola. Sebbene egli fosse convinto che la volont\u00e0 di Dio era l'affermazione del protestantesimo come religione prevalente in Europa, egli persegu\u00ec una politica estera pragmatica e realistica, alleandosi con la Francia cattolica contro la Spagna, anch'essa cattolica. In sostanza, dichiarando guerra alla Spagna, egli contava sul ritorno alla politica di opportunismo mercantile gi\u00e0 perseguita ai tempi della regina Elisabetta e successivamente abbandonata dagli Stuart. L'attacco alle rotte commerciali e di trasporto di tesori della Spagna ricorda i successi di Francis Drake e di Walter Raleigh e non \u00e8 un caso se le gesta dei due corsari si diffusero con la stampa di quegli anni. C'era comunque un'importante differenza: oltre all'argento e l'oro stava spuntando un nuovo tesoro: lo zucchero, il che significava occupazione di terre, un passo pi\u00f9 avanti rispetto alle attivit\u00e0 occasionali della pirateria perseguite ai tempi di Elisabetta.\nSi decise quindi di utilizzare la flotta militare costruita durante la guerra civile inglese per attaccare l'impero coloniale spagnolo nelle Americhe. Obiettivo degli inglesi, che fino ad allora erano principalmente coinvolti nella pirateria, era soprattutto quello della conquista di punti d'appoggio nei Caraibi, allora controllati dalla Spagna.\nSvolgimento della guerra.\nLa guerra navale all'ovest.\nDurante la guerra l'ammiraglio Robert Blake blocc\u00f2 il porto di Cadice ed uno dei suoi comandanti, Richard Stayner, nel 1655 distrusse gran parte della flotta spagnola delle Indie ed un galeone carico fu arrembato e catturato.\nNel maggio del 1655 una flotta di invasione al comando dell'ammiraglio ammiraglio sir William Penn (1621\u00a0\u2013 1670) fu inviata nell'America centrale.\nEssa trasportava pi\u00f9 di 3.000 fanti di marina al comando del generale Robert Venables, forza che fu accresciuta successivamente nelle isole Barbados, Montserrat, Saint Kitts e Nevis.\nSebbene Cromwell fosse inizialmente interessato ad una conquista dell'isola di Hispaniola, ai comandanti della spedizione fu concessa piena autonomia nel determinare le loro priorit\u00e0 secondo le circostanze che si sarebbero verificate al loro arrivo. Furono prese in considerazione varie possibilit\u00e0, compreso uno sbarco in Guatemala o sull'isola di Cuba. Penn e Venables scartarono queste ipotesi e tentarono di ripetere l'attacco che sir Francis Drake aveva portato a Santo Domingo sull'isola di Hispaniola (1585), ma questo non sort\u00ec alcun esito positivo per la flotta inglese, in quanto nel frattempo gli spagnoli avevano rafforzato ampiamente le loro difese in vista degli attacchi portati dagli olandesi ad inizio del secolo.\nIndebolita dalle febbri la forza di invasione inglese fece vela verso la Giamaica, priva di fortificazioni difensive spagnole e la occup\u00f2. Questa occupazione fu definitiva.\nNel 1657 il governatore inglese della Giamaica offr\u00ec ai pirati il porto di Port Royal come base quale contropartita al sostegno della guerra contro gli spagnoli.\nIl 20 aprile del medesimo anno l'ammiraglio Blake distrusse una flotta spagnola di diciassette navi nella baia di Santa Cruz de Tenerife, nell'isola di Tenerife, perdendo una sola nave delle sue nonostante che si trovasse sotto il fuoco intenso dei cannoni delle batterie costiere e la marea non gli fosse favorevole ad una battaglia. In tal modo la flotta spagnola delle Indie si trov\u00f2 in bal\u00eca del blocco navale inglese.\nNegli anni 1657 e 1658 gli spagnoli tentarono di riconquistare la Giamaica partendo dall'isola di Cuba ma furono sconfitti nelle battaglie di Ocho Rios e di R\u00edo Nuevo.\nIl tentativo da parte inglese di occupare anche l'isola di Hispaniola tuttavia non ebbe successo.\nL'alleanza con la Francia.\nGi\u00e0 nel corso del primo anno del suo protettorato Oliver Cromwell aveva trattato con il cardinale Mazarino un'alleanza anglo-francese contro gli spagnoli.\nEgli riteneva che una separazione dei Paesi Bassi spagnoli dalla Spagna, anche se fosse andata inizialmente a favore della Francia, fosse comunque interesse dell'Inghilterra. In ogni caso sarebbe stato meglio condividerla piuttosto che lasciarle ad altri. La Francia si mostr\u00f2 riconoscente, promettendo di rifiutare asilo ai membri della casa degli Stuart.\nNel marzo del 1657 fu siglato a Parigi un trattato con il quale gli inglesi si impegnavano a sostenere militarmente la Francia nella sua lotta nelle Fiandre contro la Spagna. La Francia avrebbe costituito un'armata di 20.000 soldati e l'Inghilterra avrebbe fornito un contributo di 6.000 Giubbe rosse, i reparti di fanteria del nuovo modello di esercito creato da Cromwell. Nel contempo una flotta inglese avrebbe dovuto condurre una campagna militare contro le fortificazioni costiere di Gravelines, Dunkerque e Mardyck e dopo l'occupazione di queste fortezze Gravelines avrebbe dovuto essere consegnata alla Francia mentre Dunkerque e Mardyk sarebbero andati all'Inghilterra.\nLa guerra nelle Fiandre.\nL'armata alleata franco-inglese per l'invasione delle Fiandre fu posta sotto il comando dal maresciallo di Francia Henri de La Tour d'Auvergne-Bouillon, visconte di Turenne.\nGli spagnoli contrapposero agli anglo-francesi un'armata di 15.000 uomini, suddivisa in due Corpi, il corpo spagnolo delle Fiandre al comando di Don Giovanni d'Austria, un figlio illegittimo di Filippo IV di Spagna e da un corpo meno consistente, costituito da francesi ribelli (frondisti), al comando del principe di Cond\u00e9. Il contingente spagnolo comprendeva inoltre circa 3.000 soldati anglo-irlandesi fedeli al re d'Inghilterra, al comando di Giacomo II Stuart, duca di York, fratello di quel Carlo II che egli e le sue truppe avrebbero voluto veder ritornare sul trono inglese.\nLa flotta inglese blocc\u00f2 i porti fiamminghi ma con l'irritazione di Cromwell l'inizio della campagna militare di terra veniva costantemente rinviato. Il maresciallo Turenne trascorse l'estate del 1657 combattendo gli spagnoli in Lussemburgo e non fece alcun preparativo di attacco prima di settembre. Mardyck fu occupata il 9 settembre e consegnata alle truppe inglesi, ma Dunkerque fu posta sotto assedio solo nel maggio del 1658.\nL'armata spagnola che cerc\u00f2 di rompere l'assedio di Dunkerque, fu sconfitta il 14 giugno nella battaglia delle Dune. Appena conseguito il risultato, il cardinale Mazarino consegn\u00f2 la citt\u00e0 agli inglesi i quali rispettarono l'accordo di mantenere i diritti della popolazione cattolica nella citt\u00e0 conquistata.\nUna parte delle truppe inglesi rimase agli ordini del Turenne aiutandolo a conquistare Gravelines ed altre citt\u00e0 fiamminghe.\nTrattato di pace e conseguenze.\nLa guerra tra la Francia e la Spagna termin\u00f2 con la stipula del trattato dei Pirenei, il 7 novembre 1659. La guerra tra Inghilterra e Spagna, invece, si concluse nel settembre 1660, durante il regno di Carlo II, salito nuovamente al trono. Le ostilit\u00e0 si chiusero ufficialmente con il Trattato di Madrid del 1670, con il quale la Spagna riconosceva formalmente la sovranit\u00e0 dell'Inghilterra sulla Giamaica spagnola (o \"Colonia di Santiago\", dal nome della capitale \"Santiago de la Vega\"), e sulle Isole Cayman; il risultato fu la costituzione della Colonia della Giamaica, peraltro sotto il controllo britannico gi\u00e0 dal 1655.\nBibliografia.\nin inglese:\nIn tedesco:"}
{"id": "2011092", "revid": "1305772", "url": "https://it.wikipedia.org/wiki?curid=2011092", "title": "Osamu Shimomura", "text": "Consegu\u00ec un Ph.D. all'Universit\u00e0 di Nagoya in chimica organica, e fu professore emerito del Marine Biological Laboratory a Woods Hole, nel Massachusetts.\nBiografia.\nNato a Fukuchiyama, Kyoto nel 1928, Shimomura \u00e8 cresciuto a Manchukuo (Manciuria, Cina) e ad Osaka, in Giappone, mentre suo padre era ufficiale nell'esercito imperiale giapponese. Pi\u00f9 tardi, la sua famiglia si trasfer\u00ec a Isahaya, Nagasaki, a 25 km dall'epicentro del bombardamento atomico della citt\u00e0 dell'agosto 1945. Ricorda di aver sentito, allora sedicenne, l'aereo bombardiere BOCKSCAR prima che esplodesse la bomba atomica. L'esplosione ha accecato Shimomura per circa trenta secondi ed \u00e8 stato poi inzuppato dalla ricaduta della \"pioggia nera\". Ha superato le grandi probabilit\u00e0 nei successivi 11 anni per guadagnare un'istruzione e raggiungere il successo accademico.\nLe opportunit\u00e0 di istruzione di Shimomura erano severamente limitate nel devastato Giappone del dopoguerra. Sebbene in seguito abbia ricordato di non avere alcun interesse per l'argomento, si \u00e8 iscritto al College of Pharmaceutical Sciences del Nagasaki Medical College (ora Universit\u00e0 di Nagasaki School of Pharmaceutical Sciences). Il campus del Medical College era stato interamente distrutto dall'esplosione della bomba atomica, costringendo la scuola di farmacia a trasferirsi in un campus temporaneo vicino alla casa di Shimomura. Questa vicinanza \u00e8 stata la ragione per cui ha intrapreso studi e carriera che alla fine avrebbero portato a ricompense inaspettate. Shimomura ottenne una laurea in farmacia nel 1951 e rimase assistente di laboratorio fino al 1955.\nIl mentore di Shimomura a Nagasaki lo aiut\u00f2 a trovare lavoro come assistente del professor Yoshimasa Hirata all'Universit\u00e0 di Nagoya nel 1956. Mentre lavorava per il professor Hirata, ha conseguito una laurea in chimica organica nel 1958 e, prima di lasciare il Giappone per un appuntamento alla Princeton University, un dottorato di ricerca. in chimica organica nel 1960 presso l'Universit\u00e0 di Nagoya. A Nagoya, Hirata assegn\u00f2 a Shimomura l'arduo compito di determinare ci\u00f2 che rendeva incandescenti i resti schiacciati di un tipo di crustacea (Jp. Umi-hotaru, \"lucciola marina\", \"Vargula hilgendorfii\"). Questo incarico ha portato Shimomura alla corretta identificazione della proteina che causa il fenomeno, e ha pubblicato i risultati preliminari nel \"Bollettino della Societ\u00e0 Chimica del Giappone\" in un documento intitolato \"Crystalline Cypridina luciferin\". L'articolo attir\u00f2 l'attenzione del professor Frank Johnson alla Universit\u00e0 di Princeton, e Johnson reclut\u00f2 con successo Shimomura per lavorare con lui nel 1960.\nStudi.\nShimomura ha lavorato nel Dipartimento di Biologia a Princeton per il professor Johnson per studiare la medusa \"Aequorea victoria\", che hanno raccolto durante molte estati presso i Friday Harbor Laboratories del venerd\u00ec dell'Universit\u00e0 del Washington. Nel 1962, il loro lavoro culmin\u00f2 nella scoperta delle proteine aequorin e verde Green fluorescent protein (GFP) nella piccola medusa bioluminescenza a forma di ombrello \"Aequorea victoria\"; per questo lavoro gli fu assegnato un terzo premio Nobel per la chimica nel 2008.\nFamiglia.\nSua moglie, Akemi, che Shimomura ha incontrato all'Universit\u00e0 di Nagasaki, \u00e8 anche un chimico organico e un partner nelle sue attivit\u00e0 di ricerca. Il loro figlio, Tsutomu Shimomura, \u00e8 un esperto di sicurezza informatica che \u00e8 stato coinvolto nell'arresto di Kevin Mitnick. La loro figlia, Sachi Shimomura, \u00e8 direttore degli studi universitari per il dipartimento di inglese presso la Virginia Commonwealth University e l'autore di \"Odd Bodies e Visible Ends in Medieval Literature\"."}
{"id": "2011094", "revid": "1305772", "url": "https://it.wikipedia.org/wiki?curid=2011094", "title": "Giro d'Italia (disambigua)", "text": ""}
{"id": "2011097", "revid": "1418812", "url": "https://it.wikipedia.org/wiki?curid=2011097", "title": "Museo Nivola", "text": "Il museo Nivola si trova a Orani, in via Gonare, con sede nell'antico lavatoio. Il museo \u00e8 dedicato all'esposizione di opere scultoree dell'artista Costantino Nivola, nativo di Orani, ed \u00e8 gestito dall'ente \"Fondazione Costantino Nivola\".\nL'antico lavatoio venne appositamente restaurato dagli architetti Peter Chermayeff e Umberto Floris per ospitare il museo, inaugurato nel 1995. L'edificio \u00e8 a pianta rettangolare, con copertura a capriate, caratterizzato da numerose aperture archivoltate, che rendono luminoso l'interno. All'esterno si trova un cortile selciato, una fontana e la canaletta per lo scolo dell'acqua.\nIl museo \u00e8 nato nel 1994, pochi anni dopo la morte di Costantino Nivola (1911 \u2013 1988), e da allora ha continuato ad espandersi. La collezione permanente pu\u00f2 vantare centinaia di opere scultoree e grafiche di Nivola, che gioc\u00f2 un ruolo unico nel modernismo del XX secolo, lavorando a stretto contatto con gli architetti.\nOltre all'opera di Nivola, il museo ospita mostre temporanee centrate in prevalenza sul rapporto fra l'arte, l'architettura e il paesaggio, con un focus speciale su artisti e movimenti vicini a Nivola, la cui cerchia di amicizie includeva Le Corbusier, Jackson Pollock, Saul Steinberg, Willem de Kooning, Alexander Calder e molti altri protagonisti dell'arte del modernismo.\nLa Collezione.\nIl Museo conserva la pi\u00f9 importante collezione al mondo delle opere di Costantino Nivola tra sculture e dipinti, pi\u00f9 di 200 opere acquisite attraverso successive donazioni. La scelta iniziale, compiuta dalla vedova dell'artista Ruth Guggenheim, ha privilegiato l'opera scultorea di Nivola e particolarmente la fase finale del suo percorso, caratterizzata da un ritorno alla statuaria \u2013 con la serie delle \"Madri \"e delle \"Vedove\" \u2013 e ai materiali nobili della scultura tradizionale.\nA questo nucleo si sono poi aggiunti un gruppo di piccole opere in terracotta risalenti agli anni Sessanta e Settanta (\"Letti, Spiagge, Piscine\"), alcuni lavori in lamiera ritagliata e modellata degli anni Cinquanta (\"Antenati\"), una selezione della produzione pittorica e diversi modelli per progetti pubblici di varie epoche (rilievi realizzati col \"sandcasting \"e modelli tridimensionali per monumenti, in gesso e altri materiali). Il museo possiede inoltre una raccolta di opere grafiche, esposte a rotazione.\nL'Architettura.\nIl museo nasce nel 1995 dalla ristrutturazione, su progetto di Peter Chermayeff e Umberto Floris, del vecchio lavatoio di Orani, caro a Nivola in quanto luogo-simbolo dell'antica vita comunitaria del paese. Sito in posizione panoramica su una collina, include entro il proprio recinto la sorgente \"Su C\u00e0ntaru\".\nNel 2004 gli spazi espositivi sono stati ampliati con la costruzione, nell'area verde sottostante il lavatoio, di un padiglione disegnato ancora da Chermayeff e inizialmente destinato a contenere i \"sandcast\". Infine, nel 2012, a seguito di un concorso internazionale vinto da Gianfranco Crisci, il complesso \u00e8 stato integrato dall'aggiunta di una terza e pi\u00f9 ampia struttura parzialmente interrata, posta in fondo al piazzale panoramico su cui sorge il lavatoio e ad esso congiunta da una scala interna.\nI tre corpi del museo si caratterizzano per concezioni architettoniche distinte: mentre l'ex lavatoio aggiorna e rifunzionalizza uno spazio preesistente di impianto basilicale con tetto a capriate e ampi finestroni centinati, il padiglione sottostante combina l'asciutto blocco dell'esterno, coronato da un tetto a shed, con ampie arcate che tripartiscono l'interno riecheggiando il ritmo dei finestrati del lavatoio. L'ampliamento di Crisci, infine, adagia sul declivio della collina una serie articolata di volumi regolari, dinamizzati da geometrie sbieche.\nIl piazzale al centro del complesso, attraversato da una riga d'acqua proveniente dall'antica fonte e prospiciente il suggestivo panorama della vallata, \u00e8 insieme al parco un elemento chiave dell'insediamento museale e, come questo, ospita alcune sculture.\nNel 2009 \u00e8 stato inaugurato il parco che circonda il museo e che attraverso scale e terrazzamenti ne collega i padiglioni posti a diversi livelli. Nel parco sono collocate alcune sculture e una fontana monumentale su disegno di Costantino Nivola."}
{"id": "2011103", "revid": "287204", "url": "https://it.wikipedia.org/wiki?curid=2011103", "title": "Martin Chalfie", "text": "Ha conseguito un Ph.D. all'Universit\u00e0 di Harvard in neurobiologia, ed \u00e8 professore di scienze biologiche alla Columbia University."}
{"id": "2011104", "revid": "223338", "url": "https://it.wikipedia.org/wiki?curid=2011104", "title": "Seconda generazione (immigrazione)", "text": ""}
{"id": "2011106", "revid": "76963", "url": "https://it.wikipedia.org/wiki?curid=2011106", "title": "Alex O'Loughlin", "text": "Biografia.\nNato a Canberra, \u00e8 cresciuto a Sydney in una famiglia di origini irlandesi e scozzesi. Il padre, insegnante di fisica e astronomia, e la madre, infermiera, divorziarono due anni dopo la sua nascita; ha una sorella di un anno pi\u00f9 giovane. Da bambino O'Loughlin aveva sofferto di asma, tendenze ossessive-compulsive e disturbi da deficit dell'attenzione. Si \u00e8 laureato alla National Dramatic Art di Sydney nel 2000.\nHa due figli, nati rispettivamente dalla relazione con una ragazza da cui si \u00e8 separato, e dalla modella e campionessa di surf Malia Jones, con la quale si \u00e8 sposato il 18 aprile 2014 alle Hawaii.\nCarriera.\nNel 2004 inizia la carriera di attore interpretando Jack Flinge nel film \"Oyster Farmer\", che nel medesimo anno viene presentato al Toronto International Film Festival. L'anno successivo scrive e coproduce il thriller \"Feed\", nel quale ha anche un ruolo da attore. Sempre nel 2005 interpreta Will Bryant nella miniserie televisiva australiana \"The Incredible Journey of Mary Bryant\", ruolo che gli frutta una candidatura come \"Most Outstanding Actor in a Drama Series\" ai Logie Awards e un'altra come \"Best Lead Actor in Television\" agli AFI Awards.\nNel 2006, intravista la possibilit\u00e0 di avere successo come attore, lascia la nat\u00eca Australia e si trasferisce a Hollywood. Qui ottiene subito alcune piccole parti nei film \"L'amore non va in vacanza\" e \"Invisible\", nonch\u00e9 un ruolo ricorrente nella sesta stagione della serie TV \"The Shield\". Quest'apparizione gli porta fama anche negli Stati Uniti d'America, ottenendo in seguito il ruolo di Mick St. John, protagonista della serie TV \"Moonlight\"; la serie dura solo 16 episodi, al termine dei quali viene cancellata.\nSuccessivamente, nel 2009, ottiene il ruolo del dottor Andy Yablonski nel medical drama \"Three Rivers\"; tuttavia, anche questa serie viene presto cancellata, dopo 13 episodi. Sempre nello stesso anno \u00e8 coprotagonista del film \"Piacere, sono un po' incinta\", al fianco di Jennifer Lopez. Dal 2010 \u00e8 il protagonista, nei panni di Steve McGarrett, della serie \"Hawaii Five-0\", riavvio dell'omonima serie andata in onda dal 1968 al 1980."}
{"id": "2011107", "revid": "188668", "url": "https://it.wikipedia.org/wiki?curid=2011107", "title": "Monastero di San Lazzaro degli Armeni", "text": ""}
{"id": "2011113", "revid": "767487", "url": "https://it.wikipedia.org/wiki?curid=2011113", "title": "European Film Awards 1988", "text": "La 1\u00aa edizione della cerimonia di premiazione dei European Film Awards si \u00e8 tenuta il 26 novembre 1988 al \"Theater des Westens\" di Berlino Ovest, Germania Ovest.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2011115", "revid": "73843", "url": "https://it.wikipedia.org/wiki?curid=2011115", "title": "Guglielmo degli Organi", "text": "Biografia e opere.\nA Forl\u00ec lavora, tra l'altro, nella chiesa di San Giacomo Apostolo dei Domenicani, lasciandovi affreschi che influenzeranno il principale pittore della scuola forlivese, Melozzo.\nA Guglielmo \u00e8 stato anche attribuito il dipinto della \"Madonna delle Grazie\" attualmente nella cattedrale di Forl\u00ec.\nGuglielmo avrebbe lavorato anche nell'abbazia di San Mercuriale: infatti, come ricorda Giordano Viroli, per alcuni affreschi trecenteschi (\"cinque Santi, tra cui un \"San Lodovico\" di grande suggestione\", attualmente nella Pinacoteca civica di Forl\u00ec, con attribuzione incerta) \"che si trovavano nell'antica cappella \"greca\" dedicata appunto al santo re, \u00e8 stato fatto il mitico nome di Guglielmo\". Nella navata sinistra dell'Abbazia \u00e8 ancora visibile un frammento di affresco a lui attribuito.\nSua \u00e8 anche la \"Madonna della Salute\" nella basilica dei Servi di Forl\u00ec.\nGuglielmo \u00e8 stato definito da Adriana Arfelli \"mitico fondatore della scuola pittorica forlivese\".\nAnna Tambini gli attribuisce anche l'affresco del \"Giudizio universale\" o \"Trionfo della Croce\" presente nella chiesa di Tossino, presso Modigliana, il cui autore, finora non identificato, \u00e8 normalmente indicato come Maestro di Tossino.\n\u00c8 citato dal Vasari nella sua opera \"Le vite de' pi\u00f9 eccellenti pittori, scultori ed architettori\", V, 39."}
{"id": "2011117", "revid": "834", "url": "https://it.wikipedia.org/wiki?curid=2011117", "title": "Electric wizard (album)", "text": ""}
{"id": "2011124", "revid": "574302", "url": "https://it.wikipedia.org/wiki?curid=2011124", "title": "Premio alla carriera - European Film Awards", "text": "I vincitori del European Film Awards alla carriera, sono stati i seguenti:"}
{"id": "2011125", "revid": "6923", "url": "https://it.wikipedia.org/wiki?curid=2011125", "title": "Fiat Fiorino 2007", "text": ""}
{"id": "2011131", "revid": "19342378", "url": "https://it.wikipedia.org/wiki?curid=2011131", "title": "Guglielmo da Forl\u00ec", "text": ""}
{"id": "2011138", "revid": "406204", "url": "https://it.wikipedia.org/wiki?curid=2011138", "title": "Yael Dayan", "text": "Biografia.\nFiglia di Moshe Dayan e nipote di Shmuel Dayan, entrambi importanti rappresentanti politici nei primi anni della fondazione di Israele, Yael \u00e8 nata a :Nahalal. Dopo il servizio militare nell'esercito israeliano (IDF) col grado di Tenente presso l'Ufficio Stampa dell'IDF, Dayan ha studiato Relazioni Internazionali alla Universit\u00e0 Ebraica di Gerusalemme di Gerusalemme e Biologia con la Open University of Israel. In seguito ha sposato Dov Sion (deceduto) e ha due figli (Dan e Rachel).\nYael Dayan ha iniziato la sua carriera come scrittrice e giornalista, pubblicando cinque romanzi e un resoconto della Guerra dei Sei Giorni intitolato \"Israel Journal: June 1967\" e una biografia di suo padre dal titolo \"My Father, His Daughter\" (Mio padre, sua figlia).\nDiventata un'attivista della pace, si \u00e8 unita al movimento Peace Now ( - \"Shalom Akhshav\": Pace Ora), partecipando inoltre a Bat Shalom, all\"'International Center for Peace\" e al \"Council for Peace and Security\", tenendo conferenze in tutto il mondo sui temi della pace e della sicurezza.\nIn Israele ha costantemente promosso i diritti umani, delle donne e degli omosessuali.\nNel 1992, Dayan \u00e8 stata eletta nel Knesset per il Partito Laburista Israeliano ed \u00e8 stata presidente del Comitato per la Condizione della donna. Per merito suo, Israele ha approvato la legge contro l'oppressione sessuale negli anni 1990.\nNel 1996 e 1999 \u00e8 stata rieletta nel Knesset come membro della coalizione One Israel, diventando nuovamente presidente del Comitato per la Condizione della donna nel 1999. Ha perso il seggio alle elezioni del 2003 e ha abbandonato i laburisti per unirsi al partito Meretz con Yossi Beilin. Dayan \u00e8 vicesindaco di Tel Aviv, responsabile dei servizi sociali.\nPoliglotta, oltre all'ebraico parla inglese, spagnolo, francese e greco."}
{"id": "2011147", "revid": "729019", "url": "https://it.wikipedia.org/wiki?curid=2011147", "title": "Matteo Mazzantini", "text": "Biografia.\nFiglio di Franco (nazionale negli anni sessanta), Matteo Mazzantini esord\u00ec nel rugby professionistico con il Benetton Treviso; passato all'Aquila, si guadagn\u00f2 la prima convocazione in Nazionale sotto la gestione Johnstone, nell'incontro d'apertura del Sei Nazioni 2000, che vide l'esordio assoluto dell'Italia nella competizione e anche la sua prima vittoria, contro la per 34-20; poco dopo raggiunse la finale di campionato 1999-2000 (poi persa contro Roma).\nPresente anche ai Sei Nazioni (due presenze), (una) e (due), Mazzantini fu convocato anche per la in Australia, torneo nel quale disput\u00f2 due incontri, con e .\nDurante l'avventura della spedizione azzurra in quell'edizione della Coppa del Mondo Mazzantini cur\u00f2 una rubrica quotidiana sulla \"Gazzetta dello Sport\" dal titolo \u00abUna gita da mediano\u00bb.\nL'incontro con il Canada \u00e8, a tutt'oggi, l'ultimo disputato in Nazionale; attualmente, dopo un triennio a Viadana, Mazzantini milita nel GRAN Parma; a maggio 2008 ha sub\u00ecto una squalifica di 7 mesi per un presunto morso inferto a un avversario di mischia durante un incontro di Coppa Italia con il Rovigo, anche se il giocatore ha sempre smentito la circostanza e ha presentato ricorso avverso la squalifica.\nNel 2009, terminato il contratto con il GRAN, \u00e8 tornato nella sua citt\u00e0 natale per assumere l'incarico, oltre che di giocatore, anche di assistente allenatore e direttore tecnico del Livorno.\n\u00c8 sposato con Elisa Facchini, gi\u00e0 tre quarti ala del Benetton Treviso e anch'essa internazionale per l'."}
{"id": "2011148", "revid": "339392", "url": "https://it.wikipedia.org/wiki?curid=2011148", "title": "Teatro comunale di Firenze", "text": ""}
{"id": "2011151", "revid": "15756", "url": "https://it.wikipedia.org/wiki?curid=2011151", "title": "Don't Take It Personal (Just One of Dem Days)", "text": "Don't Take It Personal (Just One of Dem Days) \u00e8 un brano musicale R&amp;B della cantante statunitense Monica, prodotto da Dallas Austin e scritto da Derrick Simmons, tratto dall'album di debutto dell'artista, Miss Thang. Il brano \u00e8 stato pubblicato nella met\u00e0 del 1995 come singolo apripista dell'album, e quindi singolo di debutto della cantante. Il singolo ha avuto un notevole successo, avendo conquistato la prima posizione nelle classifiche R&amp;B di Billboard, la seconda posizione nella Hot 100 e il disco di platino. La canzone ha avuto successo in diversi paesi, facendo conoscere la cantante al grande pubblico e rimanendo uno dei singoli pi\u00f9 fortunati della sua carriera.\nComposizione e testo.\nIl pezzo utilizza il campionamento di ben due brani: \"Back Seat of My Jeep\" di LL Cool J, uscito solo due anni prima, e un pezzo degli anni '70 dei The Detroit Emeralds, \"You're Getting a Little Too Smart\". L'unione di questi due \"sample\" conferisce al brano l'appartenenza al genere hip hop soul, nato nella prima met\u00e0 degli anni '90 e gi\u00e0 molto in voga, grazie all'utilizzo degli scratch e del ritmo hip hop del brano di LL Cool J, e al recupero di un brano tipico dell'esplosione soul anni '70. La canzone si apre con un a cappella della giovanissima cantante che mette in risalto le doti vocali dell'artista, per poi fondere la sua voce con il beat urban del pezzo. Il testo della canzone ha per protagonista una ragazza che intima il proprio fidanzato di lasciarla in pace non perch\u00e9 si sia disamorata di lui, ma perch\u00e9 si trova semplicemente in uno di quei giorni che una ragazza pu\u00f2 attraversare, in cui vuole restare in solitudine e percepisce dentro di s\u00e9 una rabbia che non vuole rigettare sugli altri.\nVideo.\nIl videoclip della canzone, diretto da Rich Murray, \u00e8 quasi interamente in bianco e nero, e mostra la cantante in un interno sprovvisto d'arredamento, mentre in strada un ragazzo insieme a degli amici la sprona a scendere. Durante il video vengono alternate immagini della cantante da sola a casa e del ragazzo in un bar con gli amici. Il look di Monica in questo che \u00e8 il suo primo video \u00e8 molto semplice e mascolino, da perfetto maschiaccio: capelli cortissimi gellati, camicia a quadri oversize, maglione bianco a collo alto. Quest'immagine da strada \u00e8 stemperata da una nota femminile, ovvero una manicure alla francese perfetta.\nRicezione.\nAll'epoca sia della registrazione che dell'uscita del singolo Monica aveva appena 14 anni, e in poco tempo l'enorme successo ottenuto dal brano la proietta nel firmamento delle giovani star della musica. Il singolo ha raggiunto la numero 1 della Hot R&amp;B/Hip-Hop Songs di Billboard, dove \u00e8 rimasto in vetta per due settimane consecutive e ha passato 28 settimane totali in classifica. Il successo non si \u00e8 limitato solo al territorio R&amp;B/Hip hop: il brano infatti ha raggiunto anche il numero 2 della Billboard Hot 100, dove ha passato 29 settimane; grazie al milione di copie vendute, il singolo si \u00e8 aggiudicato anche il disco di platino dalla RIAA il 16 luglio 1995 e nelle classifiche di fine anno di Billboard \u00e8 stato posizionato al numero 9 nella classifica pop e al numero 6 in quella R&amp;B. Il successo \u00e8 stato decretato soprattutto dalle vendite del singolo nei negozi: infatti nella classifica dedicata esclusivamente alle vendite, la Hot Singles Sales, il singolo ha raggiunto la posizione numero 1, mentre in quella dedicata al passaggio radiofonico, la Hot 100 Airplay, ha raggiunto la numero 9.\nSe nel Regno Unito il singolo si \u00e8 fermato al numero 32 in classifica, in territorio oceanico ha effettuato una performance nettamente superiore. In Nuova Zelanda ha esordito al numero 21, per poi raggiungere il numero 5, passando un totale di 19 settimane in classifica, di cui nove in top10. In Australia ha raggiunto invece il numero 7, ma ha passato 24 settimane in classifica. Nei Paesi Bassi ha speso poche settimane nella classifica nazionale, ma ha avuto il privilegio di essere il primo singolo a portare Monica in top20, arrivando alla posizione numero 20."}
{"id": "2011153", "revid": "1728", "url": "https://it.wikipedia.org/wiki?curid=2011153", "title": "Razorblade suitcase", "text": ""}
{"id": "2011156", "revid": "287204", "url": "https://it.wikipedia.org/wiki?curid=2011156", "title": "Sporting \u00c9toile Club de Bastia 1979-1980", "text": "Questa voce raccoglie le informazioni riguardanti la Sporting \u00c9toile Club de Bastia nelle competizioni ufficiali della stagione 1979-1980.\nMaglie e sponsor.\nLo sponsor tecnico per la stagione 1979-1980 \u00e8 Adidas, mentre gli sponsor ufficiali sono Club Mediterran\u00e9e o Catena."}
{"id": "2011157", "revid": "599013", "url": "https://it.wikipedia.org/wiki?curid=2011157", "title": "Suore della Sacra Famiglia di Savigliano", "text": "Le Suore della Sacra Famiglia di Savigliano sono un istituto religioso femminile di diritto pontificio: i membri di questa congregazione pospongono al loro nome la sigla I.S.F.\nStoria.\nLa congregazione venne fondata a Savigliano da Giuseppina Bonino (1843-1906): il 19 marzo 1877 vest\u00ec l'abito del terz'ordine carmelitano scalzo e inizi\u00f2 a dedicarsi alla cura degli orfani. Il suo esempio attrasse altre giovani e, nel 1881, la Bonino venne eletta superiora della comunit\u00e0 che le si era raccolta intorno.\nL'8 settembre 1887 il cardinale Gaetano Alimonda, arcivescovo di Torino, eresse canonicamente il nuovo istituto, intitolato alla Sacra Famiglia, e il 6 ottobre successivo le prime dodici suore emisero la loro professione dei voti religiosi dando ufficialmente inizio alla congregazione. Le Suore della Sacra Famiglia hanno ottenuto il pontificio decreto di lode il 1\u00ba agosto del 1975.\nLa fondatrice \u00e8 stata beatificata da papa Giovanni Paolo II il 7 maggio 1995.\nAttivit\u00e0 e diffusione.\nLe suore si dedicano all'istruzione scolastica della giovent\u00f9, con una speciale attenzione per quella povera e abbandonata, al servizio ai poveri e agi ammalati e alle opere parrocchiali.\nOltre che in Italia, sono presenti in Albania, in Brasile e in Camerun. La sede generalizia \u00e8 a Savigliano.\nAl 31 dicembre 2005 l'istituto contava 61 religiose in 14 case."}
{"id": "2011160", "revid": "1318658", "url": "https://it.wikipedia.org/wiki?curid=2011160", "title": "Chiese di Chilo\u00e9", "text": "Le chiese di Chilo\u00e9 sono templi cristiani in legno costruiti nell'arcipelago di Chilo\u00e9, nel Cile meridionale, secondo uno schema tradizionale, dalla met\u00e0 XVIII secolo sino agli inizi del XX.\nStoria.\nFin dal XVII secolo, furono i gesuiti a farsi carico dell'evangelizzazione di tutte le comunit\u00e0 delle isole con un sistema chiamato \"missione circolare\" che durava dai tre ai sei mesi e che significava percorrere un totale di 4000\u00a0km sia in piroga (\"dalca\") che a piedi. Poich\u00e9 dovevano visitare pi\u00f9 di 80 settori e far fronte alle avversit\u00e0 del clima, la permanenza dei missionari in ogni cappella durava solo un paio di giorni. Nei primi anni dell'evangelizzazione, le chiese erano costruzioni rustiche con tetto di paglia.\nPer poter contare su pi\u00f9 sacerdoti fu richiesto al re di concedere la presenza di gesuiti di nazionalit\u00e0 diversa da quella spagnola. Arrivarono quindi frati da varie parti d'Europa, soprattutto dalla Baviera, dall'Ungheria e dalla Transilvania. Furono questi sacerdoti stranieri, nel XVIII secolo, a dar impulso alla costruzione di chiese pi\u00f9 durature delle precedenti. Apportarono i disegni, ispirati alle chiese dei loro paesi, e parte delle tecniche di costruzione. Da parte loro, i carpentieri locali contribuirono con la mano d'opera, i materiali e le tecniche specifiche, molte delle quali legate alla costruzione delle navi.\nDopo l'espulsione dei gesuiti, nel 1776, l'opera missionaria rimase ai francescani, ma la costruzione dei templi continu\u00f2 secondo i modelli iniziali e si cre\u00f2 una tradizione architettonica, mantenuta per tre secoli, chiamata \"Scuola chilota di architettura religiosa in legno\". Questa tradizione si evolse negli anni passando da uno stile iniziale molto ornato, a un altro, a met\u00e0 del XIX secolo, molto pi\u00f9 sobrio, che rivelano una certa somiglianza con il barocco e il neoclassico europei.\nA questa scuola appartengono 150 delle oltre 400 chiese sparse per l'arcipelago. Di queste 150, alcune non hanno resistito al passare del tempo e sono crollate o hanno dovuto essere demolite, altre invece si sono mantenute per quasi 300 anni e sono quindi tra le costruzioni in legno pi\u00f9 antiche del pianeta. La necessit\u00e0 di preservarle ha fatto s\u00ec che 16 di esse fossero dichiarate monumento nazionale e, nel 2000, patrimonio dell'umanit\u00e0 dell'UNESCO.\nLe 16 chiese patrimonio dell'umanit\u00e0 sono:\nStruttura.\nLe chiese \"chilote\" hanno una struttura base comune con variazioni minori secondo la zona geografica o l'epoca di costruzione.\nL'edificio, poggiato su fondamenta di pietra, ha forma rettangolare con tetto a due spioventi e si affaccia su uno spiazzo per le processioni, che nei centri maggiormente popolati \u00e8 diventato la piazza del villaggio.\nLa facciata \u00e8 costituita da un portico ad archi e da una torre campanaria nella parte superiore. Comunemente il numero degli archi \u00e8 cinque, ma alcune chiese non li hanno e altre ne hanno sette o nove. La torre di solito \u00e8 di forma ottagonale, a due o tre corpi.\nL'interno, pi\u00f9 riccamente decorato, \u00e8 composto da tre navate, separate da file di colonne. Sopra il portico c'\u00e8 uno spazio per il coro. Solitamente la navata centrale ha il soffitto concavo, come il fondo di una barca. Alcune delle chiese conservano il pulpito.\nDi particolare interesse le sculture in legno, i cui tratti schematici ricordano quelle delle riduzioni gesuite in Paraguay ma con elementi di originalit\u00e0 propri.\nMateriali.\nIl legname che fu usato nella costruzione di queste chiese proviene dai boschi di Chilo\u00e9 o dalla provincia di Palena. Le travi, i pilastri, e il rivestimento interno sono di legno duro e resistente all'umidit\u00e0, come il cipresso, il \"ma\u00f1\u00edo\" o il nothofagus (\"cohiue\"). Per unire le parti pi\u00f9 grandi si usarono cavicchi di \"luma\" (una mirtacea). Non \u00e8 invece vera la convinzione, diffusa nel resto del Cile, che le chiese chilote non contengano chiodi nella loro costruzione: tutte ne hanno nei pavimenti e nel rivestimento esterno.\nAll'esterno predominano i rivestimenti in tavolette di \"alerce\" (una cupressacea), ma sono state usate anche tavole componibili sulle fiancate e lamine di zinco sul tetto."}
{"id": "2011166", "revid": "1652635", "url": "https://it.wikipedia.org/wiki?curid=2011166", "title": "Vittorio Emanuele di Savoia (1937)", "text": "\u00c8 figlio dell'ultimo re d'Italia Umberto II e di Maria Jos\u00e9. \u00c8 sposato con Marina Doria, da cui ha avuto un figlio, Emanuele Filiberto. Dal 1983 \u00e8 pretendente al trono d'Italia in disputa dal 2006 con la linea dinastica di Aimone di Savoia-Aosta.\nBiografia.\nInfanzia.\nAcclamato alla nascita (1937) \"principe dell'Impero\", Vittorio Emanuele ricevette dal nonno il titolo di principe di Napoli, come d'uso in casa Savoia per i principi ereditari e loro primogeniti in alternanza con quello storico di principe di Piemonte, allora attribuito al padre Umberto, in quel momento erede al trono.\nNel 1938, anche se la notizia trapeler\u00e0 molti anni dopo, secondo fonti diplomatiche inglesi Maria Jos\u00e9 del Belgio si sarebbe accordata con Rodolfo Graziani e con il capo della polizia Arturo Bocchini per tentare un colpo di Stato a opera di alcuni reparti delle forze armate, con Pietro Badoglio come comandante in capo, azione che sostituisse Mussolini con un \u00abavvocato milanese antifascista\u00bb (probabilmente Carlo Aphel) e costringesse Vittorio Emanuele III ad abdicare in favore di Umberto; Umberto era, a sua volta, d'accordo con la moglie per abdicare subito in favore del piccolo Vittorio Emanuele; la stessa Maria Jos\u00e9 sarebbe stata nominata reggente del Regno in deroga allo Statuto albertino, fino al compimento dei 21 anni del giovanissimo ipotetico sovrano. \nQuesto presunto complotto, che vedeva d'accordo anche Italo Balbo, l'anglofilo Dino Grandi e l'antitedesco e ambizioso genero del duce Galeazzo Ciano, non and\u00f2 comunque oltre un incontro preliminare a Racconigi e alcune riunioni a Milano, e Maria Jos\u00e9 non ne parler\u00e0 mai direttamente. Al complotto partecip\u00f2 anche Edgardo Sogno.\nSeconda guerra mondiale.\nIl 7 agosto 1943, su ordine del re Vittorio Emanuele III, lasci\u00f2 Roma con la madre Maria Jos\u00e9 e le tre sorelle, raggiungendo Sant'Anna di Valdieri in Piemonte. L'allontanamento dalla capitale fu probabilmente al contempo sia una misura atta a stroncare il pericoloso \"attivismo\" della principessa di Piemonte, sia un tentativo di mettere al riparo il futuro principe ereditario da operazioni di cattura tedesche.\nTrasferitisi, per motivi di sicurezza, al castello di Sarre, la sera dell'8 settembre 1943 ricevettero l'ordine di partire per la Svizzera. A guerra finita, Vittorio Emanuele e le sorelle poterono tornare a Roma, preceduti di qualche giorno dalla madre.\nAbdicazione del nonno e referendum istituzionale.\nAll'abdicazione di Vittorio Emanuele III il 9 maggio 1946, Vittorio Emanuele divenne principe ereditario. Il 5 giugno 1946, poco dopo le votazioni per il referendum istituzionale del 2 e 3 giugno 1946, data l'ostilit\u00e0 dei ministri e dei capi di partito, Umberto II ordin\u00f2 a Maria Jos\u00e9 di lasciare l'Italia con i figli, in modo da attendere i risultati delle consultazioni al riparo da rischi per le loro vite.\nNella notte tra il 12 e il 13 giugno 1946 il governo, senza attendere la proclamazione dei risultati definitivi da parte della Corte di cassazione (prevista per il 18 giugno), confer\u00ec i poteri di capo provvisorio dello Stato al presidente del Consiglio. Umberto, giudicandolo un gesto rivoluzionario, decise di lasciare l'Italia nell'intento di evitare ulteriori spargimenti di sangue.\nEsilio.\nLa Costituzione repubblicana, entrata in vigore il 1\u00ba gennaio 1948, stabil\u00ec per i discendenti maschi di casa Savoia il divieto di ingresso e di soggiorno nel territorio nazionale.\nDurante l'esilio, conclusosi alla fine del 2002, Vittorio Emanuele ha svolto un'attivit\u00e0 di intermediario finanziario, stringendo amicizie e legami d'affari con grandi industriali, in particolare la famiglia Agusta.\nMatrimonio e giovinezza.\nVittorio Emanuele, dopo un lungo e contrastato fidanzamento, durato circa tredici anni, pi\u00f9 volte avvertito della palese contrariet\u00e0 del padre con scritti riservati all'inizio degli anni Sessanta riferiti sia al suo fidanzamento con Dominique Claudel sia esplicitamente a Marina Doria, spos\u00f2 quest'ultima civilmente l'11 gennaio 1970 a Las Vegas e religiosamente il 7 ottobre 1971 a Teheran. Gi\u00e0 precedentemente, durante il periodo degli studi universitari, a causa della sua condotta, Vittorio Emanuele aveva da tempo smesso di ricevere l'appannaggio stabilito da Umberto II per i propri figli, mentre dopo le nozze venne stabilita l'equa ripartizione dell'eredit\u00e0 paterna tra tutti i figli, contrariamente all'originaria decisione di Umberto II di assegnare una quota maggiore al figlio, in quanto suo erede dinastico.\nChe vi fossero delle incomprensioni fra padre e figlio dettate anche da notizie distorte, Umberto II dovette effettivamente intuirlo, tanto da invitare nel 1961 l'ex Capitano del Regio Esercito e Medaglia di Bronzo al Valor Militare Franco Mattavelli a rimanere vicino al figlio..\nPrima del matrimonio non erano mancati alcuni gesti significativi da parte del padre, come la nomina a Cavaliere dell'Ordine supremo della Santissima Annunziata nel 1955, in occasioni ufficiali (come il 31 ottobre 1965, quando il principe si colleg\u00f2 al congresso del Fronte Monarchico Giovanile dell'Unione Monarchica Italiana dando lettura del Bollettino della Vittoria per incarico del padre) o in occasione di alcune visite di Umberto II a Merlinge.\nUmberto II pi\u00f9 volte aveva ricordato al figlio la perdurante validit\u00e0 delle secolari leggi dinastiche e delle disposizioni del Codice civile relative al \"regio assenso\", che non venne concesso per il matrimonio di Vittorio Emanuele con Marina Doria. In base a questo atto contrario alle regole dinastiche, Amedeo di Savoia giustifica le sue pretese di capo della Casa. Dal matrimonio con Marina Doria \u00e8 nato nel 1972 Emanuele Filiberto.\nAtto di deposizione di Umberto II.\nPoich\u00e9 le leggi dinastiche di Casa Savoia riguardano i matrimoni dei principi, ma non i matrimoni dei re, il 15 dicembre 1969 Vittorio Emanuele di Savoia, essendo consapevole delle vigenti leggi e del rifiuto del padre di acconsentire al suo matrimonio con Marina Doria, su consiglio del gran maestro della massoneria Giordano Gamberini aggir\u00f2 l'ostacolo ed eman\u00f2 un \"decreto reale\" nel quale si elevava a re, autoproclamandosi \"Vittorio Emanuele IV re d'Italia\", in quanto, secondo lui, succeduto ipso iure al padre nel 1946 come conseguenza della sua partenza per l'esilio, considerata da Vittorio Emanuele come un'abdicazione. \u00abPer effetto della avvenuta successione, Ci competono anche i diritti di Capo legittimo della dinastia Sabauda e tali diritti eserciteremo d'ora innanzi, solo temperati dalla discrezione che lo stato fisico e morale di S.M. l'ex Re Umberto II detta alla Nostra coscienza di figlio\u00bb. Il giorno successivo, 16 dicembre, al fine di sanare la condizione borghese della fidanzata, Vittorio Emanuele, in qualit\u00e0 di \"Re d'Italia\", eman\u00f2 un secondo (e ultimo) \"decreto reale\", col quale conferiva a Marina Doria il titolo di duchessa di Sant'Anna di Valdieri. Pochi giorni dopo, l'11 gennaio 1970, spos\u00f2 civilmente a Las Vegas Marina Doria, contraendo in seguito anche le nozze religiose a Teheran.\nAttivit\u00e0 dall'esilio.\nCoerentemente alle proprie rivendicazioni dinastiche, cui si fa riferimento nell'apposita sezione legata alla questione dinastica, Vittorio Emanuele dalla morte del padre Umberto II ha portato avanti una serie di attivit\u00e0 legate al proprio preteso ruolo di capo di Casa Savoia.\nL'ordine principale della Casa, l'Ordine dei Santi Maurizio e Lazzaro \u00e8 invece rimasto sostanzialmente fedele agli statuti tradizionali e per antica consuetudine l'insignito Cavaliere gode della nobilt\u00e0 personale (come specifica il sito ufficiale della Real Casa).\nRientro in Italia.\nVittorio Emanuele ha vissuto in Svizzera, a Ginevra, fino al 2002, quando venne abolita la norma costituzionale che obbligava gli eredi maschi di casa Savoia all'esilio.\nNel 2002, con un comunicato emesso da Ginevra, prese ufficialmente le distanze dalle leggi razziali, per la prima volta nella storia di casa Savoia.\nSempre nel 2002 furono pubblicate dichiarazioni in cui accettava la fine della monarchia.\nNello stesso anno, dopo l'abolizione dell'esilio, insieme con il figlio giur\u00f2 per iscritto e senza condizioni fedelt\u00e0 alla\nCostituzione repubblicana e al presidente della Repubblica, rinunciando in tal modo esplicitamente a qualunque pretesa dinastica sullo Stato italiano.\nNel novembre 2007 ha richiesto allo Stato italiano 170 milioni di euro come risarcimento per l'esilio, oltre alla restituzione dei beni privati confiscati dallo Stato nel 1948, sulla scorta di quanto avvenuto per altri membri di famiglie reali europee costrette all'esilio. Tale richiesta contraddice ci\u00f2 che Vittorio Emanuele dichiar\u00f2 con una lettera alla Camera l'8 luglio 2002:\nNel gennaio/febbraio del 2022, ha deciso insieme alle sorelle e al figlio di chiamare in causa lo stato italiano per la restituzione dei gioielli di famiglia Savoia. La prima udienza del processo \u00e8 prevista per il 7 giugno del 2022.\nProcedimenti giudiziari.\nNel corso degli anni alcuni scandali legati a vicende giudiziarie hanno contrassegnato la vita di Vittorio Emanuele, che, a oggi, \u00e8 sempre stato prosciolto dalle accuse pi\u00f9 gravi e condannato solo per porto abusivo di armi da fuoco a 6 mesi con la condizionale.\nTraffico di armi.\nNegli anni settanta Vittorio Emanuele venne indagato, sia dal giudice istruttore Carlo Mastelloni della pretura di Venezia, sia dal giudice istruttore Carlo Palermo della pretura di Trento, per traffico internazionale di armi verso alcuni paesi mediorientali posti sotto embargo, Il caso venne successivamente trasferito alla pretura di Roma. Tale indagine fu archiviata. Da tenere presente che Vittorio Emanuele era intermediario d'affari per conto anche della Agusta, e, grazie all'amicizia con lo Sci\u00e0 di Persia Reza Pahlavi, proprio in quegli anni concludeva compravendite di elicotteri tra l'Italia, l'Iran, e altri paesi arabi.\nAccusa per l'omicidio di Dirk Hamer e porto abusivo di armi.\nIl 18 agosto 1978, sull'isola di Cavallo (Corsica), ci fu una sparatoria a seguito del furto del gommone di Vittorio Emanuele da parte di conviviali del miliardario Nicky Pende; Vittorio Emanuele spar\u00f2 due colpi di carabina. L'ipotesi d'accusa, sulla base della quale fu in seguito arrestato, fu che uno dei proiettili avesse colpito l'addome dello studente tedesco di 19 anni Dirk Geerd Hamer, figlio di Ryke Geerd Hamer, che stava dormendo in una barca vicina, il Mapagia della famiglia Leone, e che mor\u00ec nel dicembre dello stesso anno dopo una lunga agonia. Di ci\u00f2, per\u00f2, non vi fu prova, in quanto la difesa sostenne la presenza di altre persone che avrebbero sparato durante la colluttazione, poi fuggite e mai identificate dalla gendarmeria francese che restitu\u00ec al proprietario italiano una P38 precedentemente sequestrata; la barca fu misteriosamente fatta smantellare in Sardegna senza che le autorit\u00e0 francesi potessero perquisirla. Anche il calibro ed il rivestimento dei proiettili che ferirono il giovane risultarono diversi da quelli in dotazione alla carabina di Vittorio Emanuele di Savoia (al quale sarebbe stato contestato, senza per\u00f2 addurre alcuna prova, di aver effettuato una sostituzione d'arma). Nel novembre del 1991 fu prosciolto dalla Camera d'accusa parigina dall'accusa di omicidio volontario e condannato a 6 mesi con la condizionale per porto abusivo d'arma da fuoco, \"fuori dalla propria abitazione\". Il 21 giugno 2006, durante la sua detenzione nel carcere di Potenza, una microspia ha intercettato una sua conversazione in cui ammetteva di aver sparato il colpo alla gamba, vantandosi di essere uscito vittorioso dalla vicenda. Il contenuto della conversazione fu divulgato poco tempo dopo dalla stampa:\nSecondo gli avvocati difensori, la conversazione sarebbe stata alterata falsando o eliminando i \"non\" per far apparire le affermazioni negative in positive. Tuttavia la videoregistrazione \u00e8 stata conservata e, dopo anni di richieste alle autorit\u00e0, la sorella di Dirk, Birgit Hamer, ne \u00e8 venuta in possesso. Il 24 febbraio 2011 \u00e8 stata pubblicata in rete dal sito di il Fatto Quotidiano.\nLa versione della famiglia di Dirk, che \u00e8 stata divulgata da numerosi quotidiani, afferma che il diciannovenne venne colpito alla gamba da un proiettile. Vittorio Emanuele avrebbe sparato alcuni colpi dal suo yacht, uno dei quali penetr\u00f2 nella stiva e colp\u00ec il giovane, che stava dormendo, alla gamba: nonostante i soccorsi e il ricovero in una clinica, la gamba and\u00f2 in gangrena (venne soccorso dopo circa 4 ore e perse molto sangue); Dirk entr\u00f2 in coma e mor\u00ec dopo quattro mesi di agonia.\nVittorio Emanuele sostiene tuttora che il proiettile nella gamba di Dirk Hamer era della pistola P38, mentre il fucile con cui lui avrebbe sparato alcuni colpi in aria era una carabina, quindi con proiettili diversi.\nNell'agosto 2017 la Cassazione, confermando l'assoluzione dell'ex direttore di \"la Repubblica\" Ezio Mauro e di un giornalista dall'accusa di aver diffamato in un articolo del 2007 Vittorio Emanuele di Savoia - il cui ricorso contro i proscioglimenti emessi dalla Corte di Appello di Milano nel 2016 \u00e8 stato respinto - ha sostenuto, esaminando la sparatoria avvenuta all'isola di Cavallo nell'agosto del 1978, che \"gli elementi indiziari utilizzati nella sentenza dell'appello (gli accertamenti svolti dalla gendarmeria francese, la soluzione data al caso dalla Corte parigina e le intercettazioni effettuate nel carcere di Potenza) costituiscono, effettivamente, un compendio indiziario pi\u00f9 che sufficiente a suffragare l'opinione che Savoia sia stato assolto dal reato di omicidio volontario, ma non che sia stata esclusa ogni sua responsabilit\u00e0 nel tragico evento di cui egli porta, invece, un carico di responsabilit\u00e0\" e lo ha condannato a due anni di reclusione con la condizionale per calunnia nei confronti della sorella dell'Hamer, che aveva affermato la responsabilit\u00e0 di Vittorio Emanuele nell'omicidio. Affermazione raccolta e pubblicata dal giornalista.\nSecondo la Cassazione, il diritto all'oblio \"si deve confrontare col diritto della collettivit\u00e0 ad essere informata ed aggiornata sui fatti da cui dipende la formazione dei propri convincimenti, anche quando ne derivi discredito alla persona titolare di quel diritto, sicch\u00e9 non pu\u00f2 dolersi Savoia della riesumazione di un fatto certamente idoneo alla formazione della pubblica opinione\", come la morte di Dirk Hamer nel 1978, tanto pi\u00f9 che Vittorio Emanuele \"\u00e8 figlio dell'ultimo re d'Italia e, secondo il suo dire, erede al trono\".\nAffiliazione alla loggia massonica P2.\nCome molte personalit\u00e0 della classe dirigente italiana che promosse l'abrogazione delle norme transitorie e il rientro in Italia, \u00e8 risultato iscritto alla loggia massonica P2 di Licio Gelli con la tessera numero 1621 (Lista degli appartenenti alla P2).\nCorruzione, concussione, gioco d'azzardo, falso e sfruttamento della prostituzione.\nIl 16 giugno 2006 il GIP Alberto Iannuzzi del Tribunale di Potenza, su richiesta del PM Henry John Woodcock, ne ha ordinato l'arresto con le accuse di associazione a delinquere finalizzata alla corruzione e al falso, e associazione a delinquere finalizzata allo sfruttamento della prostituzione nell'ambito di un'indagine legata al casin\u00f2 di Campione d'Italia. Il 23 giugno 2006, in seguito ad una parziale ammissione dei fatti che gli sono stati addebitati, per decisione del GIP di Potenza, \u00e8 stato messo agli arresti domiciliari a Roma, in una casa del quartiere Parioli di propriet\u00e0 della famiglia Fabbri, dove si \u00e8 trasferito con la moglie Marina Doria. Il Tribunale del Riesame di Potenza, in data 20 luglio 2006, gli ha revocato gli arresti domiciliari, imponendogli il solo divieto di espatrio. Al suo rilascio, dichiar\u00f2 alla stampa:\n A soli otto giorni dalla propria liberazione, il 28 luglio 2006, in una telefonata ad un conoscente, Vittorio Emanuele dichiar\u00f2: \nCirca la questione delle intercettazioni telefoniche, agli inviati del Tg satirico Striscia la notizia che gli hanno consegnato il famoso premio del \"Tapiro d'Oro\", ha affermato: \nIl 28 settembre 2006, circa le vicende di Campione d'Italia e le intercettazioni telefoniche, dichiar\u00f2:\nIl 13 marzo 2007 la Procura della Repubblica di Como, sulla scorta del riesame integrale di tutte le intercettazioni, ha chiesto l'archiviazione delle due inchieste aperte nei confronti di Vittorio Emanuele di Savoia a Potenza e trasferite a Como, che coinvolgevano anche l'ex sindaco di Campione d'Italia Roberto Salmoiraghi, l'imprenditore Ugo Bonazza, Giuseppe Rizzani e la signora Vesna Tosic; il 27 marzo il GIP del tribunale di Como ha accolto l'istanza di archiviazione. Anche la procura di Roma si \u00e8 orientata in tal senso perch\u00e9 i fatti non sussistono.\nIl 22 settembre 2010, in relazione alla vicenda di Campione d'Italia, il GUP del tribunale di Roma, Marina Finiti, al termine del giudizio con rito abbreviato, ha scagionato da ogni accusa Vittorio Emanuele di Savoia e altre cinque persone coinvolte nel filone di indagine \"Savoiagate\" con la formula \"assolti perch\u00e9 il fatto non sussiste\".\nIl 3 luglio 2008 il PM Henry John Woodcock ha chiesto il rinvio a giudizio per Vittorio Emanuele di Savoia con il reato di \"associazione a delinquere finalizzata alla corruzione ed al falso contro la pubblica amministrazione, la fede pubblica ed il patrimonio\". Nello specifico, Woodcock contesta a Vittorio Emanuele di aver \"promosso e organizzato una holding del malaffare specializzata in corruzioni di vario tipo, specie nel settore del gioco d'azzardo\": lui ed un'altra dozzina di indagati sarebbero coinvolti in un giro di tangenti per ottenere dai monopoli di stato certificati per l'installazione delle cosiddette \"macchinette mangiasoldi\", attivit\u00e0 che avrebbe anche favorito il riciclaggio di denaro sporco tramite \"relazioni con casin\u00f2 autorizzati, ed, in particolare, con il casin\u00f2 di Campione d'Italia\". Nel settembre 2010 Vittorio Emanuele di Savoia \u00e8 stato assolto con formula piena dal GUP del tribunale di Roma.\nIl 23 settembre 2009 il GUP di Potenza Luigi Barrella ha rinviato a giudizio, per associazione a delinquere finalizzata alla corruzione di pubblici funzionari, Vittorio Emanuele di Savoia su richiesta dell'ex PM di Potenza, Henry John Woodcock. Il rinvio a giudizio di Vittorio Emanuele era stato chiesto da Woodcock nell'ambito dell'inchiesta cosiddetta \"Savoiagate\". Il procedimento fu trasferito a Roma, per competenza territoriale e ivi Vittorio Emanuele di Savoia fu assolto poich\u00e9 \"il fatto non sussiste\".\nIl 23 febbraio 2015 Vittorio Emanuele di Savoia ha ottenuto un risarcimento di 40.000 euro per i giorni trascorsi in cella da innocente.\nLa disputa dinastica.\nPur non essendo i titoli nobiliari riconosciuti dallo Stato italiano (ed essendo pertanto privi di qualunque tutela legislativa), pu\u00f2 essere utile riportare le controversie sorte sull'assegnazione ereditaria del titolo di capo di Casa Savoia.\nLa \"successione al trono\" di Vittorio Emanuele di Savoia \u00e8 questione controversa dal 2006, dato che secondo alcuni si dovrebbe considerare il cugino Amedeo di Savoia-Aosta (e, a seguito della morte di questi, il figlio Aimone di Savoia-Aosta) il vero capo del casato. Da anni, infatti, sul punto si \u00e8 aperta una disputa che vede coinvolti anche esponenti dell'aristocrazia italiana, gruppi monarchici e appassionati di questioni giuridiche. I pareri contrari si fondano sul matrimonio con Marina Ricolfi Doria (non nobile), mai riconosciuto da suo padre, Umberto II, il quale avrebbe tolto dalla linea dinastica Vittorio Emanuele. Per questo motivo l'unico capo del casato sarebbe Amedeo di Savoia, gi\u00e0 sposato con regio assenso con una principessa d'Orl\u00e9ans, figlia del pretendente al Trono di Francia, (matrimonio annullato dalla Sacra Rota nel 1987), e quindi il pi\u00f9 consono a rappresentare la famiglia. Amedeo di Savoia-Aosta si \u00e8 poi nuovamente sposato con Silvia Patern\u00f2 di Spedalotto.\nSecondo quanto riferito dallo storico Aldo Alessandro Mola, il 15 dicembre 1969 Vittorio Emanuele scrisse un \"decreto\" con il quale, dichiarando arbitrariamente decaduto il padre, si autoproclamava re d'Italia con il nome di Vittorio Emanuele IV.\nInoltre, i sostenitori di Amedeo di Savoia Aosta sostengono che, per effetto del suo matrimonio \"diseguale\" del 1970 e in mancanza del preventivo consenso del padre (\"regio assenso\"), ovvero in contrasto alle leggi che regolamentano la successione dinastica in Casa Savoia (normativa dei matrimoni sabaudi - regie patenti del 13 settembre 1780), Vittorio Emanuele abbia perso ogni diritto di successione al trono ed abbia perso l'appartenenza alla famiglia reale, con perdita di ogni titolo e rango per s\u00e9 e per tutta la sua discendenza in favore di suo cugino Amedeo di Savoia Aosta.\nVittorio Emanuele, pertanto, secondo questa interpretazione, avrebbe perso il suo status di erede al trono (secondo alcuni resoconti, Umberto II, che non abdic\u00f2 mai, fece chiudere nella propria bara il sigillo reale) e sarebbe in discussione il suo ruolo di capo di Casa Savoia.\nLa pubblicazione di riferimento sulle questioni nobiliari e dinastiche italiane, ossia l'Annuario della nobilt\u00e0 italiana, alla voce \"Real Casa di Savoia\", indica in capo a Vittorio Emanuele l'avvenuta perdita di tutti i titoli dinastici dopo il matrimonio con Marina Doria del 1970, mentre in capo al di lui figlio Emanuele Filiberto non indica alcun titolo nobiliare o dinastico, titoli attribuiti invece ad Amedeo di Savoia dal 1970.\nIn un'intervista successiva alla morte di Umberto II al settimanale \"Point de Vue\", la regina Maria Jos\u00e9 sment\u00ec le pretese di Amedeo di Savoia-Aosta:\nIl parere delle due Consulte.\nI sostenitori di Vittorio Emanuele affermano invece che il matrimonio sarebbe stato accettato anni dopo dal re, e che in ogni caso l'approvazione non sarebbe pi\u00f9 stata necessaria, ai sensi del disposto dello Statuto Albertino che abrog\u00f2 ogni norma precedente. A ci\u00f2, Vittorio Emanuele aggiunse:\nQueste discussioni, aggiunte ad antiche rivalit\u00e0 storiche, hanno fatto s\u00ec che tra i due cugini non scorresse buon sangue. L'episodio pi\u00f9 significativo si \u00e8 avuto nel 2004 quando Vittorio Emanuele sferr\u00f2 un pugno ad Amedeo, che non reag\u00ec, al matrimonio di Felipe con Letizia, allora eredi al trono spagnolo. Nei giorni immediatamente successivi, Vittorio Emanuele dichiar\u00f2 circa il cugino Amedeo:\nLa \"Consulta dei Senatori del Regno\", la pi\u00f9 alta autorit\u00e0 monarchica voluta dall'ultimo re d'Italia nel 1955, esistente in Italia (fu sospesa da Vittorio Emanuele nel 2002, ma alcuni suoi membri crearono una nuova \"Associazione Consulta dei Senatori del Regno\") sotto forma di associazione privata (riconosciuta ai soli fini fiscali), in data 7 luglio 2006 ha decretato che Amedeo di Savoia \u00e8\nEgli diverrebbe cos\u00ec l'erede ipotetico di Umberto II. Motivo ufficiale: il matrimonio di Vittorio Emanuele con una borghese senza l'assenso del sovrano, che \u00e8 richiesto dalle Regie patenti promulgate (nel 1780 e nel 1782) da Vittorio Amedeo III di Savoia, re di Sardegna. Da diversi commentatori - a torto o a ragione - si \u00e8 ipotizzato che la decisione, o quanto meno la scelta del momento in cui renderla nota, sia anche una conseguenza delle vicende giudiziarie che hanno coinvolto il figlio dell'ultimo re d'Italia. La decisione segna comunque un punto di svolta in un'annosa querelle che ha visto contrapporsi i due rami di Casa Savoia.\nAlessandro Aldo Mola, presidente della nuova \"Associazione Consulta dei Senatori del Regno\", rispondendo alle affermazioni di Emanuele Filiberto, secondo cui tale organo non \u00e8 legittimato a proclamare il duca Amedeo d'Aosta come capo di Casa Savoia, ha dichiarato\nIn ogni caso quella autoconvocazione di una netta minoranza di consultori era illegittima e nulla, perch\u00e9 non tutti i membri erano stati convocati, come lo stesso avvocato Malnati, che proprio in quei giorni parl\u00f2 telefonicamente con il Mola senza che questi lo informasse dell'avvenuta \"autoconvocazione\" della corrente minoritaria aostana.\nDi diverso avviso il professor Sandro Gherro (ordinario di diritto ecclesiastico nell'Universit\u00e0 di Padova avvocato della curia romana per nomina della segreteria di stato vaticana), secondo il quale il vero capo di Casa Savoia \u00e8 Vittorio Emanuele.\nDiversa posizione \u00e8 sostenuta dall'avvocato Franco Malnati (membro della Consulta dei Senatori del Regno sospesa da Vittorio Emanuele), basandosi sulla sentenza della commissione elettorale che, nel 1983, riconosceva il pieno godimento del diritto di voto ad Amedeo d'Aosta perch\u00e9 \u00abnon parente stretto\u00bb dei Savoia: sulla scorta di tale documento Franco Malnati conclude che Amedeo di Savoia non pu\u00f2 rivendicare alcun diritto su Vittorio Emanuele, essendone solo al settimo grado di parentela (n.b.: il grado di parentela si esaurisce per legge al sesto grado e non va confuso con il grado di cuginanza; Vittorio Emanuele e Amedeo sono cugini di quinto grado) ma, a loro volta, i sostenitori di Amedeo ricordano che non esiste alcuna legge che ponga un limite ai gradi di parentela per la successione (tanto che Carlo Alberto di Savoia successe legittimamente a Carlo Felice, pur essendone cugino addirittura di tredicesimo grado).\nLa vicenda \u00e8 comunque oggetto di controversia tra le opposte fazioni, che sostengono altrettanto opposte tesi, fino ad arrivare a scontri anche aspri fra i due \"pretendenti\" (nel 2004 Vittorio Emanuele colp\u00ec Amedeo con un pugno in pieno volto, durante un ricevimento per le nozze di Felipe di Spagna).\nIl 28 dicembre 2019 Vittorio Emanuele ha annunciato che la Consulta dei senatori del Regno, sostituendosi al Senato del Regno d'Italia, ha modificato le regole di successione di Casa Savoia, con la rinuncia alla legge salica.\nOnorificenze.\nOnorificenze di Casa Savoia.\nIl titolo di gran maestro spetta al capo di Casa Savoia; l'attribuzione di questi titoli a Vittorio Emanuele \u00e8 legato alla controversia sulla successione dinastica.\nOnorificenze straniere.\nL'Ordine Supremo della Santissima Annunziata non \u00e8 riconosciuto dallo Stato italiano, mentre l'Ordine dei Santi Maurizio e Lazzaro \u00e8 conservato come ente ospedaliero e funziona nei modi stabiliti dalla legge. II titolo di Cavaliere d'onore e devozione del Sovrano Militare Ordine di Malta, \u00e8 automaticamente riconosciuto dalla Repubblica Italiana; quello di Cavaliere Gran Bal\u00ec di Giustizia del Sacro Militare Ordine Costantiniano di San Giorgio, pu\u00f2 essere autorizzato con Decreto del Ministro degli affari esteri della Repubblica Italiana, a richiesta dell'interessato.\nTitoli nobiliari.\nPoich\u00e9 al Capo di Casa Savoia spetta tradizionalmente il titolo di Duca di Savoia, l'attribuzione di quest'ultimo titolo prima al cugino Amedeo e, dopo la sua morte, a suo figlio Aimone, \u00e8 legata alla controversia sulla successione dinastica.\nParentele.\nIl padre Umberto era fratello della principessa Mafalda (moglie del langravio Filippo d'Assia-Kassel) e della principessa Giovanna (regina di Bulgaria come consorte di Boris III); la madre Maria Jos\u00e9 era sorella del re del Belgio Leopoldo III; questo rende Vittorio Emanuele e le sue sorelle cugini di primo grado dei due re del Belgio Baldovino e Alberto, della granduchessa di Lussemburgo Giuseppina Carlotta, della principessa Maria Luisa di Bulgaria, dell'ex re di Bulgaria Simeone II e dei principi Maurizio, Enrico, Ottone e Elisabetta d'Assia e Savoia."}
{"id": "2011169", "revid": "1305772", "url": "https://it.wikipedia.org/wiki?curid=2011169", "title": "Suore della Sacra Famiglia", "text": "Suore della Sacra Famiglia \u00e8 il nome di diverse congregazioni religiose femminili:"}
{"id": "2011171", "revid": "287204", "url": "https://it.wikipedia.org/wiki?curid=2011171", "title": "Gregorio di Nona", "text": "Biografia.\nNel X secolo si oppose alle decisioni di Papa Giovanni X sulla Chiesa croata in merito all'uso della lingua latina nella liturgia locale, dopo il 925. Gregorio tradusse il messale del rito romano in lingua paleoslava, adottando l'alfabeto glagolitico. La sua iniziativa costitu\u00ec un importante passo per l'evoluzione della lingua croata e favor\u00ec la diffusione nel cristianesimo nel Regno di Croazia.\nNel 925 il Papa organizz\u00f2 un sinodo a Spalato per stabilire se Tomislao I avesse diritto di sovranit\u00e0 anche sui territori della diocesi di Nona. Al sinodo di Spalato i fautori del vescovo romano Gregorio di Nona furono sconfitti e la diocesi fu annessa a quella di Spalato. Fu anche vietato l'uso della lingua paleoslava nella liturgia, che doveva esser sostituito ovunque dal latino. Ciononostante sembra che l'alfabeto glagolitico continuasse ad essere usato fino al XIV secolo."}
{"id": "2011177", "revid": "436907", "url": "https://it.wikipedia.org/wiki?curid=2011177", "title": "Dancing (singolo Elisa)", "text": "Dancing \u00e8 un singolo promozionale della cantautrice italiana Elisa, pubblicato nel 2002 come estratto dal terzo album in studio \"Then Comes the Sun\".\nDescrizione.\nDa un'intervista fatta ad Elisa da parte di \"Libero\" emerge che la cantante abbia effettivamente ballato con la persona descritta del brano.\nPubblicazione.\nAll'epoca dell'uscita il brano ha avuto una diffusione solo radiofonica. Nel 2007 il brano viene scelto come sottofondo musicale per una coreografia del talent show \"So You Think You Can Dance?\", balletto che arriv\u00f2 tra i finalisti, piazzandosi al quarto posto. Il brano di Elisa divenne cos\u00ec popolare da portare alla pubblicazione di un EP nell'immediato e, dopo qualche mese, della raccolta \"Dancing\" negli Stati Uniti d'America e in Canada, supportata, successivamente, da un tour tra varie citt\u00e0 nordamericane.\nIl pezzo \u00e8 stato incluso nel primo greatest hits della cantante \"Soundtrack '96-'06\" nel 2006 ed \u00e8 presente nella colonna sonora del film \"Casomai\" di Alessandro D'Alatri e nella versione italiana del film \"A Time for Dancing\" di Peter Gilbert.\nVideo musicale.\nCome video musicale \u00e8 stata pubblicata la registrazione di una performance dal vivo tenutasi a Camden Town, nei pressi di Londra. Questo video \u00e8 stato incluso nel DVD della raccolta \"Soundtrack '96-'06\"."}
{"id": "2011185", "revid": "767487", "url": "https://it.wikipedia.org/wiki?curid=2011185", "title": "Give Me That", "text": "Give Me That \u00e8 il singolo di debutto del rapper statunitense Webbie, estratto dall'album \"Savage Life\". \u00c8 stato prodotto da Mannie Fresh e vi ha partecipato Bun B.\nInformazioni.\nLa canzone ha ottenuto un discreto successo, piazzandosi alla posizione n.29 nella \"Billboard Hot 100\". Ha inoltre raggiunto la posizione n.8 nella \"Hot R&amp;B/Hip-Hop Songs\" e la n.4 nella \"Hot Rap Tracks\".\nVideoclip.\nIl videoclip del singolo \u00e8 stato diretto da Christian A. Strickland e mostra Webbie e Bun B eseguire il brano mentre sono per strada o all'interno di un sex club. La prima strofa \u00e8 rappata da Webbie, la seconda da Bun B e la terza ancora da Webbie."}
{"id": "2011188", "revid": "123164179", "url": "https://it.wikipedia.org/wiki?curid=2011188", "title": "Campionato africano di pallavolo femminile 1995", "text": "Il VII campionato africano di pallavolo femminile si \u00e8 svolto nel 1995. Al torneo hanno partecipato 6 squadre nazionali africane la vittoria finale \u00e8 andata per la terza volta consecutiva al Kenya.\nPodio.\nCampione.\nKenya(Terzo titolo)\nSecondo posto.\nNigeria\nTerzo posto.\nTunisia"}
{"id": "2011190", "revid": "28592", "url": "https://it.wikipedia.org/wiki?curid=2011190", "title": "Americhe precolombiane", "text": ""}
{"id": "2011193", "revid": "291412", "url": "https://it.wikipedia.org/wiki?curid=2011193", "title": "MEDIASHOPPING", "text": ""}
{"id": "2011194", "revid": "1543377", "url": "https://it.wikipedia.org/wiki?curid=2011194", "title": "Disco promozionale", "text": "Un disco promozionale (comunemente abbreviato promo) \u00e8 un supporto contenente uno o pi\u00f9 brani musicali distribuito gratuitamente per promuovere un altro disco regolarmente in vendita. Un classico esempio \u00e8 un CD mandato dall'etichetta discografica alle stazioni radiofoniche per la trasmissione della canzone via etere.\nCaratteristiche.\nI promo sono in genere dei singoli o degli album. Possono essere mandati alle emittenti radiofoniche, oppure alle redazioni che scrivono recensioni dei dischi in uscita, o ancora vengono distribuiti durante la presentazione alla stampa di un album. Tali dischi riportano diciture del tipo \"Per uso promozionale - vietata la vendita\" (\"Not for sale\") oppure, se il disco \u00e8 identico alla versione commerciale, il codice a barre pu\u00f2 essere cancellato o bucato. Se un promo ha lo stesso contenuto di un album commerciale, spesso la grafica \u00e8 pi\u00f9 povera e, quando il supporto \u00e8 in vinile, i dischi possono essere dei \"white label\", ovvero con l'etichetta e/o la confezione bianche. Se il promo \u00e8 un singolo, di solito contiene la versione \"Radio Edit\" (pi\u00f9 corta) della canzone e/o dei remix. Attualmente il supporto pi\u00f9 utilizzato \u00e8 il CD, ma sono o sono stati usati anche il vinile, la musicassetta, lo Stereo8 o anche, come supporti video, il VHS, il DVD e il Blu-Ray.\nL'abbandono del supporto fisico.\nNegli ultimi anni le case discografiche hanno cominciato ad abbandonare l'uso dei supporti promozionali fisici. Questa scelta \u00e8 dovuta principalmente ai costi di produzione che non vengono compensati essendo i promo distribuiti gratuitamente (un'etichetta relativamente piccola come l'inglese Lo Recordings pubblica anche 27.000 promo all'anno) ma anche perch\u00e9 favorirebbero la pirateria. I CD promo, cos\u00ec, vengono sempre pi\u00f9 spesso sostituiti da pacchetti digitali contenenti i brani in versione MP3.\nLa vendita dei promo.\nI promo, essendo prodotti in quantit\u00e0 limitate, sono da sempre presi di mira dai collezionisti di dischi, che cercano di entrare in possesso dei promo dei loro artisti preferiti e non perdono l'occasione per rivenderli anche a cifre elevate; eBay \u00e8 un luogo prediletto per questa pratica. Una delle pi\u00f9 grandi case discografiche al mondo, Universal Music Group, nel 2008 tent\u00f2 di rendere illegale la vendita dei supporti promozionali, asserendo che essi rimangono propriet\u00e0 dell'etichetta discografica e perci\u00f2 la vendita di tali dischi violerebbe il copyright, ma perse la causa."}
{"id": "2011196", "revid": "161374", "url": "https://it.wikipedia.org/wiki?curid=2011196", "title": "Conte di Custoza", "text": ""}
{"id": "2011198", "revid": "106990", "url": "https://it.wikipedia.org/wiki?curid=2011198", "title": "Somiere (organo)", "text": ""}
{"id": "2011200", "revid": "486946", "url": "https://it.wikipedia.org/wiki?curid=2011200", "title": "CLASS NEWS", "text": ""}
{"id": "2011201", "revid": "339392", "url": "https://it.wikipedia.org/wiki?curid=2011201", "title": "Carta di Peters", "text": ""}
{"id": "2011206", "revid": "123164184", "url": "https://it.wikipedia.org/wiki?curid=2011206", "title": "Campionato africano di pallavolo femminile 1997", "text": "Il VIII campionato africano di pallavolo femminile si \u00e8 svolto nel 1997. Al torneo hanno partecipato 5 squadre nazionali africane e la vittoria finale \u00e8 andata per la quarta volta consecutiva al Kenya.\nPodio.\nCampione.\nKenya(Quarto titolo)\nSecondo posto.\nNigeria\nTerzo posto.\nAngola"}
{"id": "2011218", "revid": "1305772", "url": "https://it.wikipedia.org/wiki?curid=2011218", "title": "Trpimir I di Croazia", "text": "\u00c8 il fondatore della dinastia croata dei Trpimirovi\u0107. Fu un vassallo dell'imperatore dei Franchi Lotario I, ma us\u00f2 spesso la rivalit\u00e0 fra Franchi e Bizantini per controllare con maggiore autonomia le sue terre.\nTrpimpir succedette al duca croato Mislav nell'845 e fu incoronato a Clissa. Trpimir combatt\u00e9 con successo contro i popoli confinanti e contro gli strateghi di Zara nelle citt\u00e0 costiere bizantine fra l'846 e l'848. Nell'853 respinse un attacco dell'armata bulgara di Boris I e riusc\u00ec a stipulare un trattato di pace con il sovrano bulgaro.\nIl 4 marzo dell'852 il duca croato rilasci\u00f2 un editto a Bia\u0107i (\"in loco Byaci dicitur\") in latino che confermava alcune donazioni di Mislav all'arcivescovo di Spalato. In questo documento Trpimir si considerava \"per grazia di Dio, Duca dei Croati\" (\"Dux Chroatorum iuvatus munere divino\"), e considerava il suo territorio come \"Regnum Chroatorum\".\nIl famoso teologo Godescalco d'Orbais fece parte della corte di Trpimir tra l'846 e l'848; il suo lavoro \"De Trina deitate\" \u00e8 un importante riferimento storiografico per la conoscenza del regno di Trpimir.\nUna lapide a Ri\u017einice, presso Salona, ricorda: \u00ab\"pro duce Trepime(ro...preces XPO submittati[s et inclinata habe]te cola treme[ntes]. \"\u00bb.\nIl re inoltre favor\u00ec la diffusione dei monasteri benedettini in Croazia e fond\u00f2 egli stesso un convento a Salona. Mand\u00f2 pi\u00f9 volte suo figlio Pietro in pellegrinaggio a Cividale."}
{"id": "2011221", "revid": "136053", "url": "https://it.wikipedia.org/wiki?curid=2011221", "title": "Klis", "text": ""}
{"id": "2011223", "revid": "121479729", "url": "https://it.wikipedia.org/wiki?curid=2011223", "title": "Counter Intelligence Corps", "text": "Il Counter Intelligence Corps (CIC) fu un'agenzia di spionaggio dell'United States Army durante la seconda guerra mondiale e la successiva guerra fredda. Il suo ruolo fu assunto dall'U.S. Army Intelligence Corps nel 1961 e, dal 1967, dall'U.S. Army Intelligence Agency. Le sue attivit\u00e0 sono attualmente in carico all'United States Army Intelligence and Security Command e alla Defense Intelligence Agency.\nOrigini.\nIl CIC tra le sue origini dal Corps of Intelligence Police fondato da Ralph Van Deman nel 1917. Questa organizzazione, che oper\u00f2 negli USA e al seguito dell'AEF in Francia, riusc\u00ec ad impiegare, nel suo momento di massima espansione, pi\u00f9 di 600 uomini. Nel successivo dopoguerra la politica di isolazionismo, la riduzione delle spese militari e la grande depressione furono i motivi per i quali, a met\u00e0 degli anni '30, il personale impiegato si era ridotto a meno di 20 agenti.\nSeconda guerra mondiale.\nAlla fine degli anni '30 la crescente minaccia dello scoppio di una guerra provoc\u00f2 una crescita del CIP ed un ritorno ai livelli della prima guerra mondiale. L'entrata degli Stati Uniti nella seconda guerra mondiale in seguito agli eventi del dicembre 1941 provoc\u00f2 un nuovo incremento delle risorse e l'assegnazione di un nuovo nome. Il 13 dicembre 1941 l'Adjutant General dell'esercito diede disposizione che il CIP fosse rinominato come Counter Intelligence Corps con effetto dal 1\u00ba gennaio 1942. Fu autorizzato l'arruolamento di 543 ufficiali e di 4.431 sottufficiali e militari. Il CIC reclut\u00f2 perlopi\u00f9 uomini con esperienza di investigazioni legali, di polizia e di qualsiasi altro tipo, con particolare interesse per coloro che conoscevano lingue straniere. In ogni caso, non bastando gli agenti in possesso di tale conoscenza, furono assunti interpreti locali ove necessario.\nAnche se la maggior parte degli agenti del CIC sul campo non avevano il rango di ufficiale \u2013 ma di graduato di truppa (caporale) e vari gradi di sottufficiale \u2013 in genere indossavano panni civili o uniformi senza insegne di grado; al posto dei gradi, e per non essere \u201cpercepiti\u201d come soldati semplici, gli agenti tipicamente indossavano il \u201ccolletto\u201d da ufficiali U.S. Erano addestrati per presentarsi solo come \u201cAgenti\u201d o \u201cAgenti Speciali\u201d a seconda della situazione, per facilitare il proprio lavoro. Questa pratica \u00e8 seguita tutt'oggi dagli agenti del controspionaggio e rispecchia quella degli agenti del Criminal Investigation Command (CID).\nNegli U.S.A. il CIC, in collaborazione con il Generale comandante della Polizia Militare - Provost Marshal ed l'FBI, effettuava controlli sul personale militare che aveva accesso al materiale classificato, investigava su possibili sabotaggi e attivit\u00e0 sovversive e su dichiarazioni di slealt\u00e0, dirette in maniera particolare contro gli statunitensi di origine giapponese, italiana e tedesca. In ogni caso l'uso di informatori all'interno dell'esercito divenne politicamente controverso e il CIC fu obbligato a limitare le proprie attivit\u00e0. Unit\u00e0 del CIC furono anche coinvolte nella gestione della sicurezza del Progetto Manhattan.\nNei teatri di operazioni europeo e del Pacifico il CIC dispieg\u00f2 dei distaccamenti a tutti i livelli. Questi distaccamenti fornirono \u201ctactical intelligence\u201d sul nemico attraverso i documenti catturati, gli interrogatori di prigionieri e da fonti paramilitari e civili. Fu anche coinvolto nella protezione delle installazioni militari e delle zone di stazionamento, nella localizzazione degli agenti nemici e nel contrasto delle reti stay-behind. Forn\u00ec addestramento alle unit\u00e0 combattenti in materia di sicurezza, censura, sequestro di documenti e sul pericolo delle trappole esplosive. In alcuni casi agenti del CIC si trovarono ad agire come autorit\u00e0 militare \"de facto\" nella fase di occupazione di grandi citt\u00e0 prima dell'arrivo degli ufficiali dell'AMGOT. Quando la guerra in Europa stava per terminare il CIC venne coinvolto nelle operazioni Alsos, Paperclip e TICOM, impegnandosi nella ricerca del personale tedesco e delle ricerche in armi atomiche, missili e crittografia. Tra il personale reclutato dopo la seconda guerra mondiale vi sono:\nOperazioni nel dopoguerra.\nNell'immediato dopoguerra il CIC oper\u00f2 nei paesi occupati, in particolare in Giappone, Germania ed Austria, contrastando il mercato nero e ricercando ed arrestando esponenti dei passati regimi. Nonostante i problemi posti dalla smobilitazione, con molti dei suoi agenti pi\u00f9 esperti che ritornavano alla vita civile, il CIC divenne la principale agenzia di \"intelligence\" nelle zone di occupazione statunitense e ben presto si trov\u00f2 di fronte ad un nuovo nemico in conseguenza della guerra fredda.\nLo scoppio della guerra di Corea nel giugno 1950 signific\u00f2 per il CIC l'essere coinvolto di nuovo in un conflitto militare il che provoc\u00f2 una maggiore espansione. In ogni caso questa fu l'ultima occasione per il CIC di avere maggiori risorse e reclute.\nLa proliferazione di agenzie di \"intelligence\" signific\u00f2 la superflua duplicazione di sforzi e conflitti sulle competenze, perci\u00f2 nel 1961 il CIC cess\u00f2 di esistere come organizzazione indipendente e, dalla sua unificazione con le agenzie equivalenti della Marina e dell'Aeronautica, fu creata la Defense Intelligence Agency.\nLa controversia sulla \u201cratline\u201d.\nUna delle operazioni del CIC nel dopoguerra europeo fu l'operazione \u201crat-line\u201d, una via di fuga per informatori non ancora scoperti e transfughi dalla zona sovietica d'occupazione alla sicurezza del Sudamerica, passando dall'Italia, con false identit\u00e0 fornite dal CIC. In ogni caso nel 1983 l'arresto di Klaus Barbie in Bolivia sollev\u00f2 la questione di come il \u201cBoia di Lione\u201d era riuscito a scappare; venne quindi alla luce che Barbie aveva lavorato per il CIC dal 1947 e nel 1951 gli erano stati forniti i mezzi per fuggire in cambio dei suoi servizi come agente e informatore.\nUn'indagine del dipartimento di giustizia ha anche scoperto che il CIC collabor\u00f2 con padre Krunoslav Draganovi\u0107, un ecclesiastico croato che risiedeva a Roma, il quale, mentre lavorava per il CIC, operava tramite una propria rat-line clandestina per portare in salvo i criminali di guerra ustascia in America latina. Una precedente rapporto del 1988 esaminava invece l'uso da parte del CIC di criminali di guerra nazisti e dei loro collaboratori come informatori negli anni successivi alla Seconda guerra mondiale."}
{"id": "2011226", "revid": "136053", "url": "https://it.wikipedia.org/wiki?curid=2011226", "title": "Arcidiocesi di Spalato", "text": ""}
{"id": "2011233", "revid": "116944", "url": "https://it.wikipedia.org/wiki?curid=2011233", "title": "Counter Intelligence Corp", "text": ""}
{"id": "2011240", "revid": "136053", "url": "https://it.wikipedia.org/wiki?curid=2011240", "title": "Godescalco d'Orbais", "text": ""}
{"id": "2011241", "revid": "123164187", "url": "https://it.wikipedia.org/wiki?curid=2011241", "title": "Campionato africano di pallavolo femminile 1999", "text": "L'IX campionato africano di pallavolo femminile si \u00e8 svolto nel 1999 a Lagos, in Nigeria. Al torneo hanno partecipato 4 squadre nazionali africane e la vittoria finale \u00e8 andata per la terza volta alla Tunisia.\nPodio.\nCampione.\nTunisia(Terzo titolo)\nSecondo posto.\nCamerun\nTerzo posto.\nNigeria"}
{"id": "2011244", "revid": "116944", "url": "https://it.wikipedia.org/wiki?curid=2011244", "title": "Corps of Intelligence Police", "text": ""}
{"id": "2011245", "revid": "1573940", "url": "https://it.wikipedia.org/wiki?curid=2011245", "title": "Incontri internazionali di rugby a 15 di met\u00e0 anno 1987", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nNel 1987, l'attivit\u00e0 \u00e8 assai ridotta poich\u00e9 nel mese di maggio-giugno \u00e8 prevista la primA edizione della Coppa del mondo."}
{"id": "2011246", "revid": "1522738", "url": "https://it.wikipedia.org/wiki?curid=2011246", "title": "Evopoli", "text": ""}
{"id": "2011249", "revid": "245802", "url": "https://it.wikipedia.org/wiki?curid=2011249", "title": "Re Paperone Primo", "text": "Re Paperone Primo (\"King Scrooge the First\"), nota anche col titolo Re Paperone I, \u00e8 una storia di 21 tavole scritta da Carl Barks e disegnata da Tony Strobl, pubblicata per la prima volta negli Stati Uniti sulla rivista \"Uncle Scrooge\" n. 71 dell'ottobre 1967. In Italia fu pubblicata per la prima volta sul n. 644 di \"Topolino\" del 31 marzo 1968.\nLa storia ha avuto un remake danese nel 2007 realizzato da Daan Jippes. Venne pubblicata per la prima volta sul n. 28 di \"Samlede Verk\" del dicembre 2007, mentre un'edizione in italiano \u00e8 stata pubblicata la prima volta sul n. 32 di \"La grande dinastia dei paperi\" del 1\u00ba settembre 2008 e poi sul n. 23 di \"Uack!\" del gennaio 2016.\nQuesta fu l'ultima storia sceneggiata da Barks per la collana \"Uncle Scrooge\" appena prima del suo ritiro.\nTrama.\nNella Paperopoli del 1967, l'ambiguo indovino Khan Khan riconosce nella persona di Paperone la reincarnazione di Paperon-Sci\u00e0, re di Sagdad, vissuto 4000 anni prima.\nCatturato insieme ai nipoti, Paperone viene portato dall'indovino nel deserto che circonda le rovine di Sagdad, capitale del Fatcatstan. Qui, bevendo un filtro magico in possesso di Khan Khan, i Paperi rivivono mentalmente le ultime ore di Sagdad e finiscono per scoprire dove i loro antenati hanno nascosto un tesoro.\nKhan Khan sembra volerlo tutto per s\u00e9 ma, nel tentativo di appropriarsene, viene catturato dei paperi, ai quali, infine, propone una spartizione. Paperone, allora, gli concede una congrua fetta delle ricchezze, ma Khan Khan risulta interessato al possesso di un solo piccolo scrigno, e si dice disposto a lasciare ai paperi tutto il resto. Aperto il forziere, ingerisce una polvere contenuta al suo interno per annullare l'effetto di un'altra polvere che gli donava immortalit\u00e0 che egli aveva ingerito secoli prima durante il suo incontro-scontro con Paperon-Sci\u00e0.\nKhan Khan inizia cos\u00ec a diventare vecchio e cadente, pronto a raggiungere i suoi soldati e le sue schiave, da tempo polvere nel deserto."}
{"id": "2011253", "revid": "36426", "url": "https://it.wikipedia.org/wiki?curid=2011253", "title": "Cattedrale del Santissimo Salvatore (Mazara del Vallo)", "text": "La Basilica minore del Santissimo Salvatore \u00e8 il principale luogo di culto cattolico di Mazara del Vallo, in provincia di Trapani, chiesa madre della diocesi omonima.\nStoria.\nEpoca normanna.\nLa cattedrale del Santissimo Salvatore fu edificata per volere di Ruggero I, a seguito di un voto fatto durante la battaglia del 1072 contro i Saraceni. Etienne de Rouen ne diresse i lavori tra il 1086 e il 1093, costruendola sulle rovine di un'antica basilica distrutta dai Saraceni nell'828.\nEpoca aragonese.\nNel 1477, col fiorire dell'epoca rinascimentale in Sicilia, il vescovo Giovanni Monteaperto Chiaramonte rimodula l'intero edificio, lo dota di superba facciata, edifica la \"Cappella di Santa Maria del Soccorso\", lo arricchisce con una biblioteca di codici greci e latini, una sala per la conservazione del \"Tesoro della Cattedrale\" e per la raccolta di arazzi, dispone infine la sua sepoltura in un monumentale sarcofago.\nEpoca spagnola.\nNel 1689 il vescovo Francesco Maria Graffeo, affront\u00f2 il problema della ricostruzione della cattedrale ormai fatiscente. Il 18 giugno 1690 si ha la posa della pietra. La struttura fu radicalmente trasformata, per opera e su progetto dell'architetto trapanese Pietro Castro e del capomastro Pietro Schifano, in una cattedrale barocca a pianta basilicale, a croce latina, tanto che della costruzione originale si conservano solo le mura del transetto e l'abside. I lavori furono conclusi nel 1694. \nEpoca contemporanea.\nCol terremoto del Belice del 1968 il tempio riporta danni. Nel 1973 \u00e8 chiuso per i lavori di consolidamento e restauro delle strutture. \nNel 1980 papa Giovanni Paolo II eleva la cattedrale alla dignit\u00e0 di basilica minore pontificia. L'Episcopato siciliano, riunito a Mazara del Vallo per i lavori della Conferenza Episcopale Siciliana, partecipa ai festeggiamenti per la riapertura al culto della Cattedrale restaurata.\nInterno.\nInterno ripartito in tre navate da colonne tuscaniche con archi a tutto sesto, sulla crociera e i bracci del transetto insistono cupole con rivestimento esterno in maiolica colorata, quella centrale, di forma ellittica, riporta internamente l'affresco raffigurante il \"Giudizio Universale\" (\"Ges\u00f9 giustificato al cospetto delle genti\"), opera del cefaludese Rosario Spagnolo (1910 - 1914). Nell'intradosso dell'arco trionfale \u00e8 stata recentemente collocata la \"Croce\" lignea dipinta, opera realizzata da un anonimo maestro siciliano del XIII secolo, raffigurante da un lato l'immagine del \"Cristo Crocifisso\", dall'altro l\"Agnus Dei\" al centro e alle estremit\u00e0 dei bracci, i simboli iconografici dei quattro evangelisti.\nLe superfici delle navate presentano un notevole apparato decorativo in stucco, di particolare rilievo quello della navata centrale, opera di Pietro Orlando, scultore trapanese (1651-1699). Agli ornamenti plastici si alternano i cicli pittorici: l\"Allegoria della Fede\" di Giuseppe Felici nella volta della navata, scene dell\"Apocalisse\", il \"Sogno di Giacobbe\" di Giovanni Battista Scannatella, dipinti a fresco ripristinati e riportati ad antico splendore dopo il secondo conflitto mondiale dal Gianbecchina,\nPresbiterio.\nSull'altare maggiore \u00e8 realizzata la \"Trasfigurazione sul monte Tabor\", composizione di sei statue di marmo raffiguranti rispettivamente \"Ges\u00f9 Trasfigurato\", \"Profeta Mos\u00e8\", \"Profeta Elia\", \"San Pietro Apostolo\", \"San Giacomo Apostolo\", \"San Giovanni Apostolo\", opera commissionata ad Antonello Gagini nel 1532 e condotta a termine dal figlio Antonino nel 1537.\nNel biennio 1576 - 1577 i mutati gusti artistici inducono il vescovo Antonio Lombardo a scomporre la primitiva disposizione e creare una montagna fittizia che simuli i rilievi del Tabor, adattando sulle asperit\u00e0 dei declivi scoscesi, le statue originali. Il successore Luciano dei Rubeis un decennio dopo, porta a compimento il manufatto cos\u00ec concepito, appesantendo l'ambiente di plastico stucco, sono inserite ai lati del ciborio caratterizzato da \"Angeli adoranti\" e \"Paraclito\", nicchie contenenti le statuette raffiguranti la \"Vergine Maria\" e \"San Giovanni Battista\", al di fuori in prospetto gli altorilievi della \"Nativit\u00e0 di Ges\u00f9\" e \"Nativit\u00e0 di Maria\". \nEntro due grandi nicchie ricavate sulle pareti laterali fanno capolino le figure genuflesse di \"Antonio Lombardo\" vescovo committente e del \"Gran Conte Ruggero\". Sul cornicione altrettante nicchie ospitano le statue di \"Sant'Agata\" e \"Santa Lucia\", l'abside \u00e8 dominata dalla figura di \"Dio Padre\", di altri due profeti e schiere d'angeli, il tutto racchiuso da una scenografica cortina a baldacchino.\nSuperbo altare argenteo raffigurante prospetto architettonico, verosimilmente il progetto della seicentesca facciata in costruzione con nicchie contenenti statuette, fontane, balconi, colonne disposti su un doppio ordine, opera di maestranze trapanesi.\nSulle pareti laterali del presbiterio due quadroni, opere dei fratelli Rosario e Salvatore Spagnolo: \nIn basso sono collocati gli stalli del coro.\nOpere.\nIl sarcofago marmoreo del vescovo Giovanni Montaperto Chiaramonte \u2020 1485 rappresenta uno dei capolavori dello scultore Domenico Gagini, espressione del rinascimento siciliano. L'aggregato monumentale \u00e8 costituito dall'urna, dal coperchio recante la figura del prelato dormiente in abiti pontificali e da un gruppo di statue: le quattro Virt\u00f9 cardinali nelle raffigurazioni della \"Prudenza\", \"Giustizia\", \"Fortezza\", \"Temperanza\" destinate a sorreggere l'arca funeraria ed altre statue raffiguranti il \"Redentore\", la \"Vergine Annunziata\", i \"Quattro Evangelisti\" e \"Santa Caterina d'Alessandria\". In seguito alla rimodulazione barocca della cattedrale l'opera fu disassemblata, gran parte dei componenti trovano oggi collocazione negli ambienti espositivi del Museo diocesano."}
{"id": "2011256", "revid": "1566286", "url": "https://it.wikipedia.org/wiki?curid=2011256", "title": "Luigi Zerbinati", "text": "Biografia.\nDopo aver conseguito il diploma di ragioniere si trasfer\u00ec a Roma e segu\u00ec i corsi del Centro sperimentale di cinematografia, frequentando inoltre una scuola di danza classica. Nel 1936 esord\u00ec nel cinema con \"Il fu Mattia Pascal\" di Pierre Chenal. Attore esile e di piccola statura, Zerbinati si specializz\u00f2 nei ruoli di scemo del villaggio, ubriacone, buffone, e stupidotto in genere, che limitarono fortemente lo sviluppo della sua carriera.\nOltre a lavorare in teatro, Zerbinati apparve comunque in film importanti come \"Ettore Fieramosca\" di Alessandro Blasetti, \"L'albergo degli assenti\" di Raffaello Matarazzo e \"Centomila dollari\" di Mario Camerini.\nDal 1942 al 1961 lavor\u00f2 prevalentemente in teatro in compagnie minori ma ritorn\u00f2 con Dino Risi al cinema ne \"Il sorpasso\", ricoprendo il ruolo del commendatore. Lavor\u00f2 poi, fra gli altri, con Luciano Salce e soprattutto con Federico Fellini nel suo \"Satyricon\", ne \"I clowns\" e ne \"Il casanova\".\nI suoi ultimi film furono \"Todo modo\" di Elio Petri del 1976 e \"Doppio delitto\" di Steno nel 1977, dopodich\u00e9 si allontan\u00f2 dal mondo dello spettacolo."}
{"id": "2011257", "revid": "287204", "url": "https://it.wikipedia.org/wiki?curid=2011257", "title": "Stadio Heliodoro Rodr\u00edguez L\u00f3pez", "text": "Lo stadio Heliodoro Rodr\u00edguez L\u00f3pez o anche stadio de Tenerife \u00e8 uno stadio spagnolo di Santa Cruz de Tenerife. Ospita le partite casalinghe del Tenerife ed \u00e8 il secondo stadio pi\u00f9 grande delle Isole Canarie (sebbene sia quello con la pi\u00f9 vasta area di campo nelle Isole Canarie).\nL'impianto \u00e8 stato ideato dagli architetti Marrero Regalado e Carlos Schwartz ed \u00e8 stato inaugurato il 25 luglio 1925. Le dimensioni del campo da calcio sono di 107x70 m e ha una capacit\u00e0 di 22.948 spettatori, il che lo rende lo stadio con la pi\u00f9 grande superficie di gioco dell'arcipelago. Il nome originale del campo era \"Stadium\" e fu cambiato in quello attuale nel 1950.\nLo stadio \u00e8 stato ristrutturato nel 1949 e nel 2000 seguendo come modelli il Mini Estadi e l'Estadio Alberto Jacinto Armando. Nella prima met\u00e0 degli anni '90 \u00e8 stato utilizzato anche per delle partite della Nazionale spagnola."}
{"id": "2011259", "revid": "1504506", "url": "https://it.wikipedia.org/wiki?curid=2011259", "title": "Mislav di Croazia", "text": "Mislav succedette a Ladislao di Croazia come principe della Croazia Bianca. Govern\u00f2 lo Stato da Clissa. Costru\u00ec la chiesa di San Giorgio a Putalj (sulla collina di Kozjak). Precedentemente Ka\u0161tel Su\u0107urac (\"Castel San Giorgio\") era chiamato Borgo San Giorgio, per la chiesa costruita da Mislav.\nIl sovrano croato \u00e8 noto soprattutto per aver stipulato nell'839 un trattato con Pietro Tradonico, doge di Venezia, e per aver mantenuto ottime relazioni con le citt\u00e0 costiere bizantine della Dalmazia, diversamente dal suo predecessore; ci\u00f2 port\u00f2 ad un notevole miglioramento delle attivit\u00e0 marittime dello Stato croato, dal momento che Mislav realizz\u00f2 una nuova flotta sul modello delle navi della Pagania e della Repubblica di Venezia.\nA Mislav succedette Trpimir."}
{"id": "2011260", "revid": "254059", "url": "https://it.wikipedia.org/wiki?curid=2011260", "title": "Palazzi rinascimentali di Orvieto", "text": "Palazzetto Mancini.\nIl Palazzetto Mancini si trova in piazza dell'Erba.\n\u00c8 stato restaurato verso la met\u00e0 del XV secolo su un palazzo medievale.\nSulla facciata \u00e8 addossato lo zoccolo di un'antica torre.\nPalazzi Bisenzi e Giulietti.\nPresso il Corso Cavour si trovano i palazzi Bisenzi e Giulietti. Il primo si trova sulla destra partendo da Piazza della Repubblica. Fu riadattato secondo i propri gusti nel XVI secolo dalla famiglia Albani. Fu nuovamente ristrutturato nel XIX secolo, per farne un albergo.\nDi fronte si trova l'altro palazzo, abitazione dell'allora sindaco di Orvieto (dal 1893 al 1910) Alfonso Giulietti (da cui prende il nome).\nCostui lo fece ristrutturare secondo i gusti personali con affreschi in stile proto-liberty da Federico Ballester nel 1891.\nPalazzo Alberi.\nNei pressi dei palazzi Bisenzi e Giulietti vi \u00e8 il Palazzo Alberi.\nQuesto palazzo prende il nome dall'arcidiacono Antonio Alberi che lo restaur\u00f2 sul finire del XV secolo.\nRisulta incompiuto con alcune bifore della costruzione preesistente otturate. Tuttavia fu momentaneamente domicilio del governatore.\nPalazzo Aureli-Missini.\nPresso una piazzetta dove si trovava la chiesa di San Leonardo (piazzetta sita sempre lungo il Corso Cavour) si trova Palazzo Aureli-Missini che consta di una torre angolare.\nFu pi\u00f9 volte restaurato; l'ultimo restauro \u00e8 dovuto all'architetto Giuseppe Ridolfi nel 1786.\nPalazzo Valentini.\nQuesto palazzo \u00e8 sito in via Garibaldi e fu sede del cardinale Tiberio Crispo che lasci\u00f2 segno del suo passaggio commissionando gli affreschi con lo stesso stile degli altri affreschi siti a Castel Sant'Angelo dipinti da Cesare Nebbia, lo stesso a cui si \u00e8 attribuiti gli affreschi del soffitto della galleria delle mappe ai musei vaticani. Oggi appartenente alla famiglia Papalini.\nPalazzo Benincasa.\nQuesto palazzo \u00e8 sito in Piazza Clementini e fu edificato da Girolamo Benincasa (da cui parrebbe prendere il nome) negli anni quaranta e cinquanta del 1500.\nPresenta dei fregi secondo il gusto della famiglia Farnese.\nPalazzo Bucciosanti.\nQuesto palazzo fu commissionato dal conte Biagio Bucciosanti, il quale affid\u00f2 l'incarico della sua costruzione all'architetto Paniconi, della scuola del Vespignani, nel 1875. La facciata doveva occupare tutta la Piazza del Popolo, ma il progetto rimase irrealizzato.\nPalazzo Buzi.\nSito presso il complesso di San Bernardino, fu edificato da Ippolito Scalza intorno al 1580 in stile tardo manierista.\nNell'interno presenta dei cicli affrescati da Cesare Nebbia e Giovan Battista Lombardelli, insieme ad altri pittori dell'epoca.\nVari passaggi di propriet\u00e0 susseguitisi dal settecento all'Ottocento portarono a varie modifiche dello stabile (fu addirittura asportato il portale per adornare il palazzo Gualterio) anche alcuni dipinti furono aggiunti, come quelli attribuiti a Mariano Piervittori e quelli dovuti ad epoche successive (nella cappella su commissione dei padri Mercedari, che sono gli ultimi proprietari).\nPalazzo Cartari.\n\u00c8 sito presso il Duomo. Trattasi di un edificio medievale col piano nobile restaurato nel Cinquecento.\nPresenta dei soffitti a cassettoni lignei pitturati.\nPalazzo Carvajal-Simoncelli.\n\u00c8 in Via Malabranca e fu opera di Ippolito Scalza. Fu commissionato nella prima met\u00e0 del XVI secolo dal cardinale Bernardino L\u00f3pez de Carvajal.\nQuesto palazzo fu edificato su costruzioni dei Filippeschi e durante la sua costruzione fu annesso anche l'adiacente oratorio di San Savino la cui la torre croll\u00f2 rovinosamente nel 1616.\nLa facciata \u00e8 in basalto. In un'epigrafe a forma di striscione a lunga fascia vi \u00e8 la scritta in spagnolo:\n\"Carvajal des Carvajal por comodidad de sus amigos padron\" (Il padrone fa sapere di aver fatto erigere questo palazzo per agiatezza dei suoi amici).\nInvece sulla trave principale presso l'ingresso vi \u00e8 l'iscrizione in latino volgare:\n\"Portus non porta boni non mali\" (porto di bene, non porta di male).\nPalazzo Clementini.\n\u00c8 sito in Piazza Ippolito Scalza ed \u00e8 sede del liceo classico di Orvieto. Fino al 2008 \u00e8 stato anche sede della biblioteca comunale.\n\u00c8 stato iniziato da Ippolito Scalza nel 1567 e rimasto incompiuto fino al 1937 quando fu completato sotto la direzione dei lavori di Gustavo Giovannoni.\nPalazzo comunale.\nLa facciata fu ammodernata da Ippolito Scalza nel 1600 circa. Il progetto comprendeva l'ampliamento dello stabile, il quale non \u00e8 stato mai attuato.\nPalazzo Crispo-Marsciano.\n\u00c8 sito in Piazza Guglielmo Marconi.\n\u00c8 stato progettato da Antonio da Sangallo il Giovane per Tiberio Crispo, parente di papa Paolo III.\nIn seguito fu ultimato da Simone Mosca per Ludovico dei Conti di Marsciano.\nPalazzo dei Sette e Torre del Moro.\nAttualmente \u00e8 sede di un centro culturale, ma anticamente conobbe passaggi di propriet\u00e0, dapprima fu dei Della Terza, poi del papa, del collegio dei Sette e, forse, di Antonio da Sangallo.\nNel 1515 Leone X don\u00f2 gli stabili al comune noti come torre del papa e Case di Santa chiesa. Poi fu del governatore.\nAll'angolo sito all'incrocio con Via della Costituente vi \u00e8 una targa con incisa una terzina del Purgatorio dantesco ove cita tra i Montecchi e i Capuleti anche i Monaldeschi ed i Filippeschi.\nPalazzo dell'Opera del Duomo.\nQuesto palazzo \u00e8 sede dell'opera del Duomo sin dal 1290. La facciata \u00e8 del 1629 con alcuni ampliamenti eseguiti nell'Ottocento.\nPalazzo Faustini.\n\u00c8 sito in Via Pecorelli. \u00c8 stato ultimato per l'anno giubilare 1575.\nGli affreschi all'interno sono dell'epoca della costruzione.\nPalazzo Febei.\n\u00c8 sede di una banca.\nCome testimoniato da una scritta sull'architrave, questo palazzo anticamente era una biblioteca pubblica, i cui libri sembrano furono forniti dal cardinale Francesco Maria Febei.\nIl palazzo fu progettato e realizzato quasi per intero da Giovanni Tommaso Ripoli tra il 1660 ed il 1670.\nPalazzo Gualterio.\n\u00c8 sito di fronte alla Torre del Moro.\n\u00c8 stato costruito da Sangallo.\nPrende il nome dalla famiglia che ristruttur\u00f2 il palazzo. I lavori di ristrutturazione furono affidati, tra l'altro, al Mosca.\nTra gli ultimi ad abitarvi della famiglia fu il senatore Filippo Antonio Gualterio e gli oggetti d'arte che erano all'interno vennero suddivisi tra il museo civico e il palazzo comunale, entrambi ad Orvieto.\nPalazzo Guidoni.\n\u00c8 sito a Corso Cavour.\n\u00c8 stato realizzato da Ippolito Scalza.\nPalazzo Mangrossi.\nSito nei pressi di Piazza San Giuseppe.\n\u00c8 in stile cinquecentesco.\nNella facciata vi sono dei simboli esoterici ed allegorici.\nPalazzo Marabottini.\n\u00c8 sito in via Pecorelli.\nParticolari sono le curvature delle finestre, l'assenza dei marcapiani e l'utilizzo del travertino.\nPalazzo Mazzocchi.\n\u00c8 sito in piazza Vitozzi (ex piazza della legna) fu disegnato da Andrea Galeotti nel biennio 1829-30.\nPalazzo Missini.\n\u00c8 sito nella stessa piazza del palazzo precedente. In seguito cambi\u00f2 nome in Palazzo Ravizza.\nFu restaurato dal Paniconi e abbellito dalla scuola dell'Angelini.\nPalazzo Monaldeschi-Marsciano.\n\u00c8 sito nei pressi di piazza San Francesco all'imbocco di via dei Marsciano.\nPrima il progetto fu affidato a Simone Mosca, indi a Ippolito Scalza su commissione di Sforza Monaldeschi della Cervara. \nIppolito Scalza ide\u00f2 il soffitto a cassettoni del corridoio che porta al piano nobile (1574). In seguito fu chiamato una 3\u00aa troupe diretta da Cesare Nebbia. La successione di pitture nella sala caminata raffigura scene di stampo astrologico, mitologico ed araldico.\nNel 1602-1603 divenne di propriet\u00e0 di Orazio dei Conti di Marsciano, che lo acquist\u00f2 dalla Congregazione dei Baroni e lo trasmise poi per via ereditaria ai discendenti di generazione in generazione mantenendosi all'interno della famiglia dei Conti di Marsciano per pi\u00f9 di 250 anni e fino al 30 giugno 1866, giorno in cui venne ceduto in blocco insieme a tutto l\u2019ex feudo di Carnaiola da Alessandro di Alfonso di Marsciano a Pasquale di Giuseppe Meoni, gi\u00e0 affittuario della tenuta di Carnaiola stessa. Perduta la funzione di dimora nobile, il palazzo divenne sede di istituti scolastici, fino al 2011 in cui l'Istituto Statale d'arte lascia il palazzo.\nPalazzo Ottaviani.\n\u00c8 sito in piazza della Repubblica.\nNell'Ottocento c'era la locanda delle belle arti, ove, nel 1867 pernott\u00f2 Garibaldi. Ora c'\u00e8 una banca.\nPalazzo Pandolfi.\n\u00c8 sito in Via del Duomo.\nLa facciata viene attribuita al Valadier.\nAll'interno vi sono delle sale dell'epoca dell'Angelini e del Piervittori.\nFu sede dapprima della sottoprefettura indi dell'ingegnere Netti che affid\u00f2 la costruzione della cappella di Umberto Prencipe.\nPalazzo Petrucci-Urbani.\n\u00c8 sito in Corso Cavour. Il suo restauro \u00e8 stato attribuito a Michele Sanmicheli. Il committente dell'opera fu Girolamo Petrucci che, nel 1516 abbandon\u00f2 l'idea di erigere un nuovo palazzo alla periferia di Orvieto, optando per la ristrutturazione di quello che aveva appena acquistato nella via del centro della cittadina.\nI lavori furono notevoli e, oltre a rivedere interamente gli interni, l'architetto Veronese ebbe modo di progettare una nuova facciata su tre livelli.\nPalazzo Polidori.\nLa torre \u00e8 originale dell'epoca.\nAll'interno vi \u00e8 un cortile con 2 portici laterali con archi e colonne in stile tardo quattrocentesco.\nPalazzo Ravizza.\n\u00c8 sito a lato dell'arco creato dal Vespignani.\nIl Paniconi lo ammodern\u00f2 alla maniera del Sangallo.\nPalazzo Saracinelli.\n\u00c8 sito in via Alberici.\nFu ristrutturato da Ippolito Scalza su vari pezzi medievali.\nPalazzo Simoncelli.\n\u00c8 sito in Via Malabranca (entrata anche da Piazza Simoncelli).\nLa facciata \u00e8 in stile tardo cinquecentesco.\nAll'interno vi sono decorazioni e riadattamenti in stile sette-ottoceonteschi."}
{"id": "2011264", "revid": "294822", "url": "https://it.wikipedia.org/wiki?curid=2011264", "title": "Bruno De Lazzeri", "text": ""}
{"id": "2011267", "revid": "294822", "url": "https://it.wikipedia.org/wiki?curid=2011267", "title": "Nils Bennike", "text": ""}
{"id": "2011268", "revid": "131358", "url": "https://it.wikipedia.org/wiki?curid=2011268", "title": "NK Mura Murska Sobota", "text": ""}
{"id": "2011272", "revid": "131358", "url": "https://it.wikipedia.org/wiki?curid=2011272", "title": "NK CMC Publikum", "text": ""}
{"id": "2011277", "revid": "104458", "url": "https://it.wikipedia.org/wiki?curid=2011277", "title": "Ka\u0161tel Su\u0107urac", "text": ""}
{"id": "2011278", "revid": "116944", "url": "https://it.wikipedia.org/wiki?curid=2011278", "title": "Counterintelligence Corps", "text": ""}
{"id": "2011282", "revid": "1504506", "url": "https://it.wikipedia.org/wiki?curid=2011282", "title": "Ladislao di Croazia", "text": "Regn\u00f2 sulla costa croata dall'821 all'835.\nLa capitale del suo Stato era Nona, ed era un vassallo di Lotario I, imperatore dei Franchi."}
{"id": "2011291", "revid": "9316", "url": "https://it.wikipedia.org/wiki?curid=2011291", "title": "Castelbolognese", "text": ""}
{"id": "2011294", "revid": "767487", "url": "https://it.wikipedia.org/wiki?curid=2011294", "title": "Heinrich Lichner", "text": "Oggi \u00e8 particolarmente noto per i suoi pezzi facili e per le sue sonatine per pianoforte. Fu un musicista molto prolifico, scrisse molte raccolte, soprattutto a scopo didattico dove si annoverano fra le pi\u00f9 celebri creazioni le sonatine op. 4, op. 49 ed op. 66. In questi lavori il suo stile appare di impronta prettamente classica, sebbene talvolta si lasci trasportare da qualche influenza e contaminazione romantica.\nDurante la sua carriera artistica \u00e8 stato organista e si \u00e8 occupato anche di direzione corale, non a caso fu direttore dello Saengerfest di Breslavia, citt\u00e0 dove mor\u00ec."}
{"id": "2011297", "revid": "484362", "url": "https://it.wikipedia.org/wiki?curid=2011297", "title": "La donna eterna", "text": "La donna eterna, o Lei (\"She: A History of Adventure\"), \u00e8 un romanzo fantastico avventuroso di H. Rider Haggard, pubblicato inizialmente sulla rivista \"The Graphic\" dall'ottobre 1886 al gennaio 1887.\nNelle ristampe fu straordinariamente popolare all'epoca ed \u00e8 rimasto uno dei classici della letteratura d'immaginazione.\nIl romanzo venne tradotto in italiano per la prima volta nel 1901, pubblicato a puntate su \"La Domenica del Corriere\".\nIn quest'opera, H. Rider Haggard svilupp\u00f2 le convenzioni del \"filone del mondo perduto\", che molti altri autori emularono. Il romanzo gener\u00f2 tre seguiti e ispir\u00f2 una decina di film, la met\u00e0 dei quali gi\u00e0 nell'epoca del cinema muto.\nTrama.\nPrologo.\nIl curatore di quest'opera, Mr. Henry Rider Haggard, indirizza una lettera al lettore, spiegando di aver ricevuto il manoscritto dell'opera da Horace Holly, il quale racconta di aver compiuto un viaggio in Africa Centrale in compagnia del suo pupillo Leo Vincey (il pi\u00f9 bel ragazzo mai incontrato a detta dell'autore, ma a suo parere anche assai poco interessante). Holly racconta al Curatore di aver vissuto avventure mirabolanti, e gli chiede di pubblicarlo se e quando egli l'avesse ritenuto opportuno. Quello che seguir\u00e0 sar\u00e0 il racconto di Holly, modificato solamente nei nomi dal Curatore, per non rivelare la vera identit\u00e0 dei diretti interessati (come richiesto da Holly stesso).\nCapitolo 1 - Una Visita.\nHolly \u00e8 nella sua stanza, \u00e8 sera, e qualche giorno dopo avrebbe avuto gli esami all'universit\u00e0 per ottenere la carica di assistente professore. Si guarda allo specchio: pi\u00f9 che un uomo sembra un mostro. \u00c8 proprio questa sua bruttezza che lo ha portato ad essere un tipo schivo, solitario e misogino. Riceve la visita inaspettata (vista la tarda ora) del suo unico amico, Vincey, il quale si presenta con una strana cassa di ferro, le chiavi della stessa, ed una lettera, e gli annuncia che sarebbe morto la notte stessa a causa di un male incurabile del quale \u00e8 affetto da molto tempo. Egli gli chiede un ultimo favore in punto di morte: Holly avrebbe dovuto prendersi cura di suo figlio Leo di cinque anni, ed al compimento del suo venticinquesimo anno di et\u00e0, avrebbe dovuto consegnargli la cassa di ferro, e da quel momento in poi il suo compito avrebbe potuto considerarsi compiuto; se (cosa giudicata da Vincey comunque molto improbabile) Holly fosse morto prima di portare a termine il suo compito, Leo avrebbe avuto in consegna la cassa, con tutti gli oneri del caso, e avrebbe potuto decidere se compiere o no la missione in ivi contenuta. Vincey gli racconta di discendere da una famiglia egizia molto antica, e gli svela il vero significato del suo cognome: Vendicatore. Il suo antenato (Callicrate - il Bello per la sua Forza) sacerdote di Iside era fuggito con una principessa della casa reale egizia (Amenarta), infrangendo i voti presi precedentemente; dopo aver errato molto, Callicrate era stato ucciso da una donna in circostanze che Vincey non stette l\u00ec a spiegare, ma sua moglie sopravvisse. A detta di Vincey ella era incinta, ed il bambino quando nacque prese il nome di Tisistene (il Potente Vendicatore), che poi aveva dato origine a una lunga discendenza a cui appartengono Vincey e il figlio. Holly accetta e Vincey gli intima che se non avesse portato a termine il suo compito lo avrebbe perseguitato anche da morto. Se ne va dicendo di voler morire da solo, ed Holly non crede sul serio alle sue parole, preferisce crederlo ubriaco e va a dormire. La mattina seguente gli arriva la notizia della sua morte.\nCapitolo 2 - Gli Anni Passano.\nHolly sostiene con successo i suoi esami per diventare assistente professore, e subito dopo gli viene recapitata una lettera degli avvocati di Vincey, i quali gli comunicano le istruzioni per iniziare la custodia del bambino. Holly con paura e quasi riluttanza si mette alla ricerca di un alloggio adeguato ed a causa degli impegni che la sua professione comportava (e dato il suo astio verso le donne), Holly trova un uomo (Job) che si sarebbe preso cura del bimbo. Gli anni passano, e Leo cresce nutrendo un profondo affetto verso Holly, il quale lo ama altrettanto. Il bambino diventa un giovane uomo bellissimo, impara il greco e l'arabo come suo padre aveva disposto, ed in un batter d'occhio arriva il suo venticinquesimo compleanno.\nCapitolo 3 - Il coccio di Amenarta.\nIl giorno del suo venticinquesimo compleanno, la cassa viene aperta da Holly, in presenza naturalmente di Leo, ma anche di Job (in veste di testimone). La cassa contiene una lettera di Vincey al figlio, nella quale lo stesso Vincey diceva di aver tentato di scoprire il mistero recandosi in Africa, ma di essere stato costretto ad imbarcarsi per tornare indietro a causa di una malattia che lo impossibilitava a continuare il viaggio; durante il tempo trascorso in Africa dice di aver conosciuto un uomo del posto, il quale gli parl\u00f2 di un popolo governato da una donna bianca dai poteri strabilianti, la quale poteva tutto su cose vive e su cose morte. Racconta che dopo molte peripezie arriv\u00f2 in Grecia, dove incontr\u00f2 la donna di cui si innamor\u00f2, la quale poi mor\u00ec di parto dando alla luce Leo. Vincey scrive di aver tentato di riprendere il viaggio alla volta dell'Africa, ma di essere sempre stato ostacolato dalla malattia poi sopraggiunta; chiarisce di non essere in realt\u00e0 stato ucciso da questo male, ma di essersi suicidato, in quanto non sopportava pi\u00f9 i dolori che la fase terminale del male lo costringeva a vivere. Chiede al figlio di farsi carico dell'impresa e di scoprire il mistero della loro famiglia, qualora invece Leo avesse deciso di rifiutare il compito assegnatoli, lo supplica di distruggere il contenuto della cassa. Holly \u00e8 stupito da tali rivelazioni e richieste, e lo addita come pazzo. Leo decide comunque di visionare tutto il contenuto della cassa. Procedendo nell'apertura della seconda e della terza cassetta (le quali erano contenute nella cassa pi\u00f9 grande) trovano un coccio molto antico, uno scarabeo (che raffigurava una O, un'oca ed un altro strano geroglifico). Questi segni volevano dire \u201cSuten se Ra\u201d che tradotto significa \u201cFiglio Regale del Sole\u201d) ed una miniatura che raffigurava il volto della madre di Leo. Il coccio era di gran lunga l'elemento pi\u00f9 interessante: vi era un'iscrizione antichissima (posta proprio ad opera di Amenarta), la quale raccontava la storia di suo marito Callicrate. Racconta di essere fuggita con lui, inducendolo a trasgredire ai voti presi, e di essere approdata (gi\u00e0 al tempo incinta di Tisistene) in un luogo da qualche parte in Africa, in un luogo dominato da una montagna a forma di testa su cui si erge una citt\u00e0 ormai disabitata, e di essere stata condotta insieme a suo marito dalla donna che governava quella popolazione indigena. Si trattava di una donna bianca e bellissima, in possesso di un potere immenso e di bellezza e giovinezza eterna (e ne da prova immergendosi nel fuoco, ed uscendone indenne ed ancora pi\u00f9 bella). Questa dea, invaghitasi di Callicrate, gli ordina di uccidere sua moglie (dato che a causa della magia egizia di cui la stessa Amenarta era investita, ella non poteva essere uccisa dai poteri magici della dea). Al suo rifiuto decise di ucciderlo, e piangendone le spoglie ordin\u00f2 ad Amenarta di imbarcarsi immediatamente e di andare lontano. E cos\u00ec fece. Quell'iscrizione, dice, \u00e8 a testimonianza di quanto accaduto, e per quanto incredibile non \u00e8 altro che la verit\u00e0; ella chiede al proprio figlio di tornare in Africa e di imparare il segreto della dea, per poi ucciderla; se lui non ci fosse riuscito, gli chiede di tramandare la storia ai suoi discendenti, in modo che prima o poi, Callicrate venga vendicato. Altre iscrizioni sono presenti sul coccio, ma non di Amenarta: sono tutte iscrizioni dei suoi posteri (tra cui lo stesso Tisistene, il quale dice di non essere riuscito nell'impresa, e che avrebbe tramandato il coccio al proprio figlio). Per quanto assurda la vicenda sia, Leo decide di partire alla volta dell'Africa, ed Holly e Job decidono di seguirlo. Tre mesi dopo quella giornata, i tre si mettono in viaggio.\nCapitolo 4 - La Tromba Marina.\nLa navigazione verso l'Africa \u00e8 tutt'altro che facile, infatti vicino alla costa succede l'inimmaginabile: una tromba d'aria colpisce di netto l'imbarcazione su cui viaggiano i tre protagonisti. Holly e Job riescono a mettersi in salvo sul battello, ma Leo \u00e8 scomparso. Holly comincia a disperarsi, ma non c'\u00e8 tempo: la tempesta ancora imperversa e bisogna pensare alla propria vita. D'un tratto il corpo ancora in vita di Leo viene scaraventato dalle onde proprio sul battello: Leo \u00e8 salvo. La tempesta si calma, ma per arrivare a riva i superstiti della tromba d'aria devono ancora affrontare la marea che li spinge a forte velocit\u00e0 contro gli scogli. Riescono nell'impresa e cominciano a navigare tranquillamente nell'estuario di un fiume.\nCapitolo 5 - La Testa dell'Etiope.\nNavigando lungo l'estuario, Holly \u00e8 il primo a scorgere la montagna a forma di testa: le fattezze sono proprio quelle tipiche degli uomini africani, ed \u00e8 talmente perfetta che sembra scolpita a mano. Si addentrano nel fiume, e poco dopo scorgono un piccolo molo di pietra, tipicamente costruito da uomini, ma senza tracce di vita umana. Passano il giorno risalendo il fiume, ed a un certo punto individuano una bellissima antilope: le sparano e caricano i pezzi migliori come provviste. Intorno a loro ci sono solo paludi, quindi decidono di passare la notte sul battello, attraccandolo ad una pianta. Non riescono comunque a dormire a causa delle continue punture di zanzare, allora decidono di ripararsi con delle coperte. Vengono spaventati da un ruggito: un leone ed una leonessa stanno approfittando della secca che li separa dalla barca per dirigersi verso di loro, evidentemente intenzionati ad attaccare: Leo spara alla leonessa, uccidendola. Il leone \u00e8 diretto verso di loro, ma un coccodrillo lo afferra per una zampa, ferendolo; il leone inizia una lotta con il rettile, ma ne esce sconfitto, e muore.\nCapitolo 6 - Una Cerimonia Cristiana Primitiva.\nI quattro sventurati continuano la risalita del fiume fino ad un punto in cui la navigazione diventava impossibile: il fiume si trasforma in canale. Quest'ultimo era evidentemente stato costruito dall'uomo in tempi remoti, ed i nostri protagonisti decidono di cominciare a spingere la barca per risalirlo. La fatica \u00e8 incredibile, le punture di zanzare li tormentano senza sosta, e Holly attribuisce la loro sopravvivenza in condizioni vitali ed igieniche cos\u00ec disastrose solamente alle dosi di chinino cui si sottoponevano giornalmente. Spingono la barca per giorni e giorni, finch\u00e9 durante una notte non vengono sorpresi da un gruppo di uomini non arabi ma che parlano questa lingua, non tipicamente neri, ma meno scuri e con i capelli meno crespi (si apprender\u00e0 poi che il nome della popolazione in questione \u00e8 Amahagger). Il capo del gruppo di uomini viene chiamato \u201cPadre\u201d ed indossa (a differenza degli altri, i quali sono seminudi) una tunica bianca di lino, ed \u00e8 trasportato su una portantina. I tre bianchi vengono fatti accomodare in portantine analoghe a quelle di Billali (era questo il nome del Padre), invece Mahomed \u00e8 costretto a camminare. Billali informa i viaggiatori che sarebbero stati condotti da Lei-cui-bisogna-ubbidire, la quale gi\u00e0 da tempo aveva annunciato al suo popolo il loro arrivo, ma non ottengono altre spiegazioni. I quattro vengono condotti all'interno del loro villaggio (\u201cFamiglia\u201d): il paesaggio \u00e8 diverso dall'immensa distesa di paludi che erano abituati a vedere, infatti si tratta del cratere di un antico vulcano in cui \u00e8 presenta una rigogliosa vegetazione e una distesa di ricchi pascoli. Entrano in una grande caverna dove incontrano il gruppo delle donne, alcune seminude, e altre coperte da una tunica bianca analoga a quella di Billali. La ragazza pi\u00f9 bella (di nome Unstane) si avvicina a Leo baciandolo, ed egli ricambia il bacio: questa usanza non sconvolge le altre donne e gli uomini del posto, in quanto si tratta di un'usanza comune presso quel popolo: infatti l\u00ec le donne godono degli stessi diritti degli uomini, anzi, si pu\u00f2 addirittura parlare di una societ\u00e0 matriarcale, dato che l'eredit\u00e0 passa di madre in figlia, ed in alcuni casi il padre non viene minimamente considerato.\nCapitolo 7 - Unstane canta.\nI viaggiatori vengono condotti all'interno della caverna per passare la notte: da una navata centrale si snodavano molti cunicoli, i quali terminavano con lei loculi terrificanti. Si rendono subito conto che quei luoghi in tempi antichi erano adibiti a tombe, ma comunque decidono di non protestare e si adattano. Il giorno seguente Billali annuncia che si sarebbe recato da Lei, per chiedere cosa fare delle loro vite e, per quanto gli fossero simpatici, non nutriva molto ottimismo, in quanto Lei da che uomo aveva memoria non si era mai mostrata clemente. il Padre parte, ed i giorni passano. Una donna cerca di baciare Job, ma lui la scansa con violenza, offendendola (questo fatto avr\u00e0 delle conseguenze che poi vedremo). I protagonisti cercano di ottenere informazioni sulla sovrana, ma nessuno \u00e8 disposto a rivelare pi\u00f9 di tanto, non per qualche particolare questione, ma quanto pi\u00f9 per il fatto che essenzialmente si sapevano poche e contrastanti notizie sul suo conto. Unstane dice quello che sa: ella si dice essere immortale, pi\u00f9 Bella di qualsiasi altra donne passata, presente e futura; i suoi servi sono sordi e muti, cosicch\u00e9 non possano parlare di lei con nessuno; chi non le obbedisce muore, e si mostra al popolo una volta ogni tre o quattro anni, ma sempre coperta da un velo. Ustane personalmente, non credeva alla sua immortalit\u00e0, credeva piuttosto che Lei scegliesse un marito, e che lo uccidesse non appena ella avesse dato alla luce una bambina, la quale crescendo avrebbe preso il posto della madre. L'ultima sera prima del ritorno di Billali succede un fatto stranissimo: Unstane comincia a cantare per Leo, preannunciando che Lei avrebbe preso il giovane. Ustane poi vede qualcosa attraverso il muro, e cade svenuta; riprendendo conoscenza non vuole rivelare nulla di ci\u00f2 che aveva visto, per non spaventare i nostri protagonisti.\nCapitolo 8 - La Festa, e dopo!\nIl giorno seguente i viaggiatori vengono informati che quella sera ci sarebbe stata una festa in loro onore. Ustane \u00e8 spaventata da questa informazione, e va a chiedere delucidazioni ad un uomo: torna pi\u00f9 sollevata ma per nulla tranquilla. La sera attorno al fuoco ci sono circa trentacinque uomini e solo due donne, Ustane e la donna rifiutata da Job; Mahomed viene invitato alla cerimonia, proprio lui che era sempre stato lasciato a mangiare da solo. D'un tratto quest'ultimo viene legato: \u00e8 pronto per essere cucinato e mangiato. Ovviamente gli altri tre (i quali si erano preventivamente armati, data la curiosa situazione) reagiscono: Holly spara alla donna seduta accanto a Mahomed (la stessa rifiutata da Job, e mandataria dell'omicidio), il proiettile la trafigge uccidendola, ma uccide anche lo stesso Mahomed. I cannibali reagiscono, ed i tre bianchi fuggono all'interno della caverna; ormai accerchiati iniziano una lotta all'ultimo sangue, uccidono molti Amahagger ma alla fine Leo viene catturato. Mentre stava per essere giustiziato appare Ustane che si getta sopra di lui, proteggendolo; i cannibali cercano di scostarla per uccidere Leo, ma non ci riescono, e decidono di ucciderli insieme: proprio mentre stavano per eseguire il fatto, una voce tonante li ammonisce: \u201cFermatevi!\u201d.\nCapitolo 9 - Un piccolo Piede.\nSi tratta della voce di Billali, di ritorno da Kor (il luogo dove abita Lei). Egli dopo averli salvati ordina l'uccisione di tutti gli assalitori, nel modo pi\u00f9 terribile: essi infatti saranno mandati da Lei. Nei tre giorni immediatamente successivi i tre viaggiatori si riprendono, vengono curati e riposano molto. Billali fa visita a Holly nel suo loculo, raccontandogli che quando era bambino andava ogni giorno in quello stesso loculo, dove riposava la mummia di una donna bellissima, ma non una mummia qualsiasi: infatti era diversa da quelle egizie, era sempre stata in perfetto stato di conservazione, come se la fanciulla fosse morta solo pochi minuti prima, ella era tradita solo dalla freddezza della sua pelle. Racconta inoltre di essersi innamorato di lei, e che dopo essere stato scoperto dalla madre ad osservarla, lei abbia deciso di porre fine alla questione bruciando la mummia. Comunque Billali riusc\u00ec a salvarne un piede, ed a nasconderlo sotto la lastra di pietra dove attualmente riposava Holly: il piede \u00e8 ancora l\u00ec. Come se fossero passati una manciata di minuti dalla morte della ragazza mummificata, il piede \u00e8 ancora roseo (la fanciulla era di carnagione bianca), grassoccio e di gradevole aroma; Holly lo mette nella sua borsa da viaggio.\nIl terzo giorno dopo la lotta quasi mortale, i quattro (parte con loro anche Unstane) partono verso Kor: Lei voleva vederli.\nCapitolo 10 - Speculazioni.\nPartono velocemente, Holly, Leo, Job, Billali e Unstane. Attraversano paludi lugubri, piene di zanzare ed esalazioni malariche. Leo e Job prendono la Febbre e, a detta di Billali, Job di certo sopravviver\u00e0 perch\u00e9 ha una forma \u201cleggera\u201d di febbre, mentre invece Leo \u00e8 in forse, in quanto ne ha una forma pi\u00f9 \u201cpesante\u201d. Un incidente turba la loro gi\u00e0 non tranquilla avventura: uno dei portantini della lettiga di Billali calpesta un serpente e cade in un acquitrino, annegando e trascinando con s\u00e9 la lettiga e Billali; nessuno degli uomini muove un dito per salvarli, e quindi Holly si tuffa per recuperare il Padre. Egli riemerso dalla melma lo ringrazia moltissimo, giurandogli eterna amicizia e gratitudine.\nCapitolo 11 - La Pianura di Kor.\nProseguono il viaggio fino ad arrivare ad un'enorme cratere vulcanico pieno di fiori e vegetazione: la pianura di Kor. Al centro di quest'ultima si erge la dimora di Lei: un'imponente montagna con una pendenza tale da apparire quasi verticale. \u00c8 impossibile accedervi, e Billali spiega ad Holly che avrebbero usato un passaggio segreto, infatti successivamente Holly, Job e Ustane vengon bendati (non c'era bisogno di bendare anche Leo, in quanto in quel momento non \u00e8 cosciente) e condotti all'interno di una caverna. Cunicoli e virate interminabili li aspettano, di l\u00ec fino all'uscita della grotta, dove li attende la guardia personale della sovrana, che li salut\u00f2 e li scort\u00f2 fino all'inizio di un'altra grotta.\nUn guardiano muto e sordo li aspetta all'ingresso degli appartamenti di Lei, ed assegna una stanza a Leo ed Ustane, una stanza a Job, una a Holly ed una a Billali.\nCapitolo 12 - \u201cLei\u201d.\nI viaggiatori si lavano e cambiano, e viene loro offerta una cena deliziosa in una sala che molto tempo prima doveva essere stata adibita a stanza per la mummificazione. Immediatamente dopo Billali e Holly vengono ricevuti dalla regina, in una sala piena di arazzi alle pareti: Holly si sente impaurito, sente lo sguardo della sovrana che lo penetra attraverso i tappeti issati come porte. Finalmente Lei si mostra: ha un velo a coprirla, ma la sua bellezza si riesce a percepire anche non vedendone il volto. Chiede a Holly per quale motivo sia cos\u00ec impaurito, ed \u00e8 molto gentile con lui, a differenza del suo atteggiamento con Billali, il quale si prostra a quattro zampe. Ella lo perdona per la sua mancanza di autorit\u00e0 nel confronti della sua Famiglia e per l'attentato nei confronti degli stranieri, poi viene cacciato. Ora Holly e Ayesha sono da soli.\nCapitolo 13 - Ayesha si leva il velo.\nCome detto, la sovrana si mostra molto gentile con Holly, chiedendogli dapprima il significato del suo nome, e successivamente chiedendogli perch\u00e9 sapesse parlare arabo, come fosse diventato il mondo al di fuori della pianura di Kor. Parlando, Holly si rende conto che Lei stesse parlando di cose molto, molto antiche, di fatti accaduti pi\u00f9 di duemila anni fa. Com'era possibile? Holly \u00e8 incredulo. Chiede spiegazioni e lei gli dice di aver scoperto il segreto della vita, ma non completamente. Gli racconta di stare attendendo l'unico amore della sua vita, al quale aveva fatto un torto, e il quale rinascer\u00e0 e la trover\u00e0, e allora avverr\u00e0 la sua \u201cliberazione\u201d.\nAyesha gli mostra uno specchio d'acqua, attraverso il quale lei pu\u00f2 vedere qualsiasi cosa abbia gi\u00e0 visto, nella sua forma attuale: era cos\u00ec che li aveva individuati nel canale, e mandato la sua gente a soccorrerli. Lei avverte il turbamento di Holly, e gliene chiede la ragione: lui \u00e8 in pena per Leo, che \u00e8 molto malato e quasi morente; Ayesha promette di guarirlo se non si fosse ripreso per il giorno seguente.\nSuccessivamente Holly le chiede di mostrargli il suo volto, ma lei lo avverte: come successe ad Atteone, la sua mente potrebbe non essere in grado di trattenersi dall'ardente passione, dopo aver conosciuto la Bellezza. Ma Holly \u00e8 coraggioso, e Ayesha si mostra: la sua Bellezza non viene descritta, perch\u00e9 l'autore ritiene che non ci siano parole per spiegare ad una mente mortale cos\u00ec tanta magnificenza.\nPrima che Holly lasci la stanza, la regina diventa furiosa: vede al dito di lui un anello con incastonato lo scarabeo di cui si parlava nel primo capitolo (Leo lo aveva fatto montare su un anello, ma lo aveva tolto in preda ai vaneggiamenti della febbre, e Holly lo aveva raccolto ed indossato per evitare che si perdesse) e lo minaccia di immediata morte se non le avesse detto come aveva fatto ad entrarne in possesso. Subito Lei si pente di aver perso il controllo, e si scusa tornando ad avere un atteggiamento cordiale ed affabile; racconta tra le lacrime che uno scarabeo di tali fattezze appartenesse moltissimi anni prima all'unico uomo che avesse mail amato. Holly si limita a dire di aver raccolto l'anello, e va via.\nCapitolo 14 - Un'anima nell'Inferno.\nHolly torna nella sua stanza molto pi\u00f9 che scosso: com'era possibile che quella giovane, che di certo non mostrava pi\u00f9 di trent'anni, ne avesse in realt\u00e0 pi\u00f9 di duemila? Com'era possibile aver visto lui stesso cose nello specchio d'acqua? E com'era possibile che fosse cos\u00ec bella? Si era innamorato di Lei. Si era perdutamente ed irrimediabilmente innamorato di Lei, proprio lui, un misogino tra i misogini. Decide di andare a trovare Leo: come potrebbe competere con lui? Non sapeva se augurarsi la sua morte o la sua vita, ma il senso del dovere prevalse e Holly si sforz\u00f2 di pensare al suo bene. Non riuscendo a dormire, ed avendo notato un cunicolo nel muro della sua camera, Holly decide di entrarvi e di esplorarlo: si ritrova in un labirinto, quando il suo lume si spegne. Tasta i muri e si guarda attorno in cerca di una luce, di cui insegue il riflesso, e finalmente si trova dietro ad un arazzo. Da uno spazio riesce a vedere un corpo morto adagiato su un tavolo, e Ayesha che si dispera piangendo su di esso: \u00e8 Callicrate che giace morto sotto il fuoco della vita, e la sovrana che maledice Amenarta, la moglie di Callicrate, e si chiede se e quando potr\u00e0 rivedere il suo spirito.\nHolly \u00e8 stupefatto da cos\u00ec tanta sofferenza, e rimane per un po' a guardarla, piange convulsamente e soffre come mai aveva visto nessun altro soffrire. Successivamente Holly decide di tornare nella sua camera, e dopo non poco tempo, riesce nell'impresa.\nCapitolo 15 - Ayesha amministra la Giustizia.\nHolly si risveglia turbato e stanco, e scorge nella sua stanza Job, intento a rassettare le sue cose; si informa sulle condizioni di Leo, e Job non \u00e8 rassicurante: il ragazzo (a differenza di lui stesso, che si era rimesso in gran fretta) sta notevolmente peggiorando, e se non migliora nell'arco della giornata morir\u00e0 quella notte stessa. Si recano entrambi nella sala da pranzo per la colazione, dove incontrano Billali, il quale informa Holly che Lei vuole vederlo immediatamente.\nHolly si reca da Ayesha, la quale gli annuncia che giustizia sar\u00e0 fatta: di l\u00ec a poco avrebbe condannato i loro assalitori. Nella sala grande si radunano le guardie, i servitori e le ancelle mute, Billali, Holly e coloro che avevano tentato di ucciderli: questi ultimi supplicano il perdono, ma la sovrana li condanna alla pi\u00f9 terribile delle pene, il tempio delle torture.\nHolly stesso chiede ad Ayesha di perdonarli, ma ella \u00e8 irremovibile: doveva essere dura e spietata, non perch\u00e9 si divertisse ad uccidere persone, ma piuttosto per ricordare a tutto il popolo il suo potere.\nCapitolo 16 - Le Tombe di Kor.\nAyesha manda via tutto il suo pubblico, e rimane sola con Holly; decide di mostrargli le meraviglie della sua caverna, che migliaia di anni prima era stata la reggia dei sovrani di Kor, un popolo pi\u00f9 antico del popolo cristiano, pi\u00f9 antico di quello egizio, pi\u00f9 antico di ogni popolo conosciuto.\nSi addentrano in un corridoio scosceso, dove Ayesha traduce per lui delle iscrizioni che testimoniavano la caduta dell'impero di Kor, a causa di una terribile pestilenza seguita da una carestia. A scrivere \u00e8 il sommo sacerdote, il quale chiarisce che con grande dispiacere, essendo i morti troppi in quel periodo, non si era potuto procedere all'imbalsamazione tradizionalmente prevista per ogni morto, e quindi i cadaveri erano stati gettati in una sorta di fossa comune, nel pozzo all'interno della grotta.\nAyesha lo conduce fino a quel luogo spaventoso: una fossa enorme, con una montagna di cadaveri (alcuni ridotti ad ossa, altri discretamente conservati) che sembravano guardarli. Era stata la fine del popolo di Kor. La regina si chiede a cosa serva fuggire la morte se comunque un giorno comunque essa deve catturarti, e poi... che senso avrebbe non voler morire quando in realt\u00e0 la morte non \u00e8 altro che la notte della vita? Nessuno muore davvero finch\u00e9 il mondo e tutti gli altri mondi esistono, la vita si risveglia, perch\u00e9 la morte, secondo Ayesha, \u00e8 solo un capitolo di un'esistenza che dura in eterno.\nCapitolo 17 - Salvato in extremis.\nAyesha invita il suo ospite nelle sue stanze, per parlare. Si toglie il velo, rivelandogli la sua infinita bellezza, e lo interroga su quest'ultima: lui in preda ad un impeto di passione cade a terra e le dichiara il suo immenso amore, ma lei diventa quasi dura: era innamorata di un altro uomo, e quindi Holly avrebbe fatto bene a tenere a freno la sua passione.\nCambiando argomento, Ayesha lo interroga sulle nuove religioni, quali il cattolicesimo e l'islam. Com'erano nate? Quando? Chi erano i loro profeti?\nStanca poi della discussione, propone di dedicarsi a Leo, ritirandosi nel suo laboratorio per preparare una pozione adeguata, e chiedendo ad Holly di aspettarla nella stanza del ragazzo.\nHolly esegue gli ordini, e si reca nella stanza del giovane: Leo \u00e8 ad un passo dalla morte. Fortunatamente la regina arriva in tempo, ed ordina a Job e Ustane di uscire (in un primo momento Ustane si rifiuta, ma poi esegue l'ordine). Non appena vede il volto di Leo, Ayesha urla e comincia a disperarsi, \u00e8 davvero lui? Callicrate, il suo Callicrate era proprio l\u00ec, morente, dinanzi a lei. Era agonizzante, e quindi i due si sbrigano a somministrargli la pozione: per cinque lunghissimi minuti Leo non da segni di vita, ma poi sospira, vivo.\nAyesha \u00e8 in lacrime, dichiara di aver vissuto duemila anni di inferno, e di aver finalmente ritrovato il suo unico amore.\nHolly \u00e8 pazzo di gelosia.\nCapitolo 18 - \u201cVattene, donna!\u201d.\nLa regina si ricorda subito della presenza di Unstane, e la vede come la reincarnazione di Amenarta. Decide di ucciderla, cosicch\u00e9 avrebbe potuto avere l'amore esclusivo di Leo. Holly non pu\u00f2 e non vuole lasciare che Unstane venga uccisa, allora cerca di intercedere, dicendole che non sarebbe giusto uccidere la donna che salv\u00f2 la vita al suo amato; quindi Ayesha si fa impietosire e decide di risparmiarla. La convoca e le dice che non avrebbe mai dovuto accostarsi a Leo, in quanto era uno straniero, ma le dice che per questo errore pu\u00f2 perdonarla, in quanto dettato dall'ignoranza; ma le intima di sparire, andare lontano e non cercare mai pi\u00f9 Leo, altrimenti incontrer\u00e0 la morte. Unstane si rifiuta, e Ayesha la fulmina sbiancandole alcune ciocche di capelli, e le dimostra che pu\u00f2 ucciderla a suo piacimento. Ustane se ne va disperata e la regina dice a Holly che mai e per nessun motivo avrebbe dovuto rivelare qualcosa dell'accaduto a Leo, pena la morte.\nLeo si sveglia, e subito chiede di Ustane, ma per due giorni non ottiene risposte; mancanza giustificata dalle sue condizioni di salute. Quando per\u00f2 si rimette del tutto Ayesha gli dice che Unstane era stufa di aspettare che lui si rimettesse, e quindi aveva lasciato Kor. Leo \u00e8 confuso ed incredulo.\nCapitolo 19 - \u201cVoglio un Caprone Nero!\u201d.\nAyesha invita i suoi ospiti ad un ballo organizzato in loro onore la sera stessa. Scoprono che il concetto di ballo nella pianura di Kor era radicalmente diverso da quello che avevano in Inghilterra: la festa si tiene all'aperto, ma la luna non \u00e8 ancora uscita, di conseguenza era tutto buio, e gli stranieri cominciano a chiedersi come avrebbero fatto a vedere cosa li circondasse. La risposta arriva quando decine di sagome indistinte arrivarono correndo, con delle enormi torce accese, ma c'\u00e8 qualcosa di strano. Infatti, subito si accorgono che le torce non sono altro che mummie infuocate.\nLa situazione diventa ancora pi\u00f9 macabra quando una donna apparentemente indemoniata comincia a urlare dicendo che voleva un caprone nero, sbraitava in prenda alle convulsioni, e smette solo quando le viene ucciso davanti il caprone che lei chiedeva e le \u00e8 concesso di bere il suo sangue, poi tutto torna alla \u201cnormalit\u00e0\u201d.\nEntrano nel cerchio intorno al fal\u00f2 di mummie alcune persone travestite da animali, un leone, un leopardo, un babbuino, un bue e cos\u00ec via. Holly e Leo che in quel momento giravano per lo spiazzo osservando le mummie, vengono avvicinati dal leopardo, che li chiama con l'inconfondibile voce di Unstane. Quest'ultima li conduce in un cunicolo senza luce, dove spiega in fretta la situazione a Leo, e gli chiede di fuggire immediatamente insieme, altrimenti sarebbero stati uccisi dalla sovrana, ma vengono interrotti da un rumore: Lei \u00e8 proprio dietro di loro, che sogghigna.\nCapitolo 20 - Trionfo.\nI protagonisti vengono tutti quanti condotti dalla regina all'interno della \u201creggia\u201d, e abbiamo un lungo battibecco tra Ayesha e Ustane, nel quale quest'ultima dice alla regina che \u00e8 pronta a morire per suo marito, poich\u00e9 lo ama e lui ama lei, ed inoltre le dice che lui non amer\u00e0 mai Ayesha come ama Unstane, poich\u00e9 Ayesha \u00e8 un'assassina. Leo difende sua moglie, ma nulla pu\u00f2 contro Ayesha, la quale decide di uccidere Ustane, che viene fulminata e cade a terra senza vita.\nAyesha spiega che lui \u00e8 in realt\u00e0 la reincarnazione del defunto Callicrate, e che Ustane non \u00e8 altro che Amenarta. Il giovane si rifiuta di credere una cosa del genere ed inizia un'invettiva contro la sovrana, la quale lo avverte: non appena lei si sarebbe tolta il velo, lui sarebbe caduto ai suoi piedi.\nE cos\u00ec accade: Ayesha si leva il sudario bianco, e si mostra in tutta la sua inumana bellezza: Leo \u00e8 sotto shock, come potrebbe una donna essere cos\u00ec terribilmente bella? E poi, aveva davvero pi\u00f9 di duemila anni?\nIl giovane lotta contro se stesso e contro i suoi stessi sentimenti, non poteva sentirsi cos\u00ec attratto dalla rea assassina della sua amata moglie, eppure non riusciva a frenare il fortissimo sentimento di attrazione nei suoi confronti e cede, dichiarando (seppur con un velo di tristezza) il suo amore per lei.\nAyesha ride, dicendo che non c'era voluto poi cos\u00ec tanto tempo a convincerlo.\nLa scena termina con la sovrana che conduce i nostri protagonisti nella cripta dove riposa da pi\u00f9 di duemila anni Callicrate, la stessa sala dove la notte precedente Holly l'aveva vista a dannarsi maledicendo Amenarta.\nCapitolo 21 - Il Morto ed il Vivo si incontrano.\nHolly e Leo vengono condotti nella cripta che ospitava Callicrate da pi\u00f9 di duemila anni, e Ayesha prima di togliere il sudario che ricopriva l'uomo spiega di aver dormito l\u00ec accanto a lui sulla dura pietra per tutte quelle generazioni, in quanto non le era sembrato giusto che lei potesse dormire sul morbido quando il suo amato giaceva su una lastra di roccia.\n\u00c8 arrivato il momento, e la regina toglie il velo a Callicrate: tutti rimangono basiti, non \u00e8 possibile. L'uomo che giace davanti a loro \u00e8 uguale a Leo, a parte che sembra meno giovane: non avevano mai visto due gemelli pi\u00f9 somiglianti di loro, com'era possibile? Non poteva essere vero.\nAyesha rivela la ferita al petto che uccise Callicrate, e spiega a Leo di essere stata lei ad ucciderlo, in preda ad un impeto di follia e gelosia. Spiega che lo ha compianto per duemila anni, ma che l'ora \u00e8 arrivata, lui \u00e8 tornato e lei gli doner\u00e0 una nuova vita: gli promette la vita (non eterna, perch\u00e9 nessuno pu\u00f2 vivere in eterno, ma una vita di decine di migliaia di anni), la ricchezza, il potere e tutte le cose che un uomo normale non potrebbe avere, e l'Amore. Quest'ultima ad un tratto prende un'anfora, con dentro della polvere; la sparge sul corpo del defunto, avendo cura che non un granello colpisse alcuno dei presenti: nel giro di cinque minuti il corpo (avvolto ormai da un fumo bianco) si sgretola completamente, lasciando solo un mucchietto di polvere: il corpo del defunto Callicrate non ha pi\u00f9 ragione di essere l\u00ec, Callicrate \u00e8 rinato.\nSuccessivamente li manda a dormire, poich\u00e9 avevano sicuramente bisogno di riposare; Leo arrivato in camera comincia a maledirsi, ed afferma che la sua mente \u00e8 lucida, e capisce benissimo che non dovrebbe amarla, ma che non riesce a farne a meno.\nHolly del resto, capisce benissimo la situazione, ed afferma che anche secondo lui, Leo non potrebbe fare diversamente.\nCapitolo 22 - Job ha un presentimento.\nLa mattina seguente Job aspetta che Leo esca a fare una passeggiata, e rivela ad Holly di avere un brutto presentimento: infatti la notte stessa aveva sognato suo padre, il quale gli annunciava la sua morte imminente. Job, abbastanza rassegnato al fatto di dover morire ancora giovane, chiede a Holly che, semmai fosse uscito vivo da quella storiaccia, sarebbe stato bello se avesse conservato un buon ricordo di lui.\nHolly cerca di non prenderlo sul serio, attribuendo il presentimento alla situazione effettivamente troppo tetra, ma era comunque in ansia anche lui.\nSi recano da Ayesha, la quale dice loro di prepararsi per un breve viaggio, poich\u00e9 lei, Holly e lei si sarebbero recato nel luogo che ospitava il fuoco della vita, e nel quale si sarebbero immersi per diventare come la regina. Holly non \u00e8 convinto di volerlo fare, e le dice che cos\u00ec tanti anni non sono nella natura dell'uomo, che non contano le ricchezze ed il potere, e che non vorrebbe sentirsi mangiare dai vermi della memoria, anzich\u00e9 da quelli della carne. La verit\u00e0 comunque, era che non poteva sopportare una vita di generazioni e generazioni spesa a pensare all'amore non coronato di Ayesha, ma ovviamente non lo dice.\nAyesha poi manifesta il desiderio di andare in Inghilterra con Leo, promettendogli il trono dell'impero Inglese, ma Leo non vuole, dichiarando di stimare molto la regina attuale. Questo fatto preoccupa molto Holly, il quale ha effettivamente paura che Ayesha assoggetti tutto il mondo con il suo potere.\nCapitolo 23 - Il Tempio della Verit\u00e0.\nLa mattina seguente i nostri protagonisti sono pronti per partire: per il viaggio (per motivi che l'autore non riporta) \u00e8 prevista solamente una lettiga per Ayesha, ma gli stranieri sono contenti di questo, dopo aver passato cos\u00ec tanti giorni all'interno del labirinto di caverne. Muovendosi tra le rovine dell'antica Kor, sono stupiti della magnificenza dei resti dell'impero, la maggior parte delle costruzioni sono perfettamente conservate, ed \u00e8 tutto cos\u00ec grandioso..\nAl calar del sole, Ayesha decide che dovranno accamparsi per la notte, e sceglie proprio il posto dove due millenni prima si era accampata con Callicrate ed Amenarta: le rovine dell'antico Tempio della Verit\u00e0. I servi sordomuti preparano per la notte, e tirano fuori le vivande: Leo senza saperlo, si sistema esattamente nello stesso punto dove duemila anni prima era stato sistemato il corpo di Callicrate.\nDopo mangiato, Ayesha li conduce all'interno del Tempio vero e proprio, dove c'\u00e8 una statua di una donna che appare bellissima, velata in viso: la statua della Verit\u00e0, dea venerata dall'antico popolo di Kor, con sotto riportata un'iscrizione che Ayesha ha premura di tradurre loro. In sintesi, ogni uomo sa che non trover\u00e0 mai la Verit\u00e0, ma la cerca per tutta la vita, e solo la morte potr\u00e0 soddisfare questa ricerca.\nCapitolo 24 - Un ponte sull'abisso.\nAl levar del sole i nostri protagonisti vengono svegliati dai sordomuti, e riprendono il cammino; arrivati dal limite di una parete rocciosa quasi verticale, Ayesha annuncia che era ora di abbandonare i servi e le comodit\u00e0 e di proseguire a piedi (i servi e Billali ricevono l'ordine di attendere il loro ritorno). Job ha paura di restare da solo con quelli che definiva selvaggi, e chiede di andare con loro.\nLasciano quasi tutto, eccezion fatta per un paio di lampade, il cibo e un'asse di circa cinque metri, comincia l'arrampicata: dopo aver scalato circa una ventina di metri, trovano un sentiero naturale che li conduce in una caverna naturale. Accendono le lampade e percorrendo questa irregolare e lunga caverna si trovano dinanzi ad un precipizio; comincia a tirare un vento fortissimo che li scuote (evidentemente c'era qualche foro nella roccia che permetteva all'aria di incanalarsi). Ayesha cammina davanti a loro, conducendoli su di uno sperone nella roccia, che si ergeva sul nulla; sotto di loro c'era semplicemente un abisso.\nLa regina intima loro di fare attenzione alle raffiche di vento, che avrebbero potuto farli capitolare.\nArrivano al limite dello sperone trovano il vuoto, ma tutto a un tratto la caverna viene illuminata da una luce fortissima: il sole stava tramontando, e tramite dei fori, la sua luce rifletteva perfettamente, irradiando la grotta. Questa luce permette ad Ayesha di posizionare l'asse, in modo da creare un passaggio fino all'altro lato del burrone, che lei attraverser\u00e0 per prima, seguita da Holly, Leo, e con non poche difficolt\u00e0 Job, il quale si salva da una morte certa solamente grazie alla mano tesa di Holly, aggrappata quasi per caso.\nCapitolo 25 - Lo Spirito della Vita.\nProcedendo all'interno della grotta Ayesha racconta dell'eremita che abitava quel luogo due millenni prima, un uomo che aveva scoperto il segreto del fuoco della vita, ma che per coscienza non aveva mai toccato; racconta di aver ammaliato l'uomo con la sua bellezza e con le sue arti, per carpire i segreti della Fiamma.\nSiccome era un uomo molto vecchio, lei attese la sua morte, e proprio quando stava per recarsi nuovamente nella grotta incontr\u00f2 il defunto Callicrate e sua moglie Amenarta; condotti i due nella grotta, ella contava di usufruire del fuoco della vita con Callicrate, il quale avrebbe sicuramente preferito lei a sua moglie. Ma cos\u00ec non fu, e Ayesha lo uccise con lo stesso giavellotto di lui (da notare la differenza tra il racconto di Ayesha, la quale afferma di averlo ucciso con l'arma poich\u00e9 non conosceva ancora i suoi poteri, e il racconto scritto sul coccio di Amenarta, la quale scrive che Callicrate fu ucciso dalla magia di Ayesha).\nProcedendo nella grotta, si addentrano per una discesa fatta a mo' di scalinata, fino a scorgere il riflesso di una luce in un'altra caverna; vi entrano e si trovano davanti al Fuoco della Vita.\nSi sentono immediatamente sconvolti da questa visione, che li rende positivi e gli provoca degli strani sentimenti di ottimismo, tanto che Holly cambia idea e decide di immergersi nella fiamma anche lui.\nAnche Ayesha decide di immergersi una seconda volta nel fuoco, tanto male non pu\u00f2 farle, ed accrescere la propria bellezza, vita e conoscenza non pu\u00f2 che farle del bene.\nCapitolo 26 - Quel che vedemmo.\nAyesha si spoglia completamente, e come Eva si copre con i suoi capelli: doveva essere nuda per immergersi, altrimenti il fuoco avrebbe consumato i vestiti.\nUna volta che entrata nella fiamma, Leo, Job e Holly si ritrovano ad assistere ad uno spettacolo allucinante: Ayesha \u00e8 come catturata da questo fuoco, ed \u00e8 una visione celestiale, completamente assorbita da questo, ne respira il contenuto, ma tutto a un tratto cambia sguardo: i suoi occhi non hanno pi\u00f9 la stessa luce, il suo viso ha un'espressione contratta.\nEsce dal fuoco e si accosta a Leo, ma non riesce a vederlo bene, poich\u00e9 una patina bianca le sta compromettendo la vista; il suo corpo si sta raggrinzendo ad una velocit\u00e0 terrificante. Diventa sempre pi\u00f9 piccola, fino a raggiungere la statura di una scimmietta; non vede pi\u00f9 nulla, il suo corpo \u00e8 solcato da rughe profonde, e somiglia ad un'antica mummia conservata male.\nAyesha si rende conto di quello che le sta accadendo, e prima di cadere a terra morta dice a Leo che torner\u00e0, ed ancora sar\u00e0 bella per lui.\nDurante la sua trasformazione, Job perde conoscenza, e alla morte di Ayesha anche Leo e Holly cadono a terra svenuti; Holly \u00e8 il primo a risvegliarsi, e dopo aver ripreso un po' di vigore va da Job per svegliarlo: ma i presagi del servo si rivelarono esatti, infatti egli era morto di terrore. Prima di svegliare Leo, Holly ha la premura di coprire il corpicino raggrinzito di Ayesha con le bianche vesti di lei. Leo si sveglia quasi subito, ma non sembra pi\u00f9 il ragazzo giovane e vigoroso che fu fino all'entrata nella grotta, ma appare invecchiato di almeno vent'anni: i suoi capelli ricci e biondi si stavano rapidamente ingrigendo, fino a diventare bianchi. Egli \u00e8 molto scosso, e afferma che mai avr\u00e0 di nuovo a che fare con delle donne, e finch\u00e9 vivr\u00e0 attender\u00e0 il ritorno di Lei.\nI due superstiti si chiedono reciprocamente se abbiano voglia di fare un bagno nel fuoco, ma come \u00e8 facile pensare, preferiscono entrambi non farlo, e decidono di mettersi alla ricerca di un modo per uscire di l\u00ec.\nCapitolo 27 - Bisogna saltare.\nIl tragitto verso l'uscita \u00e8 pi\u00f9 difficile del previsto: non conoscevano la strada. Fortunatamente Holly aveva tenuto mappa del sentiero mediante la forma delle rocce, e cos\u00ec riescono a risalire fino al salto per lo sperone. Il fatto \u00e8 che l'olio della loro lampada era quasi esaurito, e comunque la luce di quest'ultima non sarebbe bastata ad illuminare la grotta fino al punto di consentire loro di vedere dove esattamente fosse lo sperone, quindi dovevano necessariamente attendere il tramonto, in maniera tale da sfruttare il riflesso dei raggi solari.\nAspettarono forse qualche ora al buio, fino all'arrivo del tramonto. Holly salta per primo, ma manca lo sperone con i piedi, e riesce solamente ad aggrapparsi con le mani, rimanendo appeso; Leo salta dopo di lui e lo salva.\nIl tramonto passa ed i due rimangono nuovamente al buio. Impiegano tutta la notte per uscire dalla galleria, ma finalmente riescono e si avvicinano carponi fino al punto dove Billali ed i sordomuti avevano avuto ordine di aspettarli.\nBillali rimane shoccato dalla vista dei due sopravvissuti (infatti erano in condizioni al limite della morte), allora d\u00e0 loro del brodo e li fa coricare, salvandogli la vita.\nCapitolo 28 - Al di l\u00e0 della montagna.\nHolly racconta a Billali che Ayesha \u00e8 morta, ma il vecchio non ci crede molto, poich\u00e9 per quanto ne sapeva lui, la regina \u00e8 immortale, e soprattutto generazioni fa ella era sparita per qualche anno per poi tornare. Comunque, Billali avverte Holly del pericolo concreto per il fatto che, se fosse vera la notizia della morte della sovrana, lui e il giovane Leo non avrebbero scampo: infatti sono odiati da tutti gli Amahagger, i quali alla notizia della morte della loro regina, li avrebbero sicuramente uccisi con la pentola.\nBillali comunque suggerisce loro un passaggio alternativo, prima superando la montagna, e poi oltre le paludi; lui avrebbe potuto guidarli solo fino alla fine di queste ultime, facendo credere ai suoi uomini che sia per ordine di Lei.\nCos\u00ec fa, e per tre giorni lui, Leo e Billali viaggiano, finch\u00e9 non arrivano al limite degli acquitrini. Dopo avrebbero dovuto cavarsela da soli: ci mettono un anno e nove mesi, ma alla fine riescono a tornare a casa.\nOpere derivate.\nSeguiti.\nIl libro ha avuto tre seguiti, tutti scritti dallo stesso Haggard:\nFumetti.\nAl romanzo si sono ispirate varie opere a fumetti, tra cui una parodia Disney intitolata \"Topolino e la fiamma eterna di Kalhoa\" e un'avventura di Cino e Franco intitolata \"La misteriosa fiamma della regina Loana\". Quest'ultimo testo, a sua volta, diventa il titolo dell'ultimo romanzo di Umberto Eco. \u00c8 curioso notare che Eco parla del fumetto come di un testo che aveva affascinato il protagonista del suo romanzo (che ha forti componenti autobiografiche), mostrandosi apparentemente inconsapevole dell'ascendente letterario.\nUna riduzione a fumetti viene pubblicata sul Corriere dei Ragazzi tra il 1975 e il 1976 ad opera di Mino Milani (sceneggiatura) e Guido Buzzelli (disegni)."}
{"id": "2011298", "revid": "1305772", "url": "https://it.wikipedia.org/wiki?curid=2011298", "title": "Plateau", "text": "Il termine Plateau viene utilizzato ogni qual volta si ha un andamento di rialzo rispetto al normale:"}
{"id": "2011301", "revid": "1504506", "url": "https://it.wikipedia.org/wiki?curid=2011301", "title": "Borna di Croazia", "text": "Era figlio di Vi\u0161eslav.\nRegno.\nNell'819 un nipote di Borna, il principe Ljudevit Posavski della Croazia interna, fu a capo di una ribellione contro i Franchi, e Borna, rimasto fedele all'imperatore franco, attacc\u00f2 i croati di Pannonia ribelli, sollecitato dall'imperatore che gli promise maggiori poteri. Nella famosa battaglia di Kupa, dal nome del fiume Kupa nei paraggi del quale si svolse, la guerra sembr\u00f2 favorire i croati di Pannonia, e Ljudevit, nemico di Borna, si spinse verso la costa fino ad invadere la Croazia Bianca nel dicembre dello stesso anno. Un rigido inverno scese sulle colline del regno di Borna, arginando l'espansione di Ljudevit e scongiurandone i saccheggi. Ljudevit fu costretto alla ritirata e perse oltre 3.000 soldati e 300 cavalli nel corso della sua campagna militare.\nIl principe Borna si incontr\u00f2 con l'imperatore dei Franchi ad Aquisgrana nel gennaio dell'820 e strinse con lui una nuova alleanza. L'imperatore dei Franchi prepar\u00f2 l'invasione dei territori della Croazia interna e degli alleati di Ljudevit. Bench\u00e9 il regno di Ljudevit fu definitivamente sconfitto, Borna mor\u00ec in una battaglia a seguito della quale, nell'821, la Croazia interna perse la maggior parte delle sue fortezze. Gli succedette prima il figlio Ljudemisl e poi il nipote Vladislav."}
{"id": "2011302", "revid": "1305772", "url": "https://it.wikipedia.org/wiki?curid=2011302", "title": "She, la donna eterna", "text": ""}
{"id": "2011308", "revid": "124123", "url": "https://it.wikipedia.org/wiki?curid=2011308", "title": "Roger Tsien", "text": ""}
{"id": "2011310", "revid": "1005847", "url": "https://it.wikipedia.org/wiki?curid=2011310", "title": "Partito Nuova Generazione - Cristiano Democratico", "text": "Il Partito Nuova Generazione - Cristiano Democratico (in rumeno \"Partidul Noua Genera\u0163ie - Cre\u015ftin Democrat\") \u00e8 un partito rumeno nato nel 1999 da parte di 17 giovani laureati in Scienze Politiche e Giurisprudenza nell'intento di creare un partito che si interessasse delle problematiche della giovent\u00f9 (da qui il nome del partito che inizialmente era solo \"Partito Nuova Generazione\").\nL'attuale presidente del partito eletto il 10 gennaio 2004 \u00e8 George Becali un uomo d'affari rumeno presidente della formazione di calcio dello Steaua Bucarest. Nei primi giorni del mese di aprile 2006 cambi\u00f2 il nome del partito aggiungendoci la seconda dicitura attuale.Oggi le idee del partito si rifanno a concetti conservatori di destra, di principi di valore dell'uomo cristiano-democratici, ma anche nazionalisti. Infatti l'obiettivo del partito \u00e8 quello di creare una rinascita dei valori morali, spirituali della nazione rumena.In questi anni ha conosciuto una buona ascesa. Alle elezioni parlamentari del 2004 ha preso un 2,2% che non gli ha garantito rappresentanza parlamentare, ma oggi i sondaggi lo danno in aumento."}
{"id": "2011312", "revid": "633110", "url": "https://it.wikipedia.org/wiki?curid=2011312", "title": "Radom Pistolet wz.35 Vis", "text": "La pistola Vis (designazione polacca Pistolet Wz. 35 Vis, designazione tedesca 9 mm Pistole 35(p), chiamata solitamente ed erroneamente \"Radom\" in lingua inglese) \u00e8 una pistola semiautomatica ad azione singola, camerata per il 9 \u00d7 19 mm Parabellum.\nFu ideata basandosi sulla Browning HP da Piotr Wilniewczyc e Jan Skrzypi\u0144ski nel 1930 alla Fabryka Broni in Radom sotto il direttore Kazimierz Rawicz-Oldakowski, e venne adottata nel 1935 come pistola standard per l'esercito polacco.\nConsiderata da molti come una delle migliori pistole mai prodotte, \u00e8 un oggetto ricercato da molti collezionisti di armi da fuoco."}
{"id": "2011314", "revid": "729019", "url": "https://it.wikipedia.org/wiki?curid=2011314", "title": "William Penn (ammiraglio)", "text": "Biografia.\nPenn nacque nella parrocchia di St. Thomas da Giles Penn e Margaret Gilbert. Il 6 giugno 1643 spos\u00f2 Margaret Jasper, dalla quale ebbe tre figli: Margaret, Richard e William.\nInizi\u00f2 la sua carriera nella marina britannica del Commonwealth of England, combattendo nella Prima guerra anglo-olandese. Egli si trovava nelle squadrone di comando nelle battaglie di Kentish Knock (1652), Portland, the Gabbard e in quella di Scheveningen (1653).\nRaggiunto il grado di ammiraglio, partecip\u00f2 alla guerra anglo-spagnola dal 1655 al 1660 comandando la flotta inglese di invasione che attacc\u00f2 Santo Domingo nell'isola di Hispaniola e che conquist\u00f2, con i fanti di marina trasportati dalla sua flotta, l'isola di Giamaica dove cre\u00f2 la Jamaica Station (Royal Navy).\nCon la Restaurazione inglese fu inviato nel \"Naseby\" (pi\u00f9 tardi HMS Royal Charles) per imbarcare il re Carlo II diretto in Inghilterra.\nNella Seconda guerra anglo-olandese fu il comandante della flotta nella battaglia di Lowestoft nel 1665 sotto Giacomo Stuart, duca di York.\nNel 1660 Penn fu nominato Commissario del Consiglio della Marina, ove lavor\u00f2 con Samuel Pepys, curatore degli Atti del consiglio. Come Pepys ed il conte di Sandwich (il protettore di Pepys nel Consiglio), Penn era un moderato Roundhead che era riuscito a mantenere la posizione acquisita anche durante la Restaurazione.\nCome nativo delle zone sud-occidentali dell'Inghilterra, la salma di sir William Penn fu tumulata nella chiesa di St. Mary Redcliffe a Bristol. Il suo elmo e la sua armature sono appesi alle pareti, insieme ai drappi stracciati delle navi olandesi da lui catturate in battaglia."}
{"id": "2011316", "revid": "287204", "url": "https://it.wikipedia.org/wiki?curid=2011316", "title": "Give Me the Night", "text": "Give Me the Night \u00e8 un album di George Benson uscito nel luglio del 1980, con la casa discografica Warner Bros. Records \u00e8 stato prodotto da Quincy Jones. L'album \u00e8 stato un forte successo commerciale raggiungendo la 2\u00aa posizione in Nuova Zelanda, la 3^ negli Stati Uniti e l'ottava in Norvegia; album di platino e Billboard album chart sono stati conquistati in meno di 4 mesi dall'uscita; il singolo omonimo ha raggiunto la 4\u00aa posizione nella Billboard Hot 100 ed in Nuova Zelanda, la 7^ in Svizzera, l'8^ in Norvegia e la 9^ in Olanda. L'album vince il Grammy Award for Best Male R&amp;B Vocal Performance nel 1981.\nPer questo album vengono impegnati grandi musicisti quali Lee Ritenour (chitarra), Herbie Hancock (pianoforte), David Foster, George Duke (tastiere), Paulinho Da Costa (percussioni) e Patti Austin per citarne solo alcuni. In precedenza, nella sua carriera musicale, Benson era stato pi\u00f9 musicista che cantante, invece in questo album egli canta con versatilit\u00e0 e sensibilit\u00e0, e pu\u00f2 considerarsi alla pari dei grandi cantanti jazz. Solo due dei dieci brani sono strumentali, e anche quelli sono eccellenti pezzi. Cinque dei 10 brani, tra cui la hit \"Love X Love\" e \nla title track, sono state scritte da Rod Temperton.\nTracce.\nTutte le canzoni eccetto quelle indicate sono composte da Rod Temperton, uno dei fondatori della band Heatwave."}
{"id": "2011318", "revid": "19344889", "url": "https://it.wikipedia.org/wiki?curid=2011318", "title": "XMPR", "text": ""}
{"id": "2011320", "revid": "44939", "url": "https://it.wikipedia.org/wiki?curid=2011320", "title": "Proteina fluorescente verde", "text": ""}
{"id": "2011325", "revid": "339392", "url": "https://it.wikipedia.org/wiki?curid=2011325", "title": "Partito Nuova Generazione", "text": ""}
{"id": "2011330", "revid": "248632", "url": "https://it.wikipedia.org/wiki?curid=2011330", "title": "Yellow Book", "text": ""}
{"id": "2011331", "revid": "19344995", "url": "https://it.wikipedia.org/wiki?curid=2011331", "title": "Ingegneria ferroviaria", "text": ""}
{"id": "2011332", "revid": "92723", "url": "https://it.wikipedia.org/wiki?curid=2011332", "title": "Vi\u0161eslav di Croazia", "text": "Vi\u0161eslav (Wissasclavus in latino) fu uno dei primi principi della Croazia Bianca (Knjaz). Govern\u00f2 con il consenso del papa e dell'Impero bizantino. Il suo popolo combatt\u00e9 contro i Franchi durante il suo regno e resistettero loro fino alla morte di Vi\u0161eslav, nell'803. Egli partecip\u00f2 in qualit\u00e0 di comandante all'assedio di Tersatto del 799.\nOrdin\u00f2 la costruzione di un battistero a Nona (in croato \"Vi\u0161eslavova krstionica\") di cui resta un fonte battesimale, un importante simbolo della prima diffusione del cristianesimo fra i Croati e della loro conversione dalla religione cattolica. Nel battistero vi \u00e8 un'iscrizione in latino che accenna al sacerdote Giovanni (\"Ivan\") che battezz\u00f2 i Croati durante \"l'era del principe Vi\u0161eslav\" in onore di San Giovanni Battista."}
{"id": "2011334", "revid": "27723", "url": "https://it.wikipedia.org/wiki?curid=2011334", "title": "Presidente Medici", "text": ""}
{"id": "2011335", "revid": "19345093", "url": "https://it.wikipedia.org/wiki?curid=2011335", "title": "Re Paperone I", "text": ""}
{"id": "2011336", "revid": "1543377", "url": "https://it.wikipedia.org/wiki?curid=2011336", "title": "Anna Mazza", "text": "Biografia.\nSoprannominata \u00abvedova nera della camorra\u00bb o anche \"'a Signora\" (la Signora), \u00e8 stata la prima donna in Italia ad essere condannata per reati d'associazione mafiosa. Dopo la morte del marito, Gennaro Moccia, ucciso negli anni Settanta, durante la guerra con i clan rivali dei Magliulo e dei Giugliano, che coi Moccia si contendevano il controllo del territorio, prese in mano le redini del clan ramificandolo e sviluppandolo non solo sul territorio campano. Il racket \u00e8 una delle prime fonti di guadagno per l'intero clan, comunque attualmente attivo.\nIl primo figlio, Luigi Moccia, considerato il colletto bianco del clan, \u00e8 stato condannato all'ergastolo nel 2004. L'ergastolo \u00e8 stato poi annullato per vizio di forma nel 2005. Nel 2011 \u00e8 stato nuovamente arrestato a Roma (Parioli), per violazione degli obblighi in qualit\u00e0 di sorvegliato speciale. Riarrestato nel settembre del 2020, \u00e8 stato scarcerato il mese successivo. \nIl secondo, Angelo Moccia, detto \"Enzo\", inizialmente condannato all'ergastolo, poi commutato in 30 anni di reclusione conseguentemente alla sua dissociazione, \u00e8 stato scarcerato nel 2015 e successivamente riarrestato nel settembre del 2020. \nUn altro ancora, tale Bruno Moccia, secondo un atto di sindacato ispettivo del senatore Battaglia, risulterebbe coinvolto in alcune vicende, tra cui quella del possesso delle chiavi della villa comunale di Afragola.\nA una figlia, Teresa, \u00e8 stato invece arrestato il marito, Filippo Iazzetta, in seguito a un'operazione della DIA del 2010 a seguito delle indagini sulla produzione del film \"Un camorrista perbene\". \nIl quarto ed ultimo figlio maschio, tale Antonio Moccia, scagionato dall'accusa di essere il mandante dell'omicidio di Mariano Bacio Terracino, omicidio divenuto tristemente celebre per la diffusione l'11 maggio 2009 ad opera della Procura antimafia di Napoli, \u00e8 anch'egli gravato da precedenti penali per associazione camorristica. \nNell'agosto 1985 viene emesso un ordine di carcerazione della Procura antimafia di Napoli per associazione di stampo mafioso nei confronti di Luigi Moccia, Andrea Autiero, Michele Martellone, Raffaele Della Corte e Vincenzo Esposito, considerati il braccio armato del Boss Luigi Moccia. Secondo recenti ricostruzioni, il clan Moccia avrebbe avuto l'incarico da altri clan di deligittimare le dichiarazioni del pentito Pasquale Galasso, che aveva fatto arrestare Luigi, uno dei quattro figli del vecchio boss.\n\u00c8 morta il 25 settembre 2017 ad Acerra, in seguito a un ictus."}
{"id": "2011337", "revid": "647919", "url": "https://it.wikipedia.org/wiki?curid=2011337", "title": "Ratosnya", "text": ""}
{"id": "2011339", "revid": "292162", "url": "https://it.wikipedia.org/wiki?curid=2011339", "title": "Chiesa di San Nicol\u00f2 Regale", "text": "La chiesa di San Nicol\u00f2 Regale di Mazara del Vallo \u00e8 un edificio religioso di stile arabo-normanno che si erge sulla sponda sinistra del Mazaro in pieno centro storico.\nStoria.\nEpoca normanna.\nCostruita nel 1124, ha una pianta quadrata con tre absidi e una cupola, impostata su un tamburo ampio e basso di forma cubica, che la sormonta, tipica delle cube.\nEpoca borbonica.\nTra il XVII e il XVIII secolo la chiesa sub\u00ec una radicale trasformazione per adattarla ai nuovi canoni barocchi, divenendo a pianta ottagonale con copertura a falde.\nEpoca contemporanea.\nNel 1947 si tent\u00f2 di riportare la chiesa alle sue forme originarie, ma bisogn\u00f2 attendere fino agli anni Ottanta affinch\u00e9 questo gioiello dell'arte arabo-normanna riacquistasse le sue originali sembianze di monumento medievale.\nIl tempio \u00e8 documentato come sede dell'Ordine equestre del Santo Sepolcro di Gerusalemme.\nArchitettura.\nImpianto quadrato, con tre absidi, coronamento di merli e cupola emisferica. \nNell'interno si trova un piccolo altare, quattro colonne centrali e delle colonnine incassate negli spigoli delle tre absidi e una pavimentazione con un disegno a colori d'ispirazione islamica, caratteristiche architettoniche simili alla chiesa di San Cataldo di Palermo, della quale risulta coeva, e alla chiesa della Santissima Trinit\u00e0 di Delia a Castelvetrano.\nDi particolare interesse \u00e8 il basamento sottostante, nel quale sono state rinvenute nel 1933 tracce di mosaici romani di tarda et\u00e0 imperiale.\nOESSH.\nLuoghi sacri di Sicilia custoditi dall'Ordine dei Cavalieri del Santo Sepolcro di Gerusalemme: \nChiese a vario titolo correlate all\"Ordo Equestris Sancti Sepulcri Hierosolymitani\" (OESSH):"}
{"id": "2011350", "revid": "287204", "url": "https://it.wikipedia.org/wiki?curid=2011350", "title": "Chiesa di San Francesco Regis", "text": "La chiesa di san Francesco Regis (detta anche oratorio di San Francesco Regis o Chiesa dei poveri della Misericordia) si trova in Via De Amicis a Forl\u00ec: \u00e8 dedicata a san Giovanni Francesco R\u00e9gis.\nStoria e descrizione.\nFu costruita nel 1772, in larga parte con i materiali recuperati dalla demolizione della vicina chiesa di San Francesco Grande, annessa all'antico ospedale. \u00c8 un bell'esempio di architettura neoclassica, in un periodo in cui a Forl\u00ec stava tramontando la costosa arte barocca. La facciata \u00e8 del 1790. All'interno, le decorazioni sono di Davide Cavazzoni.\nDell'antica chiesa di san Francesco Grande conserva anche una lapide che era stato il fastigio della tomba di Caterina Rangoni Ordelaffi morta nel 1467 in cui si vede il doppio stemma e una ghirlanda sostenuta da un angelo."}
{"id": "2011353", "revid": "93556", "url": "https://it.wikipedia.org/wiki?curid=2011353", "title": "Indo-sasanidi", "text": "Gli Indo-sasanidi, Kushano-sasanidi o Kushansha (anche Indo-sassanidi) erano i Persiani sasanidi che vivevano nella parte dell'India conquistata dai Persiani nel corso del III e IV secolo a spese dei Kushan. Vennero a loro volta cacciati dall'India nel 410 a causa delle invasioni degli Indo-eftaliti. Riuscirono a riconquistare i territori perduti quando i Sasanidi distrussero gli Eftaliti nel 565, ma a met\u00e0 del VII secolo il loro dominio sull'India occidentale fin\u00ec a causa delle conquiste arabe.\nStoria.\nPrimo periodo Indo-sasanide.\nI Sasanidi, poco dopo la loro vittoria sui Parti, si espansero in Battria sotto il regno di Ardashir I nel 230 circa, e, sotto il regno di Sapore I (241-272) conquistarono anche il Pakistan e la parte occidentale dell'India. I Kushan persero a causa delle invasioni sasanidi i territori occidentali del loro regno (incluse Battria e Gandhara) e si sottomisero al dominio dei nobili sasanidi chiamati Kushanshah o \"Re dei Kushan\".\nKartir, un guru che fu consigliere di almeno tre dei primi re, istig\u00f2 la persecuzione dei non-zoroastriani, cio\u00e8 cristiani, buddhisti, ebrei, ind\u00f9 e, in particolare, manichei, che risiedevano principalmente nei territori orientali. La persecuzione cess\u00f2 sotto il regno di Narsete (293\u2013302).\nIntorno al 325, lo sci\u00e0 di Persia Sapore II govern\u00f2 direttamente la parte meridionale del territorio, mentre al nord i Kushanshah mantennero il loro dominio fino all'ascesa dei Kidariti.\nIl declino dei Kushano-sasanidi e la loro sconfitta a opera dei Sasanidi port\u00f2 all'ascesa di una dinastia indigena indiana, i Gupta, nel IV secolo. Nel 410 gli Eftaliti o Indo-eftaliti conquistarono la Battria e Gandhara, ponendo temporaneamente fine al dominio Indo-sasanide.\nSecondo periodo indo-sasanide.\nGli Eftaliti rimasero in possesso della zona fino a quando vennero sconfitti nel 565 da un'alleanza tra G\u00f6kt\u00fcrk e Sasanidi, e i Sasanidi riconquistarono i territori perduti. I Kushano-eftaliti riuscirono a fondare uno stato rivale in Kapisa, Bamiyan e a Kabul. Il secondo periodo indo-sasanide termin\u00f2 con il crollo dell'Impero sasanide, che fu conquistato completamente dagli Arabi intorno alla met\u00e0 del VII secolo. Sind rimase indipendente fino alle invasioni arabe dell'India nei primi anni dell'VIII secolo.\nInfluenze religiose.\nIl profeta Mani (210-276), fondatore del Manicheismo, segu\u00ec l'espansione sasanide a oriente, che lo espose alla fiorente cultura buddista di Gandhara. Si dice avesse visitato Bamiyan, dove alcuni dipinti religiosi sono attribuiti a lui, e si ritiene che lui abbia vissuto e insegnato l\u00ec per qualche tempo. Si dice inoltre di aver visitato la valle dell'Indo nel 240 o 241, e di aver convertito un re buddista, lo sci\u00e0 Turan d'India.\nIl viaggio in India e il contatto con la civilt\u00e0 buddista influenz\u00f2 il Manicheismo: \u00abLe influenze Buddiste furono significative nella formazione del pensiero religioso di Mani. La trasmigrazione delle anime divenne uno dei dogmi del Manicheismo, e la struttura quadripartita della comunit\u00e0 manichea, suddivisa in monaci maschi e femmine (gli 'eletti') e i loro seguaci (gli 'uditori') che li sostenevano, sembra essere ispirata al sangha buddista\u00bb (Richard Foltz, \"Religions of the Silk Road\")."}
{"id": "2011355", "revid": "1745361", "url": "https://it.wikipedia.org/wiki?curid=2011355", "title": "Pitta (gastronomia)", "text": "La pitta \u00e8 un tipico prodotto di panetteria calabrese. La pitta generalmente \u00e8 una specialit\u00e0 da forno (tipo una focaccia) preparata con l'impasto per il pane che accompagna tradizionalmente il \"Morzeddhu a la catanzarisi\".\nStoricamente la pitta era un prodotto secondario del forno, e ritenuto di minor pregio rispetto al pane. La pitta veniva usata come verifica della temperatura ottimale del forno a legna per la preparazione del pane.\nEtimologia.\nSecondo il Rohlfs il nome deriva dal greco \"\u03c0\u03b9\u03c4\u03c4\u03b1\" (pitta), come del resto anche la lestopitta, ancora oggi presente nell'area grecanica. Inoltre \u00e8 interessante ricordare che in Grecia e nel Medio Oriente \u00e8 ancora oggi presente un pane dal nome simile, la pita.\nAltri significati del termine.\nIl termine \"pitta\" non ha un significato univoco in tutta la regione; nelle provincie di Vibo Valentia e Reggio Calabria con pitta si intende una forma di pane \"normale\", tondeggiante Il prodotto con il buco al centro, da consumarsi possibilmente in giornata. In provincia di Vibo Valentia \u00e8 chiamata col nome \"jettata\", letteralmente \"buttata\", forse ad indicare il fatto che venisse buttata per provare il forno. In contrapposizione per quanto riguarda la durata, il prodotto a pi\u00f9 lunga conservazione \u00e8 invece il \"pani tostu\" (pane duro) disidratato ottenuto aprendo alcune forme di pane e lasciandole nel forno ancora caldo per una notte; cos\u00ec trattato esso poteva durare varie settimane e si poteva consumare bagnandolo velocemente sotto l'acqua in uno scolapasta o duro, per accompagnare salumi, formaggi, o anche come biscotto nel latte a colazione o come alimento per i bambini, se cotto ottenendo una pappa."}
{"id": "2011357", "revid": "19345440", "url": "https://it.wikipedia.org/wiki?curid=2011357", "title": "Radkersburg", "text": ""}
{"id": "2011358", "revid": "889336", "url": "https://it.wikipedia.org/wiki?curid=2011358", "title": "Stefano Reali", "text": "Biografia.\nOttenuta la maturit\u00e0 scientifica, nel 1978 si diploma in Musica Jazz al conservatorio Licinio Refice di Frosinone. Studia regia e sceneggiatura al Centro Sperimentale di Cinematografia, dove si diploma nel 1980.\nNel 1982 \u00e8 assistente alla regia in \"C'era una volta in America\" di Sergio Leone. Tra il 1990 ed il 1992 \u00e8 stato docente di \"acting for the camera\" nel laboratorio di Arti Sceniche diretto da Gigi Proietti.\nNel 1985 \u00e8 sceneggiatore e regista, insieme a Pino Quartullo, di \"Exit\", cortometraggio tratto da un racconto di Luigi Malerba e prodotto dalla Rai, che ottiene una candidatura all'Oscar 1987 nella categoria \"Best Live Short Film\".\nNel 1988 \u00e8 sceneggiatore e regista del film \"Laggi\u00f9 nella Giungla\", terna al David di Donatello come Miglior Regista Esordiente.\nNel 1993 scrive e dirige il film tv \"Una storia italiana\", interpretato da Giuliano Gemma, Sabrina Ferilli, e Raoul Bova, ispirato alle imprese dei fratelli Abbagnale. Il film ha vinto il premio speciale della giuria al 33\u00ba Festival di Montecarlo.\nReali ha messo in scena, come regista, anche opere liriche (tra cui delle prime esecuzioni assolute, come \"Descrizione dell'Isola Ferdinandea\", di Francesco Pennisi, ma anche \"Cavalleria Rusticana\", di Pietro Mascagni, e \"Il tabarro\", di Giacomo Puccini nel 1988), ed \u00e8 autore e regista di teatro. La sua commedia \"Operazione,\" rappresentata per cinque anni di seguito in Italia, \u00e8 stata messa in scena dal famoso commediografo inglese Alan Ayckbourn nel suo prestigioso Stephen Joseph Theater, in Inghilterra.\nNel 1996 Reali dirige il tv movie epico-religioso \"Il Quarto Re\", scritto con Enzo De Caro e Enrico Medioli, interpretato da Raoul Bova, Maria Grazia Cucinotta, Billy Dee Williams, e prodotto dalla Titanus, in collaborazione con Beta Taurus, e Mediaset.\nNel 1997 Reali traspone al cinema la sua commedia \"Operazione\", con il nuovo titolo \"In barca a vela contromano\", un lungometraggio interpretato da Valerio Mastandrea, Antonio Catania, e Maurizio Mattioli, prodotto da Maurizio Totti per la Colorado film e distribuito da Medusa.\nNel 1998 scrive e dirige il film tv \"Ultimo\", interpretato da Raoul Bova, Ricky Memphis, Giorgio Tirabassi, Mariano Rigillo, Emilio Bonucci, Pino Caruso. Musiche di Andrea ed Ennio Morricone, record di ascolti televisivi.\nNel 2002, scrive e dirige per il cinema \"Il tramite\", con Maurizio Mattioli, vincendo il primo premio assoluto al Festival di Sorrento, e il premio del pubblico nel festival internazionale del Salento. Il film \u00e8 stato distribuito negli Stati Uniti, con il titolo \"Without Coscience\".\nDal 2001 ha scritto e diretto i seguenti film televisivi:\n\"Le ali della vita\" prima e seconda parte (2002), con Sabrina Ferilli e Virna Lisi, record di ascolti televisivo.\n\"I colori della vita\" (2003) con Alessandra Martines, Nancy Brilli, Gabriel Garko, Giovanna Ralli, Jean Sorel.\n\"L'uomo sbagliato\" (2005), con Beppe Fiorello, altro record di ascolti televisivo.\n\"Eravamo solo Mille\" (2006), con Daniele Pecci, Christiane Filangieri, e David Coco.\n\"La terza verit\u00e0\" (2007), con Enzo Decaro e Bianca Guaccero.\n\"Al di l\u00e0 del lago\" (2008), con Kaspar Capparoni e Giovanna Ralli.\n\"Lo scandalo della Banca Romana\" (2010), con Beppe Fiorello e Lando Buzzanca, in onda su RAIUNO. Quest\u2019ultimo ha vinto il Fipa D\u2019Or come Migliore Sceneggiatura e il Fipa d\u2019Argent come Miglior Film al Festival Internazionale dell\u2019Audiovisivo di Biarritz. Di tutti questi film Reali ha anche composto e orchestrato la colonna sonora.\nNel 2011 Reali scrive e dirige \"Come un delfino\", miniserie in due puntate messa in onda su Canale 5, con il 27% di share, in prima serata, con musiche di Ennio Morricone.\nNel 2012 Reali scrive e dirige il film tv in due puntate: \"Caruso, la voce dell'amore\", biopic sul celebre tenore napoletano. Il film \u00e8 andato in onda in prima serata il 23 e il 24 settembre su Raiuno, con il 22% di share.\nNel 2014, Reali scrive, dirige ed \u00e8 autore della colonna sonora del tv movie \"Angeli - Una storia d'amore\", interpretato da Raoul Bova e Vanessa Incontrada. Va in onda su Canale 5 nell'ottobre 2014, in prima serata.\nNel 2016, Reali ha scritto, diretto, e composto la colonna sonora di \"Rimbocchiamoci le maniche,\" serie tv in otto puntate, interpretata da Sabrina Ferilli, andata in onda su Canale 5 dal 7 settembre.\nNel campo della didattica e della formazione, dal 1999 al 2011, Reali \u00e8 stato docente per tredici anni consecutivi di \u201cStruttura della Sceneggiatura\u201d nel corso di Scrittura Creativa RAI-SCRIPT. Dal 2005 al 2010 \u00e8 stato docente di regia e sceneggiatura al Centro Sperimentale di Cinematografia di Milano. Nel 2009 \u00e8 stato docente di \u201cRecitazione e Regia\u201d alla Nuova Universit\u00e0 di Cinema e Televisione. Nel 2009 \u00e8 stato docente di \u201cTeoria e Tecnica della Regia Cinematografica\u201d alla facolt\u00e0 di Scienze della Comunicazione, dell\u2019Universit\u00e0 \u201cLa Sapienza\u201d di Roma. Dal 2013 \u00e8 docente di \"Struttura della Sceneggiatura\" all'universit\u00e0 Libera universit\u00e0 internazionale degli studi sociali Guido Carli (Luiss) di Roma. Attualmente insegna struttura della sceneggiatura televisiva presso la Libera universit\u00e0 internazionale degli studi sociali Guido Carli - Master Writing School for Cinema and Television.\nDal 2007, Reali svolge anche un'attivit\u00e0 esecutiva in concerto come pianista del quintetto swing NonSoloGerhswin, in collaborazione con musicisti come Giorgio Rosciglione, al contrabbasso, Geg\u00e8 Munari alla batteria, Marco Guidolotti al sax, e Flavia Astolfi, Raffaela Siniscalchi, e Elisabetta Antonini."}
{"id": "2011361", "revid": "287204", "url": "https://it.wikipedia.org/wiki?curid=2011361", "title": "Apios americana", "text": "Il glicine tuberoso (Apios americana ) \u00e8 una pianta perenne rampicante della famiglia delle Fabacee (o Leguminose), nativa dell'est dell'America settentrionale.\nDescrizione.\nHa semi e tuberi commestibili. Cresce fino a 3\u20134 m di lunghezza, con foglie pinnate lunghe 8\u201315\u00a0cm con 5-7 petali. Il fiore \u00e8 da rosso-marrone a viola, prodotto in densi grappoli. Il frutto \u00e8 un legume lungo 6\u201312\u00a0cm.\nDistribuzione e habitat.\n\"Apios americana\" \u00e8 diffusa allo stato spontaneo in Canada e negli Stati Uniti, a oriente delle Montagne Rocciose, a latitudini molto diverse (dal Qu\u00e9bec al Texas).\nSi \u00e8 inoltre naturalizzata in Europa (Francia, Germania e Italia) e in Giappone. In Italia \u00e8 limitata al nordovest.\nSistematica.\n\"Apios americana\" fa parte della famiglia delle Leguminose o Fabacee e, all'interno di questa, della sottofamiglia delle Faboidee.\nInserita originariamente nel genere \"Glycine\", a cui \u00e8 strettamente imparentata, \u00e8 stata successivamente spostata con poche altre specie nel genere autonomo \"Apios\".\nUsi.\nI tuberi sono croccanti e nutrienti, con un alto contenuto di amido e specialmente di proteine. Si possono mangiare anche i semi.\nLa pianta era una delle pi\u00f9 importanti piante commestibili dell'America settentrionale pre-colonizzazione, e ora viene usata in varie coltivazioni."}
{"id": "2011363", "revid": "1451528", "url": "https://it.wikipedia.org/wiki?curid=2011363", "title": "Pitta di San Martino", "text": "La Pitta di San Martino \u00e8 un dolce natalizio tipico della Provincia di Reggio Calabria."}
{"id": "2011369", "revid": "1226", "url": "https://it.wikipedia.org/wiki?curid=2011369", "title": "Sacrificio rituale", "text": ""}
{"id": "2011372", "revid": "28592", "url": "https://it.wikipedia.org/wiki?curid=2011372", "title": "Giocatore di baseball", "text": ""}
{"id": "2011373", "revid": "123765741", "url": "https://it.wikipedia.org/wiki?curid=2011373", "title": "Enrico Besta", "text": "Biografia.\nGiovanissimo fu subito appassionato dagli studi: a soli tredici anni inizi\u00f2 a trascrivere documenti valtellinesi.\nInizi\u00f2 la propria carriera nell'universit\u00e0 italiana come studioso di Storia del diritto italiano all'Universit\u00e0 degli Studi di Padova.\nVinse all'et\u00e0 di ventiquattro anni la cattedra di Storia del diritto all'Universit\u00e0 degli Studi di Sassari.\nIn pochi anni divenne uno dei pi\u00f9 importanti studiosi di storia del diritto italiano, allargando le proprie conoscenze a tutto il mondo del diritto.\nIn breve tempo raggiunse la fama internazionale e approfond\u00ec molti temi storici con particolare riguardo al periodo medievale, alla Sardegna e Valtellina.\nNel 1908-1909 pubblic\u00f2 \"La Sardegna medievale\", opera composta da due volumi.\nNel 1923-1925 venne pubblicato il volume a cura di Pasquale Del Giudice \"Storia del diritto italiano\" in cui al Besta venne affidata la sezione relativa alle fonti. Tra queste sar\u00e0 considerata la sua opera pi\u00f9 importante la \"Legislazione e scienza giuridica dalla caduta dell'Impero romano al sec. XVI\", in cui non si limita solo a ricostruire la storia esterna delle fonti ma propone uno \"studio pi\u00f9 organico della larga produzione statutaria, e, in sostanza, di pervenire ad una rivalutazione obbiettiva dell'opera dei giureconsulti italiani, piuttosto malmenati dal Savigny\" (come ad esempio lo studio svolto sulle opere di Bartolomeo da Novara).\nNel 1924 divenne docente presso l'Universit\u00e0 degli Studi di Milano.\nFu consigliere nel 1952 del Centro italiano di studi sull'alto medioevo di Spoleto.\nMor\u00ec a Milano il 12 luglio 1952 all'et\u00e0 di 79 anni."}
{"id": "2011377", "revid": "125281739", "url": "https://it.wikipedia.org/wiki?curid=2011377", "title": "San Pietro (Manduria)", "text": "San Pietro in Bevagna (\"San Pi\u00e8tru\" in salentino settentrionale) \u00e8 una delle localit\u00e0 balneari sulla costa ionica del Tarantino appartenente al comune di Manduria, provincia di Taranto.\nDurante l'estate il centro \u00e8 molto popolato per via del turismo balneare. Il litorale, lungo 15 Km, si presenta pressoch\u00e9 totalmente sabbioso e, in alcuni tratti, caratterizzato da piccole scogliere e rocce.\nSan Pietro in Bevagna dista soli \ufffc22 km dalla pi\u00f9 famosa Porto Cesareo, localit\u00e0 balneare in provincia di Lecce che attira ogni anno turisti di ogni et\u00e0. \n\u00c8 inoltre vicinissima alla spiaggia di Punta Prosciutto, una perla dello Ionio, la spiaggia dai colori caraibici, dalla quale dista soli 10 km. \nSan Pietro in Bevagna \u00e8 ubicata in posizione strategica in caso di weekend in Puglia proprio perch\u00e9 vicina a Manduria, terra del vino Primitivo, e talune zone tra le pi\u00f9 belle della Puglia.\nGeografia fisica.\nSan Pietro in Bevagna \u00e8 situata sulle costa ionica tra Taranto e Gallipoli e a soli 11\u00a0km da Manduria. Inoltre \u00e8 situato all'estremo nord della Terra d'Arneo tra i fiumi Chidro, uno dei pi\u00f9 importanti e dei pochi fiumi del Salento, che scorre ad est del paese, e il fiume Borraco, che scorre ad ovest.\nInoltre la localit\u00e0 \u00e8 divisa in diverse zone: zona centro, ad ovest troviamo la zona di Campo de' Messapi e Borraco con l'omonima torre costiera, mentre ad est vi \u00e8 la zona di Specchiarica e Torre Colimena.\nStoria.\nL'origine di San Pietro in Bevagna \u00e8 strettamente legata alla storia dell'apostolo San Pietro che si dice sia sbarcato in questa localit\u00e0.\nNel corso del Novecento poi il paese si \u00e8 ingrandito, soprattutto negli anni ottanta quando si svilupp\u00f2 molto il fenomeno dell'abusivismo edilizio che ha deturpato il territorio, contraddistinte da macchia mediterranea e dune sabbiose.\nMonumenti e luoghi d'interesse.\nSimbolo della localit\u00e0 \u00e8 la Chiesa dedicata a San Pietro, che si appoggia alla medievale torre di avvistamento. Inoltre, sul fondale marino, nei pressi della spiaggia di S. Pietro in Bevagna, si trovano alcuni sarcofagi marmorei di epoca romana, i cosiddetti Sarcofagi del Re, resti del carico di una nave romana ivi affondata nel III Secolo d.C.\nA livello naturalistico, hanno una particolare rilevanza la riserva naturale della foce del fiume Chidro - caratterizzata da sorgenti sotterranee di acqua dolce per circa 13 Km - e la riserva naturale della Salina dei Monaci. Quest'ultima, suddivisa tra la stessa San Pietro in Bevagna e Torre Colimena (appartenente anch'essa al Comune di Manduria), presenta una bellissima spiaggia sabbiosa con tratti rocciosi e uno stagno salato dov'\u00e8 possibile osservare in alcuni periodi dell'anno la nidificazione dei fenicotteri rosa e di altri volatili (cavalieri d'Italia). Nella medesima riserva \u00e8 possibile ammirare dune sabbiose e una rigorosa macchia mediterranea. Il nome della salina deriva dal fatto che nel 1731, con l'arrivo dei monaci benedettini, questa depressione sabbiosa divenne un luogo stabile per la lavorazione e il deposito del sale.\nEconomia.\nL'economia di San Pietro in Bevagna \u00e8 basata sul turismo estivo. Recentemente \u00e8 in notevole aumento il turismo straniero. Proprio per la sua importanza turistica, il centro rappresenta una delle principali risorse economiche del comune di Manduria.\nInfrastrutture e trasporti.\nLa Sogin (SITA) garantisce un servizio di trasporto pubblico urbano tra Manduria, Borraco, San Pietro in Bevagna e Torre Colimena.\nI trasporti ferroviari invece sono assicurati dalla Stazione di Manduria, parte del circuito Ferrovie del Sud Est con collegamenti verso tutte le localit\u00e0 servite dalla linea jonica e salentina."}
{"id": "2011380", "revid": "767487", "url": "https://it.wikipedia.org/wiki?curid=2011380", "title": "Fredrik Thordendal", "text": "Biografia.\nSotto il nome \"Fredrik Thordendal's Special Defects\", Thordendal pubblic\u00f2 nel 1997 un album solista dal titolo \"Sol Niger Within\", collaborando principalmente con il batterista jazz svedese Morgan Agren. Questo progetto fu pubblicato per la Ultimate Audio Entertainment. Successivamente nel 1999 l'album fu remixato e ripubblicato sempre per la Ultimate Audio Entertainment insieme alla Relapse Records col titolo \"Sol Niger Within version 3.33\". Questa ripubblicazione contiene due bonus tracks ma omette molte parti della versione originale.\nStile.\nLo stile di Thordendal \u00e8 ben riconoscibile, caratterizzato da suoni puliti, dall'uso della poliritmia ma soprattutto dall'utilizzo di chitarre a 7 e 8 corde (Ibanez e, in precedenza, Nevborn artigianali). Ci\u00f2 che si pu\u00f2 notare di pi\u00f9 \u00e8 l'estrema somiglianza dei suoi assoli a quelli del chitarrista jazz/fusion Allan Holdsworth, al quale Thordendal si ispira maggiormente.\nThordendal ha un ruolo fondamentale nei Meshuggah anche in ambito compositivo, assieme al batterista Tomas Haake e al chitarrista M\u00e5rten Hagstr\u00f6m; \u00e8 la seconda voce della band nelle performance \"live\". Thordendal ha anche prodotto le ultime uscite del gruppo.\nEquipaggiamento.\nChitarre:\nFredrik Thordendal usa chitarre Ibanez custom a 8 corde realizzate su sue (e di Hagstrom) specifiche, con manico scala 30\", ponte fisso e pickup Lundgren. Negli anni precedenti ha usato chitarre Ibanez 7-corde e chitarre Nevborn 8-corde custom."}
{"id": "2011381", "revid": "827882", "url": "https://it.wikipedia.org/wiki?curid=2011381", "title": "Zippula", "text": "La z\u00ecppula, (pl. zippuli), in italiano \"zeppola\" \u00e8 un tipico prodotto casereccio del territorio della Provincia di Reggio Calabria, del basso Jonio catanzarese e della Provincia di Vibo Valentia che si prepara nel periodo di Natale, nelle festivit\u00e0 di Pasqua e Carnevale, inoltre vengono preparate durante l'anno in occasione di feste di famiglia, altre feste e anche nelle numerose sagre estive di paese.\nLe zeppole si preparano con l'impasto di patate, farina e lievito e fritte, senza ripieno e con il ripieno di acciughe dissalate, baccal\u00e0 o stoccafisso (pescestocco).\nDa non confondere con il dolce calabrese zeppola, preparata con zucchero, miele e uvetta.\nEtimologia.\nDeriva dal latino tardo \"zippula\" cio\u00e8 dolce fatto di pasta e miele.\nIngredienti.\nGli ingredienti sono\nPreparazione.\nBollite, sbucciate e schiacciate le patate. Mescolatele con acqua e farina e aggiungete il sale e il lievito (che avrete sciolto in un po' d'acqua tiepida).\nLavorate bene l'impasto e lasciatelo lievitare.\nQuando l'impasto avr\u00e0 raddoppiato il suo volume, mettete in un piatto un po' d'olio, ungetevici le mani, prendete un po' di pasta, attorcigliatela e allungatela per dare la forma, mettere il ripieno di acciuga dissalata o baccal\u00e0 o stocco (pescestocco) e friggere in una padella piena d'olio bollente."}
{"id": "2011382", "revid": "599013", "url": "https://it.wikipedia.org/wiki?curid=2011382", "title": "Miguel \u00c1ngel Guerrero", "text": "Carriera.\nClub.\nDebutta nel 1988, con l'Am\u00e9rica de Cali, dove gioca fino al 1990, anno nel quale passa al M\u00e1laga, dove rimane per una stagione. Nel 1991 torna in Colombia, all'Am\u00e9rica de Cali, con la maglia della quale disputa due stagioni. Dopo due annate si trasferisce all'Atl\u00e9tico Junior, dove gioca per tre stagioni segnando diverse reti, che gli valgono la chiamata del dove gioca per quattro stagioni fra Serie A e B, intervallate da una parentesi con gli spagnoli del M\u00e9rida. Nel 2000 dopo essere tornato per alcuni mesi all'Atl\u00e9tico Junior si \u00e8 ritirato.\nNazionale.\nCon la nazionale di calcio della Colombia ha giocato 5 volte, disputando i mondiali di ."}
{"id": "2011383", "revid": "1982", "url": "https://it.wikipedia.org/wiki?curid=2011383", "title": "Glaciazione di G\u00fcnz", "text": ""}
{"id": "2011387", "revid": "1982", "url": "https://it.wikipedia.org/wiki?curid=2011387", "title": "Periodo interglaciale di Riss-W\u00fcrm", "text": ""}
{"id": "2011388", "revid": "287204", "url": "https://it.wikipedia.org/wiki?curid=2011388", "title": "Kloch", "text": ""}
{"id": "2011391", "revid": "1564499", "url": "https://it.wikipedia.org/wiki?curid=2011391", "title": "Lingua garo", "text": "La lingua garo (nome nativo \"mande\") \u00e8 parlata dal popolo tibetano nello stato federato indiano del Meghalaya, soprattutto nei distretti dei Monti Garo Orientali e Occidentali. Il garo \u00e8 parlato anche nell'Assam, pi\u00f9 precisamente nei distretti di Kamrup (distretto rurale e distretto metropolitano), Dhubri, Goalpara e Darrang.\nIl garo \u00e8 suddiviso in vari dialetti, a loro volta raggruppati in due sottogruppi: il sottogruppo boro garo, che comprende i dialetti ruga, atong, rabha, tintekia koch e koch; e un altro sottogruppo che comprende i dialetti abeng, achik e awe. L'achik \u00e8 il dialetto principale sul quale si \u00e8 formata la lingua garo standard."}
{"id": "2011399", "revid": "614400", "url": "https://it.wikipedia.org/wiki?curid=2011399", "title": "John Bennett Fenn", "text": "Ha conseguito un Ph.D. all'Universit\u00e0 di Yale nel 1940, ed \u00e8 stato professore di chimica analitica alla Virginia Commonwealth University."}
{"id": "2011400", "revid": "38120", "url": "https://it.wikipedia.org/wiki?curid=2011400", "title": "John B. Fenn", "text": ""}
{"id": "2011405", "revid": "1543377", "url": "https://it.wikipedia.org/wiki?curid=2011405", "title": "Villa Bloch", "text": "Villa Bloch, nota anche come villa Serra, \u00e8 locata a mezza costa della salita dello Scudillo, a Napoli.\nDapprima, fu una propriet\u00e0 dei Bloch poi, sub\u00ec vari passaggi di propriet\u00e0 e nel 1878 appartenne ad Achille Serra.\nLa struttura planimetrica \u00e8 ancora quella che appare nelle carte del Duca di Noja: un vasto edificio a corte aperta verso il panorama a sud, con due strutture laterali avanzate, anche se sono state applicate anche altre trasformazioni: .\nIl giardino \u00e8 posto alle spalle della struttura: in posizione alquanto singolare, soprattutto se si considerano i giardini delle altre ville del luogo. La corte e le terrazze del piano nobile sono di gran valore architettonico, ma, oggi, hanno perso buona parte del loro fascino paesaggistico, poich\u00e9 affacciano sulla tangenziale."}
{"id": "2011406", "revid": "729019", "url": "https://it.wikipedia.org/wiki?curid=2011406", "title": "Francesco Mazzariol", "text": "Biografia.\nApertura, cresciuto a Treviso dove inizi\u00f2 sia a praticare rugby giovanile che professionistico, esord\u00ec con la squadra cittadina allenata da Wayne Smithn serie A1 nel 1993 nel ruolo di centro contro Craig Green.\nCon il club biancoverde rimase nove stagioni e ad esso leg\u00f2 gran parte dei suoi successi, anche internazionali.\nConvocato in Nazionale dall'allora C.T. Georges Coste nel 1995 partecip\u00f2 appena ventenne alla sua prima RWC in SA. In seguito Mazzariol fece parte, entrando in campo proprio per l'amico Ivan Francescato, della squadra che si aggiudic\u00f2 la Coppa FIRA nella storica finale di Grenoble del 1997, in cui l' batt\u00e9 40-32 la per la prima volta e si laure\u00f2 campione d'Europa.\nIl successore di Coste, Mascioletti, convoc\u00f2 Mazzariol per la in Regno Unito; successivamente, sotto la gestione Johnstone, il giocatore prese parte al sei Nazioni e, nell'era Kirwan, anche alla in Australia.\nLasciato il Benetton nel 2003 dopo cinque scudetti e una Coppa Italia, Mazzariol si trasfer\u00ec al GRAN Parma e, dopo soli due anni, nell'altra squadra ducale, il Parma 1931, con la quale vinse due ulteriori Coppe Italia (2006 e 2008) e una Supercoppa (2008).\nInizia la sua carriera da allenatore-giocatore nel 2008-09 alla Rugby Parma insieme ad Andrea Sgorlon. Nel 2009-10, con la fusione delle squadre di Parma e Noceto nella nuova formazione dei Crociati, Mazzariol diventa il responsabile dell'under 20 e in quell'anno vince un incredibile scudetto. L'anno seguente diventa poi Head Coach della Prima squadra insieme al giocatore-allenatore Roberto Mandelli conquistando con un gruppo giovanissimo la salvezza nel 2010/2011 e anche l'anno dopo la squadra conquista lo scudetto, mentre Mazzariol allena l'Accademia di Parma da Dicembre a giugno per poi tornare, prima della parentesi a Mogliano ancora in Eccellenza, in quella di Mogliano dove allena fino al 2106. Dal 2016 ai giorni nostri a Villorba come Responsabile Tecnico.\nNella stagione sportiva 2013-14 ha portato il Mogliano ai play-off di Eccellenza."}
{"id": "2011412", "revid": "339392", "url": "https://it.wikipedia.org/wiki?curid=2011412", "title": "Focus Brain Trainer", "text": ""}
{"id": "2011416", "revid": "28592", "url": "https://it.wikipedia.org/wiki?curid=2011416", "title": "Boris Morozov", "text": ""}
{"id": "2011417", "revid": "129019", "url": "https://it.wikipedia.org/wiki?curid=2011417", "title": "Museo diocesano di Mazara del Vallo", "text": ""}
{"id": "2011420", "revid": "287204", "url": "https://it.wikipedia.org/wiki?curid=2011420", "title": "Ian Poulter", "text": "\u00c8 diventato famoso, per il suo stile stravagante, per via delle sue acconciature e per il suo abbigliamento.\n\u00c8 stato 6 volte membro della squadra europea di Ryder Cup (2004, 2008, 2010, 2012, 2014 e 2018). In carriera vanta 9 successi tra cui 2 volte l'Open d'Italia, un Volvo Master a Valderrama e un secondo posto all Open Championship (2008) alle spalle di Harrington. Il suo ultimo successo \u00e8 stato il Volvo World Match Play Championship disputato al Finca de Cortesin Golf Club di Casares in Spagna, dove Poulter ha battuto in finale il connazionale Luke Donald."}
{"id": "2011423", "revid": "28592", "url": "https://it.wikipedia.org/wiki?curid=2011423", "title": "Pavlik Morozov", "text": ""}
{"id": "2011427", "revid": "767487", "url": "https://it.wikipedia.org/wiki?curid=2011427", "title": "Oleksander Koshetz", "text": "Fu anche arrangiatore, etnografo, scrittore, musicologo, letterato e contribu\u00ec a rendere la musica ucraina popolare nel mondo.\nPer un certo periodo, una esibizione del \"Coro Nazionale Ucraino\" di Koshetz detenne il record mondiale per la partecipazione di pubblico, escludendo gli eventi sportivi. George Gershwin disse di aver basato la sua canzone \"Summertime\" su una ninna nanna ucraina, \"Oi khodyt' son\", che ascolt\u00f2 durante una esibizione del coro di Koshetz a New York City.\nBiografia.\nKoshetz nacque nel villaggio di Romashky nell'Oblast' di Kiev. Si laure\u00f2 alla \"Accademia Teologica di Kiev\" nel 1901, poi studi\u00f2 alla \"Scuola di Musica e Teatro Mykola Lysenko\" (1908-1910). Insegn\u00f2 musica per coro al \"Conservatorio Imperiale di Musica di Kiev\", condusse l'Orchestra del Teatro Sadovsky, serv\u00ec come direttore del coro dell\"'Opera di Kiev\". Collezion\u00f2 canzoni popolari ucraine dalle regioni dell'Ucraina centrale (in particolare attorno alla stessa Kiev) cos\u00ec come dalla attuale regione russa di Krasnodar, dove egli si trasfer\u00ec per approfondire le origini della musica cosacca.\nNel 1917 Koshetz spos\u00f2 una ex studente e cantante dei suoi cori, Tetyana Koshetz (1892-1966) che divenne in seguito una cantante nel Coro Nazionale Ucraino, insegnante di voce, e dopo il 1944 curatrice del Centro Educativo e Culturale Ucraino a Winnipeg in Canada.\nDopo la Prima guerra mondiale, Koshetz fu uno dei co-fondatori e direttore della \"Cappella della Repubblica Ucraina\" (in seguito denominata \"Coro Nazionale Ucraino\"). Il Coro gir\u00f2 l'Europa e le Americhe nel 1919-1924 e 1926-1927, a sostegno della comunit\u00e0 internazionale ucraina.\nKoshetz si trasfer\u00ec a New York City nel 1922 dove collezion\u00f2 musica liturgica, arrangi\u00f2 e rese popolare la musica popolare ucraina. Koshetz inoltre document\u00f2 i viaggi del coro nella autobiografia \"Con la Canzone, Attorno al Mondo\" (\"\u0417 \u043f\u0456\u0441\u043d\u0435\u044e \u0447\u0435\u0440\u0435\u0437 \u0441\u0432\u0456\u0442\").\nDal 1941 Koshetz spese i mesi estivi insegnando a Winnipeg, Canada, dove mor\u00ec nel 1944 a 69 anni. Il Coro \"O. Koshetz Choir\" a Winnipeg \u00e8 chiamato cos\u00ec in sua memoria.\nKoshetz introdusse la canzone \"\u0160\u010dedryk\" di Mykola Leontovy\u010d a un concerto a Kiev nel 1919. Infine la canzone divenne una classico natalizio americano con il nome \"Carol of the Bells\".\nGli archivi personali di Olexander e Tetyana Koshetz sono conservati al Centro Educativo e Culturale Ucraino a Winnipeg in Canada."}
{"id": "2011428", "revid": "1543377", "url": "https://it.wikipedia.org/wiki?curid=2011428", "title": "Villa Forquet", "text": "Villa Forquet (o villa Picasso o villa Clara) \u00e8 una struttura monumentale di Napoli, sita nella zona di Capodimonte.\nDi propriet\u00e0 della famiglia Fouquet fino al 1931, venne dichiarata monumento nazionale nel 1927. Pass\u00f2 poi alla famiglia Janni e venne nuovamente iscritta nel registro dei monumenti nazionali nel 1933, il che la port\u00f2 ad essere restaurata dallo Stato dei danni alla struttura avvenuti durante la seconda guerra mondiale. I lavori vennero terminati dal nuovo proprietario, Giovanni Picasso, e la villa venne nuovamente vincolata nel 1955. Amico di Benedetto Croce, Picasso ospit\u00f2 lo scrittore assieme a sua figlia Clara nell'estate del 1952.\nCostruita nel Settecento su modelli ispirati a Vanvitelli, la planimetria della villa \u00e8 a forma di grande \"T\"; \u00e8 caratterizzata da un corpo centrale cui \u00e8 annesso uno allungato, ad un solo piano e coperto da una terrazza panoramica per il piano della nobilt\u00e0, circondato da un vasto giardino che termina a emiciclo.\nL'intera struttura \u00e8 inoltre caratterizzata da un bel bosco di lecci. La villa \u00e8 posta non distante da Villa Valiante."}
{"id": "2011431", "revid": "339392", "url": "https://it.wikipedia.org/wiki?curid=2011431", "title": "Dukla Banska Bystrica", "text": ""}
{"id": "2011436", "revid": "709406", "url": "https://it.wikipedia.org/wiki?curid=2011436", "title": "Festa dell'uva", "text": ""}
{"id": "2011438", "revid": "174925", "url": "https://it.wikipedia.org/wiki?curid=2011438", "title": "Lucius Coiedius Candidus", "text": ""}
{"id": "2011450", "revid": "339392", "url": "https://it.wikipedia.org/wiki?curid=2011450", "title": "Western &amp; Southern Financial Group Women's Open", "text": ""}
{"id": "2011461", "revid": "729019", "url": "https://it.wikipedia.org/wiki?curid=2011461", "title": "Sandro Boeri", "text": "Biografia.\nFiglio dell'architetto Cini Boeri e del neurologo Renato Boeri, \u00e8 fratello di Stefano e Tito Boeri, rispettivamente architetto ed economista.\nLaureato in Filosofia all'Universit\u00e0 Statale di Milano, dal 1980 ha lavorato per 17 anni presso la redazione del settimanale \"Panorama\", inizialmente come redattore (occupandosi di scienza, cultura, costume e ecologia) e poi, dal 1992 come caposervizio della sezione \"Scienza e Ambiente\".\n\u00c8 diventato direttore della rivista mensile di divulgazione scientifica \"Focus\" nel 1995. Nel 1999 ha assunto anche la carica di direttore di \"Focus Extra\" e dei sottoprogetti legati alla pubblicazione principale (Focus Brain Trainer, Focus Junior, Focus Storia, focus.it e cos\u00ec via).\nNel 2003 ha vinto il Premio Capo d'Orlando, nel 2004 il Premiolino.\nNel giugno 2012 lascia la direzione del giornale e diventa consulente creativo per Gruner+Jahr/Mondadori, la casa editrice che pubblica Focus.\nNel 2014, per conto della Sovraintendenza di Roma ed Electa, sviluppa ForumApp, applicazione per la visita virtuale al Foro Romano."}
{"id": "2011464", "revid": "287204", "url": "https://it.wikipedia.org/wiki?curid=2011464", "title": "Edward Coke", "text": ""}
{"id": "2011473", "revid": "486946", "url": "https://it.wikipedia.org/wiki?curid=2011473", "title": "Ki Klakksvik", "text": ""}
{"id": "2011476", "revid": "169529", "url": "https://it.wikipedia.org/wiki?curid=2011476", "title": "Comandante generale", "text": " \nIl comandante generale, negli ordinamenti che lo prevedono, \u00e8 la massima autorit\u00e0 ed il responsabile supremo, nonch\u00e9 il vertice della gerarchia, di un corpo militare. Inoltre trattasi della massima qualifica attribuita al comandante del corpo di polizia locale in alcune citt\u00e0 metropolitane di particolare rilevanza.\nNell'ordinamento italiano.\nIn Italia questa figura \u00e8 prevista per l'Arma dei Carabinieri, per la Guardia di Finanza e per il Corpo delle capitanerie di porto - Guardia Costiera; in passato, era prevista per il comandante della Milizia Volontaria per la Sicurezza Nazionale. Inoltre nelle citt\u00e0 metropolitane di Roma Capitale, Milano, Venezia e Napoli \u00e8 previsto quale Comandante generale il dirigente posto a capo del corpo di polizia locale (in tale fattispecie il soggetto in questione riveste una qualifica corrispondente a quella di generale di brigata).\nIl comandante generale dell'Arma dei Carabinieri pu\u00f2 essere convocato al Consiglio Supremo di Difesa. I comandanti generali rispondono direttamente dei corpi comandati ai ministeri rispettivamente competenti, il comandante dell'Arma dipende gerarchicamente dal Capo di Stato Maggiore della Difesa."}
{"id": "2011488", "revid": "729019", "url": "https://it.wikipedia.org/wiki?curid=2011488", "title": "Forte Marghera", "text": "Forte Marghera \u00e8 una fortezza ottocentesca ed ex-caserma dell'Esercito Italiano situata a Venezia, a circa cinque chilometri dal centro storico. Il forte era parte del campo trincerato di Mestre e del pi\u00f9 ampio sistema difensivo della laguna. \u00c8 oggi propriet\u00e0 del comune di Venezia, parco pubblico, sede di eventi e produzioni culturali. Il nome deriva dall'antico abitato di \"Marghera\" ed ha a sua volta dato nome all'odierna Porto Marghera.\nStoria.\nLa fortezza francese e austriaca.\nLa necessit\u00e0 di realizzare una fortezza in corrispondenza del punto in cui pi\u00f9 la terraferma si avvicinava a Venezia venne intuita, dopo la caduta della Serenissima ed il trattato di Campoformio del 1797, dall'Impero austriaco. Questi erano infatti consapevoli che da tale posizione i nuovi mezzi di artiglieria avrebbero potuto raggiungere Venezia, distante appena quattro chilometri in linea d'aria.\nIl forte venne dunque realizzato in un'area acquitrinosa e paludosa ai margini della laguna di Venezia, attraversata da un intrico di canali e ghebi. In particolare la attraversava l'artificiale e trecentesco Canal Salso, che, collegando il porto di Mestre alla laguna, rappresentava la principale via di collegamento di Venezia con la terraferma. Al di l\u00e0 del canale, verso sud, si dipartiva il lungo argine di \"intestadura\" realizzato dai Veneziani per far confluire le acque della Brenta Vecchia e degli altri corsi d'acqua lontano dalle rotte di navigazione da e per la citt\u00e0 lagunare, preservandole dall'interramento ed evitando il formarsi di ambienti malarici.\nA nord, invece, si trovava a breve distanza un altro canale artificiale, il canale Osellino, che deviava le acque del fiume Marzenego in direzione di Tessera: questo canale, in particolare, grazie al dislivello delle sue acque, poteva essere utilizzato per allagare in caso di necessit\u00e0 i terreni circostanti la fortezza, isolandola cos\u00ec quasi completamente.\nSull'area sorgeva gi\u00e0 il vecchio borgo di Malghera, sede di magazzini e dogane, che venne inglobato nel Forte: la chiesa di Marghera, ad esempio, divenne una caserma e il ponte cinquecentesco sul Canal Salso fu trasformato in magazzino dopo la copertura delle volte; anche l'unica osteria del borgo verr\u00e0 riutilizzata come deposito.\nNel 1805 vennero quindi avviati i lavori spianando il vecchio borgo e realizzando il primo nucleo del forte, che venne rinforzato alle spalle dalla presenza di nuove batterie su palafitte a guardia dei canali navigabili, che si aggiungevano alle preesistenti fortificazioni veneziane.\nIl ritorno nel 1806 delle truppe di Napoleone sorprese per\u00f2 i lavori ancora in stato arretrato. L'opera fortificata venne quindi rivista secondo i progetti dell'architetto francese Maresc\u00f2, che previde la realizzazione di sei nuovi bastioni esterni, di un doppio fossato di cinta e di due ridotti laterali: uno lungo il canale Osellino ed uno lungo il canale Brentella. I lavori vennero condotti sotto la guida del generale e ingegnere militare Fran\u00e7ois-Joseph Chaussegros de L\u00e9ry e successivamente dello Chasseloup. Dei due ridotti laterali per\u00f2 fu realizzato solamente il forte stellato di Campalto, che controllava la fondamentale chiusa dalla quale inondare le campagne attorno a Marghera.\nNel 1809, mentre fervevano ancora i lavori di costruzione, il Veneto venne invaso da un'armata austriaca comandata dall'arciduca Giovanni d'Asburgo. All'approssimarsi del nemico la guarnigione francese del forte, dopo aver fatto spianare gli edifici che ingombravano le linee di tiro e fatto allagare le terre ad est del forte, riusc\u00ec a costringere gli austriaci ad attaccare il lato occidentale, dove le opere di fortificazione erano gi\u00e0 complete, respingendoli.\nUn nuovo attacco austriaco venne condotto nel 1813, quando Venezia venne sottoposta ad un duro assedio. Nonostante il forte fosse capace di arrestare l'aggressione, il collasso generale dell'Impero francese fece s\u00ec che Marghera fosse ceduta il 16 aprile 1814 agli austriaci, che ne presero possesso il 26 aprile.\nTornato in mano asburgica, il forte venne rinforzato con la creazione di un nuovo canale navigabile attorno alla cinta esterna, mentre d'altro canto si portavano a termine le opere avviate dai francesi. Nel 1842 gli austriaci completarono la nuova ferrovia \"Ferdinandea\" che, attraverso la laguna su un lungo ponte ferroviario, raggiungeva Venezia: la strada ferrata venne fatta passare a breve distanza dai bastioni del forte, per non intralciarne il tiro e per fungerne da via di rifornimento.\nIl 22 marzo 1848, mentre nei generali moti insurrezionali risorgimentali la popolazione di Venezia, insorta, occupava l'Arsenale e proclamava la Repubblica di San Marco con a capo Daniele Manin e Niccol\u00f2 Tommaseo, gli abitanti di Mestre, con l'aiuto dei lavoratori della ferrovia, costrinsero la guarnigione austriaca a cedere la fortezza di Marghera.\nNel giugno 1849, per\u00f2, l'esercito austriaco, vittorioso sul fronte occidentale contro le forze del Regno di Sardegna, si volse contro la repubblica di Manin. Accampatasi nella terraferma, l'armata asburgica strinse d'assedio Marghera, dove erano asserragliati 2500 patrioti, in gran parte volontari provenienti dalle pi\u00f9 disparate regioni d'Italia. Dopo un lungo periodo di stasi, all'alba del 27 ottobre le forze veneziane, uscite in massa dal forte, assaltarono Mestre, liberandola dagli austriaci: era la \"Sortita di Forte Marghera\".\nL'operazione ebbe per\u00f2 effetti solo temporanei: rioccupato il borgo, gli austriaci si apprestarono a schiacciare la resistenza del forte, stringendolo d'assedio con un'armata di quasi 30.000 uomini al comando del generale Haynau e martellandolo duramente con l'artiglieria, sino a che il 27 maggio le truppe asserragliate abbandonarono la posizione ritirandosi verso Venezia. Questa, ormai protetta solo dalle acque della laguna, stretta da terra e dal mare e vulnerabile ai tiri dell'artiglieria austriaca, capitol\u00f2 infine il 22 agosto 1849.\nIn quella occasione vennero evidenziati i limiti della fortezza di fronte ai progressi dell'arte dell'assedio: di fronte ad un'armata ben organizzata e dotata di artiglieria ed in assenza di linee di rifornimento esterne e di forze in grado di condurre operazioni di disimpegno le strutture del forte non potevano da sole garantire la difesa di Venezia.\nLa fortezza italiana.\nCon l'annessione del Veneto nel 1866, in seguito al Trattato di Vienna, il Forte Marghera divenne il centro della riorganizzazione militare avviata dal Regno d'Italia nella piazza militare di Venezia. Il nuovo regno considerava infatti la citt\u00e0 vitale per la difesa dell'intero settore nord-orientale da un'eventuale invasione austriaca.\nServito da un'efficiente ferrovia, garantito da vie di comunicazione marittime e terrestri, nevralgico centro della nuova Regia Marina grazie alla presenza dell'Arsenale, il campo di Venezia doveva divenire, nei progetti militari, un campo trincerato in grado da fungere da roccaforte, centro d'adunata e copertura e da qui di controllo del territorio per il Regio Esercito. Tale campo doveva risultare interconnesso con l'altro grande campo trincerato dell'Italia nord-orientale: il sistema difensivo di Verona e il pi\u00f9 ampio complesso delle fortezze del Quadrilatero.\nVenne dunque sviluppato un piano di nuove fortificazioni da erigere attorno al perno di Forte Marghera: era il campo trincerato di Mestre.\nPer prima cosa l'esercito doveva fare i conti con le debolezze evidenziate nel corso delle vicende del '49. Le fortificazioni di Marghera vennero rivedute e ampliate, nuovi pezzi di artiglieria vennero installati. I bastioni, le cortine e le lunette del forte vennero guarnite, nel 1881, con complessivi 85 pezzi d'artiglieria:\nTerminati questi lavori vennero avviati quelli per la realizzazione delle altre fortezze del campo:\nAgli inizi del XX secolo, le crescenti tensioni destinate poi a sfociare nella Grande Guerra portarono a rivedere il sistema difensivo di Mestre, con la realizzazione di una nuova cintura di fortificazioni:\nLo scoppio della Prima guerra mondiale, nel 1915 trovava dunque il sistema difensivo di Mestre completo ed in piena efficienza. Tuttavia, gli inaspettati sviluppi del conflitto, trasformatosi in guerra di trincea, e la vulnerabilit\u00e0 mostrata dalle fortificazioni di confine spinsero l'Alto Comando italiano ad ordinare, nel settembre di quello stesso anno, lo smantellamento delle batterie di protezione del campo di Mestre, che vennero inviate a rinforzare il fronte. Il disastro della battaglia di Caporetto e lo scampato pericolo salvato dalla resistenza sul Piave portarono poi, alla fine della guerra nel 1918, ad abbandonare la base navale dell'Arsenale di Venezia in favore delle pi\u00f9 sicure basi de la Spezia e Taranto. In conseguenza di questo venne meno anche la funzione militare del campo trincerato di Mestre, le cui strutture vennero progressivamente trasformate in caserme e polveriere e magazzini, fino al definitivo abbandono negli anni ottanta.\nStruttura.\nIl \"Forte Marghera\" \u00e8 un classico esempio di fortificazione alla moderna. Esteso su una superficie di 48 ettari, \u00e8 costruito a cavallo del Canal Salso, in asse con l'originale tracciato del canale (direzione nord-ovest - sud-est), che ora lo aggira principalmente sul lato occidentale e lo circonda e attraversa con una serie di canali navigabili.\nIl nucleo centrale del forte, che racchiude il ridotto centrale, ha pianta pentagonale con quattro bastioni. Sul lato sud-orientale, rivolto in direzione di Venezia, vi \u00e8 la darsena-porticciolo a pianta ovale e destinata a garantire i collegamenti ed i rifornimenti con Venezia. L'accesso da terra avveniva invece dalla parte frontale, in direzione di Mestre. Qui, in prossimit\u00e0 del porticciolo, si trovano due casermette a due piani di et\u00e0 francese (1805-1814). Realizzate in pietra d'Istria e con copertura anti-esplosione, erano concepite per l'alloggiamento delle truppe (con una capacit\u00e0 di 150-200 uomini ciascuna), ma anche alla protezione di un'eventuale evacuazione, fungendo, grazie alla loro struttura massiccia, da estremo baluardo. Sempre nel corpo centrale, dietro ai bastioni frontali, si trovano anche due polveriere: hanno tetto a botte a prova di bomba e rifiniture in pietra d'Istria. Risalgono una al periodo francese e l'altra a quello austriaco. Assieme alla fortificazione venne scavato anche un canale militare per raggiungere pi\u00f9 rapidamente la laguna, direttamente collegato al porticciolo.\nAll'esterno del corpo centrale sorgono i quattro bastioni difensivi di costruzione francese, affiancati lateralmente da due controguardie. Il complesso \u00e8 circondato da un doppio fossato collegato al Canal Salso che separa il corpo centrale dai bastioni esterni e questi dalla campagna.\nDistaccate dal corpo centrale, in direzione di Mestre, sul lato nord-occidentale, sono poi tre lunette pensate per aumentare la capacit\u00e0 difensiva del forte, estendendone le capacit\u00e0 offensive di alcune centinaia di metri e consentire operazioni di sortita.\nI bastioni e le strutture del forte sono realizzati con il materiale di riporto proveniente dall'escavazione dei canali e dei fossati, rinforzati nella parte inferiore da rivestimenti in pietra macigna destinati a proteggere le scarpate dall'erosione delle acque. Sulla parte superiore dei terrapieni a circa cinque metri dal piano di campagna si trovavano le batterie d'artiglieria, disposte allo scoperto nella tipica posizione a \"barbetta\". I singoli pezzi erano tra loro separati da traverse di terra, destinate a contenere i danni derivanti dalle esplosioni: sul lato nord-orientale si trovano per\u00f2 anche pozzi in calcestruzzo destinati ad ospitare le nuove batterie da otto cannoni create ad inizio Novecento. Vi sono poi numerosi altri edifici secondari risalenti al XX secolo e destinati a magazzini e alloggiamenti.\nNella cinta esterna \u00e8 inglobato anche l'unico manufatto superstite del borgo originario di Marghera: tre arcate di un ponte cinquecentesco ora sovrastate da un edificio. In corrispondenza di ciascun bastione si trova una polveriera ed una casermetta, queste ultime realizzate in epoca italiana, attorno agli anni ottanta dell'Ottocento. Le mura delle casermette sono molto spesse e arrotondate sul lato esterno, con feritoie per l'artiglieria. In corrispondenza di una di esse, che ora ospita il \"Museo dell'Artiglieria\", si trova il piccolo cimitero che raccoglie i caduti dell'assedio del 1849.\nPoco distante dal forte, al di l\u00e0 dell'odierno Parco San Giuliano si trova il ridotto \"Forte Manin\", parte integrante del complesso difensivo, destinato al controllo della chiusa sul canale Osellino dalla quale si poteva controllare l'allagamento della campagna circostante. Ha forma di stella a cinque punte, con tre piccoli bastoni esterni, il tutto protetto da doppio fossato.\nArte Contemporanea.\nForte Marghera \u00e8 anche luogo di svolgimento di numerose iniziative legate all'arte contemporanea. Presso il Padiglione Palmanova, una struttura di oltre mille m\u00b2 posta nelle immediate vicinanze della darsena ellittica del forte e delle sue casermette francesi, vengono realizzate residenze artistiche, laboratori e progetti di ricerca. Oltre ad ospitare in terraferma un padiglione della Biennale d'Arte Internazionale di Venezia, nel 2017 il Forte \u00e8 stato coinvolto in una delle iniziative della Fondazione Muve per valorizzare e promuovere il patrimonio artistico e culturale veneziano al di fuori dell'isola lagunare: in uno degli edifici del complesso si \u00e8 tenuta la mostra temporanea \"Gruppo di Famiglia\", che ha esposto opere scultoree del Novecento italiano e internazionale provenienti dalla Galleria Internazionale d'Arte Moderna di Ca' Pesaro."}
{"id": "2011494", "revid": "330183", "url": "https://it.wikipedia.org/wiki?curid=2011494", "title": "LinTo 500 Twin racer", "text": ""}
{"id": "2011500", "revid": "1448629", "url": "https://it.wikipedia.org/wiki?curid=2011500", "title": "Pullus", "text": ""}
{"id": "2011502", "revid": "1086846", "url": "https://it.wikipedia.org/wiki?curid=2011502", "title": "Milan Football Club 1935-1936", "text": "Questa voce raccoglie le informazioni riguardanti il Milan Football Club nelle competizioni ufficiali della stagione 1935-1936.\nStagione.\nCon l'arrivo di Piero Annoni alla presidenza, anche il Milan inizia ad acquistare giocatori sudamericani. In particolare tessera gli oriundi brasiliani Elisio Gabardo e Vicente Arnoni, a cui si aggiungono altri giocatori di alto livello come Mario Zidarich, Ermanno Bertolotti e Mario Zorzan: questo calciomercato fa ben sperare i tifosi rossoneri. Sulla panchina del Milan viene confermato Adolfo Baloncieri.\nIn campionato, dopo un'ottima partenza, il Milan conosce un periodo di crisi che lo porta a classificarsi 8\u00ba a pari merito con Alessandria, Genova 1893 e Napoli. La partita che segna il declino dei rossoneri \u00e8 la sconfitta a San Siro con il Torino per 1 a 0. In Coppa Italia, trofeo reintrodotto dopo l'edizione non conclusa della stagione 1926-1927, i rossoneri hanno un buon rendimento ma vengono eliminati in semifinale dall'Alessandria.\nOrganigramma societario.\nArea direttiva\nArea tecnica"}
{"id": "2011504", "revid": "111540558", "url": "https://it.wikipedia.org/wiki?curid=2011504", "title": "Villa Valiante", "text": "Villa Valiante \u00e8 posta tra via dello Scudillo e la strada della Conocchia a Napoli.\nFu prima propriet\u00e0 della baronessa Turini in Valiante e rappresentava un'architettura ibrida, una via di mezzo tra il classico palazzo suburbano e la villa. Le sue fondazioni rispettavano l'andamento del terreno caratterizzato da salti di quota.\nLa terrazza belvedere delimitata da una ringhiera con pilastri in piperno, era il centro dell'architettura in questione: vi era anche una cappella decorata a motivi dorici. Nell'Ottocento \u00e8 stata trasformata radicalmente secondo il gusto romantico, pi\u00f9 altre aggiunte e trasformazioni successive.\nIl complesso ospita un istituto scolastico religioso."}
{"id": "2011505", "revid": "287204", "url": "https://it.wikipedia.org/wiki?curid=2011505", "title": "Shillong Cantonment", "text": " \nShillong Cantonment \u00e8 una suddivisione dell'India, classificata come \"cantonment board\", di 12.385 abitanti, situata nel distretto dei Monti Khasi Orientali, nello stato federato del Meghalaya. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Shillong Cantonment assommava a 12.385 persone, delle quali 7.069 maschi e 5.316 femmine. I bambini di et\u00e0 inferiore o uguale ai sei anni assommavano a 1.506, dei quali 769 maschi e 737 femmine. Infine, coloro che erano in grado di saper almeno leggere e scrivere erano 9.173, dei quali 5.507 maschi e 3.666 femmine."}
{"id": "2011508", "revid": "599013", "url": "https://it.wikipedia.org/wiki?curid=2011508", "title": "Pier Luigi Cherubino", "text": "Biografia.\nNato a Roma, Loggi \u00e8 cresciuto a Puerto de la Cruz, Tenerife.\nCarriera.\nClub.\nHa il suo debutto professionistico con la prima squadra del CD Tenerife durante la stagione 1990-1991. In tale stagione ha disputato 16 partite di campionato, segnando il gol decisivo nella trasferta Real Betis, il 6 gennaio 1991, partita terminata 1-1.\nIn seguito viene utilizzato nelle successive 4 stagioni, giocando titolare nella Coppa UEFA 1993-1994.\nNel 1995, firma per lo Sporting de Gij\u00f3n con cui ha segnato undici gol in campionato, pi\u00f9 due gol in promozione contro UE Lleida e tre in Coppa del Re. Alla fine della stagione viene ingaggiato dal Real Betis, dove ha giocato per due stagioni in cui ha avuto modo di giocare settantacinque partite e ha segnato venti gol. Qui crea una coppia formidabile con l'ex Real Madrid, Alfonso.\nDopo aver fallito al Real Saragozza, nella stagione 1997/1998 e 1998/1999, Loggi torna al Tenerife, squadra allenata da Rafael Ben\u00edtez; inoltre ha giocato per sei mesi in CF Extremadura a fianco l'ex Atl\u00e9tico Madrid Kiko.\nSuccessivamente si trasferisce in squadre di categorie inferiori come il AD Laguna, l'UD Esperanza o RSD Alcal\u00e1, in cui infine si ritira nel 2007, a quasi 36 anni.\nNazionale.\nHa fatto il suo debutto internazionale (il suo unico match) per la nazionale spagnola il 12 ottobre 1994, in un incontro di Qualificazioni al campionato europeo di calcio 1996 contro la , come sostituto per Julio Salinas che aveva segnato entrambi i gol nella vittoria per 2-0."}
{"id": "2011509", "revid": "339392", "url": "https://it.wikipedia.org/wiki?curid=2011509", "title": "Semilampo", "text": ""}
{"id": "2011510", "revid": "339392", "url": "https://it.wikipedia.org/wiki?curid=2011510", "title": "Semi-lampo", "text": ""}
{"id": "2011511", "revid": "1543377", "url": "https://it.wikipedia.org/wiki?curid=2011511", "title": "Cherrapunjee", "text": " \nCherrapunjee o Cherrapunji (talvolta in italiano detta Cerrapungi) \u00e8 una citt\u00e0 dell'India di abitanti, situata nel distretto dei Monti Khasi Orientali, nello stato federato del Meghalaya. In base al numero di abitanti la citt\u00e0 rientra nella classe IV (da a persone).\nCon mm all'anno (media 1951-1980) \u00e8 spesso considerata la citt\u00e0 pi\u00f9 piovosa in assoluto, sebbene in effetti Mawsynram e Llor\u00f3 siano pi\u00f9 piovose. Mantiene comunque due primati mondiali per la massima piovosit\u00e0 in un anno con mm (agosto 1860-luglio 1861) e per la piovosit\u00e0 massima in un singolo mese con mm (luglio 1861).\nGeografia fisica.\nTerritorio.\nLa citt\u00e0 \u00e8 situata a 25\u00b0 18' 0 N e 91\u00b0 42' 0 E e ha un'altitudine di .\nClima.\nIl clima di Cherrapunjee \u00e8 di tipo sinico \"Cwb\" secondo la classificazione dei climi di K\u00f6ppen.\nSociet\u00e0.\nEvoluzione demografica.\nAl censimento del 2001 la popolazione di Cherrapunjee assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali 970 maschi e 938 femmine. Infine, coloro che erano in grado di saper almeno leggere e scrivere erano , dei quali maschi e femmine.\nRiferimenti.\nNella tavola numero 277 di Lupo Alberto, Enrico La Talpa esclama durante una giornata di pioggia: \"... sembra proprio l'estate di Cerrapungi!\". Le tavole seguenti mostrano che gli altri abitanti della fattoria McKenzie cominciano ad usare l'espressione \"estate di Cerrapungi\", senza per\u00f2 comprenderne il significato."}
{"id": "2011514", "revid": "110157", "url": "https://it.wikipedia.org/wiki?curid=2011514", "title": "Object-Graph Navigation Language", "text": "L'Object-Graph Navigation Language (OGNL) \u00e8 un Expression Language (EL) open-source per Java ed \u00e8 entrato a far parte di Apache Commons dal 2011, con il nome di \"Apache Commons OGNL\".\nDescrizione.\nPur utilizzando solo delle semplici espressioni supportate da Java, piuttosto che l'intero range, permette di impostare (set) ed ottenere (get) delle property (per cui \u00e8 comunque necessario definire i metodi \"setProperty\" e \"getProperty\" nel JavaBean), eseguire dei metodi di classi Java e ottenere una facile manipolazione degli array.\n\u00c8 destinato ad essere utilizzato nelle applicazioni Java EE con tag library come expression language.\nFu sviluppato inizialmente da Marc Andrew Davidson nel 1997, per poi diventare parte di OpenSymphony nel 2005 e quindi entrare nell'aprile 2011 nell'Apache Incubator, l'incubatore dei progetti della Apache Software Foundation, essendo considerato di largo utilizzo. Nell'agosto 2011 esce infine dall'incubatore e diviene parte di Apache Commons.\n\u00c8 incluso come libreria jar nella versione stabile di alcune distribuzioni Linux, come Debian e Ubuntu."}
{"id": "2011516", "revid": "106456", "url": "https://it.wikipedia.org/wiki?curid=2011516", "title": "Palagonite", "text": "La palagonite, termine coniato dal barone Wolfgang Sartorius von Waltershausen, \u00e8 una roccia derivante dall'idratazione del sideromelano, ialoclastite.\nIl sideromelano non \u00e8 altro che un vetro di composizione basaltica che si origina in eruzioni subacquee, sub-glaciali, quindi a contatto con acqua. L'interazione magma-acqua genera delle ialoclastiti (depositi di lava frantumata in seguito al contatto con l'acqua e conseguente immediato raffreddamento e frantumazione).\nWaltershausen ne ha coniato il termine nel 1845, per descrivere la massa di fondo scura dei tufi presenti nell'aria di Palagonia (Val di Noto Sicilia)."}
