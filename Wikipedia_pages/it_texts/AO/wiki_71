{"id": "2132102", "revid": "130040", "url": "https://it.wikipedia.org/wiki?curid=2132102", "title": "Ruggero I di Foix", "text": "Origine.\nRuggero era il figlio maschio secondogenito del conte di Carcassonne e di Couserans, primo Conte di Foix e poi conte di Bigorre, Bernardo Ruggero, come ci viene confermato dal documento n\u00b0 XXXVII dei Documents de la \"Histoire du Comt\u00e9 et de la Vicomt\u00e9 de Carcassonne\", e della Contessa di Bigorre, Garsenda, come ci viene confermato dal documento n\u00b0 XXXVIII dei Documents de la \"Histoire du Comt\u00e9 et de la Vicomt\u00e9 de Carcassonne\", che, secondo \"La Vasconie. Tables G\u00e9n\u00e9alogiques\", era l'unica figlia del Conte di Bigorre, Garcia Arnaldo e della moglie, Riccarda, figlia del visconte di Astarac, Garcia Arnaldo.\nBernardo Ruggero di Foix era il secondo figlio maschio del conte di Carcassonne e di Couserans, Ruggero I (930/40- dopo Aprile 1011) e di Adele di Pons (\u2020 dopo Aprile 1011), come ci viene confermato dal documento n\u00b0 134 delle \"Preuves de l'Histoire G\u00e9n\u00e9rale de Languedoc, Tome V\" inerente ad una donazione in cui viene citato coi genitori.\nBiografia.\nSuo padre, Bernardo Ruggero, mor\u00ec intorno al 1037 e venne sepolto a Foix, nel monastero che aveva fatto erigere.&lt;br&gt;Alla morte di Bernardo Ruggero i tre figli maschi maggiori ereditarono rispettivamente:\nRuggero divenne cos\u00ec secondo conte di Foix col nome di Ruggero I, mentre fu Ruggero II conte di Carcassonne.\nSecondo il documento n\u00b0 XXXVII dei Documents de la \"Histoire du Comt\u00e9 et de la Vicomt\u00e9 de Carcassonne\"appena subentr\u00f2 al padre Ruggero si accord\u00f2 con lo zio, Pietro Ruggero, vescovo di Gerona, per la spartizione della citt\u00e0 di Carcassonne e sempre nel 1034, con un secondo documento il n\u00b0 XXXVIII dei Documents de la \"Histoire du Comt\u00e9 et de la Vicomt\u00e9 de Carcassonne\", assieme alla madre Gersenda, rese omaggio allo zio paterno, il succitato, Pietro Ruggero.\nIl documento n\u00b0 2991 del \"Recueil des chartes de l'abbaye de Cluny. Tome 4\", successivo al 1049, ci conferma che Ruggero, assieme alla moglie Amica (Rotgerius comes de Foys et uxor eius, amici), fece una donazione all'Abbazia di Cluny.\nRuggero, nel 1063, fece un accordo per la divisione della citt\u00e0 di Carcassonne con il cugino, anche lui di nome Ruggero che portava il titolo di conte di Carcassonne (Ruggero III), come ci conferma il documento n\u00b0 266 della \"Histoire G\u00e9n\u00e9rale de Languedoc, Preuves, Tome V\".\nRuggero govern\u00f2 sulla contea di Foix fino al 1064, anno della sua morte. Non avendo avuto eredi, la contea pass\u00f2 al fratello minore Pietro Bernardo, gi\u00e0 conte di Couserans.\nMatrimonio e discendenza.\nCome ci conferma il documento n\u00b0 2991 del \"Recueil des chartes de l'abbaye de Cluny. Tome 4\", Ruggero aveva sposato Amica, una nobile di origine ignota, dalla quale ebbe un figlio, Piero, morto per\u00f2 in giovane et\u00e0; il nome della moglie, Amica, viene confermato anche dal documento n\u00b0 257 della \"Histoire G\u00e9n\u00e9rale de Languedoc, Preuves, Tome V\".&lt;br&gt;Comunque di Ruggero non risulta alcuna discendenza."}
{"id": "2132113", "revid": "276444", "url": "https://it.wikipedia.org/wiki?curid=2132113", "title": "SuperTwin", "text": ""}
{"id": "2132121", "revid": "110157", "url": "https://it.wikipedia.org/wiki?curid=2132121", "title": "Deni Lu\u0161i\u0107", "text": "Carriera.\nClub.\nHa iniziato la carriera da giocatore nel 1977 nel VK PO\u0160K di Spalato. Con la squadra spalatina conquist\u00f2 due Coppa di Jugoslavia, una Supercoppa LEN e due Coppa delle Coppe. Nel 1989 per un breve periodo si \u00e8 trasferito nel Rari Nantes Arenzano per poi tornare nella squadra spalatina.\nNel 1990 si trasfer\u00ec nel Volturno Sporting Club per poi trasferirsi nel 1992 nel Pescara Pallanuoto dove vinse una Coppa delle Coppe e una Supercoppa LEN.\nPer un anno ha giocato nel Paguros di Catania per poi tornare nel Pescara Pallanuoto da allenatore dove sollev\u00f2 un'altra Coppa delle Coppe. \nNel 1997 si \u00e8 seduto sulla panchina del VK PO\u0160K da allenatore. L'anno successivo ha giocato nel Ortigia di Siracusa. Nel 1999 ha chiuso la sua carriera da giocatore nel VK Zadar di Zara.\nNazionale.\nCon la nazionale della Jugoslavia ha disputato 252 incontri portandosi a casa due medaglie d'oro ai giochi olimpici di Los Angeles 1984 e Seoul 1988, un ore nel Campionato mondiale e due argenti negli Europei.\nCon la nazionale della Croazia ha disputato una finale nei Giochi del Mediterraneo contro il Settebello."}
{"id": "2132123", "revid": "599013", "url": "https://it.wikipedia.org/wiki?curid=2132123", "title": "Dubravko \u0160imenc", "text": "Collegamenti esterni.\n "}
{"id": "2132125", "revid": "1305772", "url": "https://it.wikipedia.org/wiki?curid=2132125", "title": "Lorentz", "text": ""}
{"id": "2132126", "revid": "599013", "url": "https://it.wikipedia.org/wiki?curid=2132126", "title": "Perica Buki\u0107", "text": "Carriera.\nClub.\nHa iniziato a giocare a pallanuoto nel 1979 a Sebenico nel VK Solaris (1979-1987). La carriera da giocatore l'ha conclusa nel 2001 nel Mladost di Zagabria.\nNazionali.\nPer la Jugoslavia (1983-1991) ha ottenuto 300 presenze, mentre con la Croazia (1992-1998) ha disputato 150 incontri."}
{"id": "2132127", "revid": "1784492", "url": "https://it.wikipedia.org/wiki?curid=2132127", "title": "Veselin \u0110uho", "text": ""}
{"id": "2132129", "revid": "599013", "url": "https://it.wikipedia.org/wiki?curid=2132129", "title": "Dragan Andri\u0107", "text": ""}
{"id": "2132131", "revid": "599013", "url": "https://it.wikipedia.org/wiki?curid=2132131", "title": "Igor Go\u010danin", "text": ""}
{"id": "2132133", "revid": "831312", "url": "https://it.wikipedia.org/wiki?curid=2132133", "title": "Mislav Bezmalinovi\u0107", "text": "Storia.\nTrascorse quasi tutta la sua carriera nel Jadran Spalato, squadra della citt\u00e0 di appartenenza, nella quale vinse due Euroleghe, l'ultima stagione si trasfer\u00ec in Italia al Pescara dove concluse la carriera da giocatore. Con la nazionale jugoslava vinse un oro alle olimpiadi e uno ai mondiali. Nel 1995 fu insignito con l'Ordine di Danica con il volto di Franjo Bu\u010dar ed considerato il miglior giocatore del Jadran di sempre."}
{"id": "2132134", "revid": "1784492", "url": "https://it.wikipedia.org/wiki?curid=2132134", "title": "Tomislav Pa\u0161kvalin", "text": ""}
{"id": "2132135", "revid": "599013", "url": "https://it.wikipedia.org/wiki?curid=2132135", "title": "Igor Milanovi\u0107", "text": ""}
{"id": "2132136", "revid": "63756", "url": "https://it.wikipedia.org/wiki?curid=2132136", "title": "Centraggio", "text": ""}
{"id": "2132137", "revid": "599013", "url": "https://it.wikipedia.org/wiki?curid=2132137", "title": "Goran Ra\u0111enovi\u0107", "text": ""}
{"id": "2132140", "revid": "6923", "url": "https://it.wikipedia.org/wiki?curid=2132140", "title": "Renco Posinkovi\u0107", "text": ""}
{"id": "2132142", "revid": "765341", "url": "https://it.wikipedia.org/wiki?curid=2132142", "title": "Serial Data Transport Interface", "text": "La SDTI, acronimo di Serial Data Transport Interface, \u00e8 un sistema di trasmissione di pacchetti dati tramite una comune interfaccia Serial Digital Interface, all'interno dello stesso flusso dati. Questa interfaccia permette la trasmissione di dati utilizzando tutte le comuni strutture di distribuzione e smistamento SDI gi\u00e0 esistenti.\nL'interfaccia SDTI \u00e8 standardizzata a livello SMPTE come SMPTE 305M per la televisione a definizione standard e come SMTPE 348M per la versione ad alta definizione. Dal momento che sfrutta un flusso dati SDI, i connettori usati sono del tipo BNC.\nAspetti tecnici.\nProgettata per evitare la perdit\u00e0 di qualit\u00e0 dovuta a generazioni di copie successive dei formati digitali compressi, la SDTI trova applicazione su sistemi DV, DVCPRO, Betacam SX e MPEG-2. \u00c8 possibile trasferire il video tra due dispositivi senza perdita di qualit\u00e0, finch\u00e9 il codec utilizzato \u00e8 lo stesso per entrambi.\nInsieme al video, \u00e8 possibile trasferire anche tutti i canali audio supportati, il timecode e tutti i dati ausiliari.\nAll'interno di un flusso standard SDI, i dati sono inseriti nel normale video attivo, tra i pacchetti \"Start of Active Video (SAV)\" e \"End of Active Video (EAV)\". In un flusso a 270\u00a0 Mb/s sono disponibili 1440 parole d 10 bit (1920 parole a 8 bit nella versione a 360\u00a0Mb/s).\nDal momento che i dati SDTI sono compressi, il trasferimento pu\u00f2 avvenire a velocit\u00e0 superiori rispetto a quella di riproduzione, cosa molto utile nel caso di trasferimento di registrazioni su un video server.&lt;br&gt;Per esempio, i videoregsitratori in formato IMX utilizzano un flusso MPEG-2 a 50 Mb/s che pu\u00f2 essere riversato in met\u00e0 del tempo nominale."}
{"id": "2132143", "revid": "729019", "url": "https://it.wikipedia.org/wiki?curid=2132143", "title": "Guerra civile in Etiopia", "text": "La Guerra Civile in Etiopia fu combattuta nello Stato africano Etiopia tra il 1974 e 1988.\nContesto storico.\nIl conflitto armato inizi\u00f2 il 12 settembre 1974 con il colpo di Stato del Derg contro l'imperatore Hail\u00e9 Selassi\u00e9 I.\nLa guerra civile s'inserisce nel contesto della guerra fredda e della lotta per l'indipendenza dell'Eritrea. Si \u00e8 conclusa nel 1991 con la caduta della Repubblica Popolare Democratica d'Etiopia, lasciandosi alle spalle circa 1,4 milioni di morti (molti per carestia), di cui 1 milione furono bambini tra i 0 e 4-6 anni. La guerra fu inoltre la causa scatenante della grande carestia che colp\u00ec il paese tra il 1983 e il 1985.\nNel 1977 la Somalia invase la regione dell'Ogaden, abitata da somali ma appartenente all'Etiopia, che contrattacc\u00f2 con l'aiuto militare di una coalizione comprendente URSS, Cuba, Yemen del Sud, Repubblica Democratica Tedesca e Corea del Nord, tra cui l'invio di soldati di truppe da combattimento cubane; gli scontri proseguirono fino alla firma del trattato di pace nel 1988."}
{"id": "2132144", "revid": "16758", "url": "https://it.wikipedia.org/wiki?curid=2132144", "title": "Les Humphries Singers", "text": "I Les Humphries Singers sono stati un gruppo musicale tedesco, fondato ad Amburgo nel 1969 dal cantante e musicista inglese Les Humphries, che allora viveva nella citt\u00e0 tedesca, e dal compositore Henner Hoier. Il gruppo era formato da un gran numero di cantanti di estrazione etnica diversa, alcuni dei quali facevano anche parte di altri gruppi. Tra gli altri, John Lawton (che canter\u00e0 anche per i Lucifer's Friend e gli Uriah Heep), J\u00fcrgen Drews, Liz Mitchell (futura leader dei Boney M).\nI Les Humphries Singers si sciolsero alla fine degli anni '70, quando Les Humphries fu costretto a tornare in patria per problemi col fisco.\nBackground musicale e stile.\nI Les Humphries Singers avevano un repertorio composto da un mix di \"cover\" pop e gospel ed ebbero un discreto successo in Europa.\nMescolavano le tendenze della musica pop tedesca dell'epoca (cantata in inglese) con le istanze del movimento hippie. Come i Boney M, la musica faceva largo uso di rhythm and blues, gospel, e sonorit\u00e0 disco, ma con il frequente uso di effetti psichedelici ottenuti con phaser e flanger; come James Last, facevano grande uso di cori in sottofondo, anche nelle registrazioni in studio, per ottenere un effetto \"dal vivo\".\nI successi e la fine.\nI loro primi singoli di successo furono \"Mexico\" (1972), basata sulla canzone country \"The Battle of New Orleans\" di Jimmy Driftwood, e \"Mama Loo\" (1973), una variazione di \"Barbara Ann\" dei Beach Boys.\nNel 1976 hanno rappresentato la Germania all'Eurovision Song Contest, con una formazione ridotta a sei membri, presentando \"Sing Sang Song\" di Ralph Siegel, ma chiusero soltanto al 15\u00ba posto. Fu l'inizio della fine: la band si sciolse nello stesso anno.\nLe \"reunion\".\nDopo una breve \"reunion\" nel 1982, alla fine del 1991 la band si riun\u00ec per una serie di concerti che termin\u00f2 all'inizio del 1993, ed un album uscito nel 1992.\nNel 2007 alcuni membri della band originale fondarono i \"The Original Singers\", registrando i loro vecchi successi e aggiungendo nuovi brani. Il nome fu poi cambiato nel 2009 in \"The Les Humphries Singers Reunion\", il cui primo album \u00e8 uscito nell'aprile 2009. Nel 2011 hanno ripreso il nome originale, ed un anno pi\u00f9 tardi hanno pubblicato l'album \"Forever Young\" e il singolo omonimo."}
{"id": "2132163", "revid": "81103", "url": "https://it.wikipedia.org/wiki?curid=2132163", "title": "Bava Beccaris", "text": ""}
{"id": "2132164", "revid": "1543377", "url": "https://it.wikipedia.org/wiki?curid=2132164", "title": "La mia vita \u00e8 un disastro", "text": "La mia vita \u00e8 un disastro (\"Angus, Thongs and Perfect Snogging\") \u00e8 un film del 2008 diretto da Gurinder Chadha.\nIl soggetto \u00e8 tratto dai libri per ragazzi \"La mia vita \u00e8 un disastro, nemmeno il mio gatto mi capisce\" e \"Sono disperata e nessuno se ne cura\", scritti da Louise Rennison per la serie \"Confessioni di Georgia Nicolson\".\nIl film \u00e8 uscito il 25 luglio 2008 nel Regno Unito e il 21 novembre dello stesso anno in Italia.\nTrama.\nGeorgia \u00e8 una ragazza di quattordici anni la cui voglia di crescere troppo in fretta la porta spesso a confrontarsi a parole con il padre e la madre, che lei definisce antiquati.\nGeorgia ha tre amiche del cuore: Jas, Ellen e Rosie, con cui passa molto tempo.\nLa sua vita per\u00f2 comincia a subire dei cambiamenti quando nella loro scuola si trasferiscono da Londra due gemelli: Robbie e Tom. I due conquistano l'attenzione di Georgia e Jas, che inizieranno a pedinarli insieme alle altre due amiche. Tuttavia Robbie comincia a frequentare la ragazza pi\u00f9 popolare della scuola, Lindsay, la quale ha un rapporto di antipatia con Georgia che, quindi, mette in atto dei piani, aiutata da Jas, per conquistare il ragazzo e portarlo via a Lindsay. Grazie a uno di questi, riesce a passare una giornata con Robbie, facendosi conoscere meglio e farsi apprezzare, mentre la sua amica Jas riesce a mettersi con Tom.\nSuccessivamente, al padre di Georgia viene offerto un lavoro e parte per la Nuova Zelanda. Georgia inizialmente \u00e8 entusiasta di questo, poich\u00e9 cos\u00ec, grazie all'assenza del padre, potrebbe riuscire a convincere la madre ad affittare un locale e assumere un dj per fare la sua festa di compleanno. Cos\u00ec, nel periodo di assenza del genitore, Georgia inizia ad avere un rapporto pi\u00f9 sereno con la madre.\nGeorgia, non avendo mai baciato un ragazzo, spinta dalle sue amiche, decide di prendere lezioni da Peter, un \"insegnante\" di baci. Sfortunatamente, Peter si innamora di lei e, a una festa, improvvisamente la bacia, facendo credere a Robbie che i due siano fidanzati. L'amica Jas informa Georgia che i gemelli sarebbero andati in piscina, senza Lindsay, cos\u00ec Georgia decide di raggiungere Robbie in piscina per dirgli la verit\u00e0, gli dice che lei non \u00e8 fidanzata con Peter e a questa rivelazione lui la bacia dicendole che l'avrebbe chiamata non appena avesse sistemato una faccenda.\nIn questo frangente, la madre sembra avere una relazione con Jem, l'arredatore di interni che lavora in casa loro. Cos\u00ec Georgia decide di andare a chiedere al capo di suo padre di farlo tornare a lavorare in Inghilterra, per\u00f2 senza successo.\nPassano i giorni e Robbie non la chiama, Georgia decide cos\u00ec di farlo ingelosire: invita al concerto di Robbie il suo miglior amico, Dave. Robbie ne rimane sconvolto e Dave s'innamora di lei.\nLa vita di Georgia prende una brutta piega: Jas per sbaglio dice a Dave che in realt\u00e0 Georgia non \u00e8 interessata a lui, ma a Robbie e che l'ha usato per far ingelosire quest'ultimo, Georgia litiga pubblicamente con Jas e tutti i suoi sotterfugi attuati per conquistare Robbie vengono fuori, Robbie infuriato da queste rivelazioni la pianta. Georgia decide cos\u00ec di trasferirsi in Nuova Zelanda per seguire il padre, avendo paura che i suoi genitori si possano separare.\nGeorgia chiede scusa a Robbie, che, ancora innamorato, le chiede di essere la sua ragazza, ma lei lo informa che presto sarebbe andata a vivere in Nuova Zelanda. Poco dopo \u00e8 il compleanno di Georgia: sua madre e Jas le organizzano una festa a sorpresa, in cui partecipa anche il padre, il quale la informa che non sarebbero pi\u00f9 partiti: la ragazza fa quindi pace con Jas, e d\u00e0 a Robbie il bacio che attendeva da tempo.\nProduzione.\nGurinder Chadha era inizialmente incaricata di scrivere la sceneggiatura, ma dopo che la Paramount ne prese in visione lo script la conferm\u00f2 alla regia.\nLa lavorazione si \u00e8 svolta in Inghilterra. Gli esterni e le scene principali sono state girate presso la localit\u00e0 di Eastbourne e gli interni e ulteriori sequenze agli Ealing Studios di Londra. Altre location utilizzate sono Middlesex dove \u00e8 stata posizionata la casa di Georgia, Hillingdon dove si \u00e8 scelta la scuola e Uxbridge dove si sono filmate le sequenze riguardanti night club.\nLa colonna sonora comprende il brano di Ava Leigh \"Mad About the Boy\". Il gruppo musicale Stiff Dylans \u00e8 realmente esistente, con la differenza che il protagonista del film non ne fa realmente parte."}
{"id": "2132168", "revid": "1702319", "url": "https://it.wikipedia.org/wiki?curid=2132168", "title": "Joy to the World", "text": "Joy to the World \u00e8 un celebre canto natalizio tradizionale composto nel 1719 da Isaac Watts (1674\u20131748), scrittore di inni inglese, che riadatt\u00f2 un Salmo su Re Davide - Salmo 97 (98). La melodia \u00e8 basata sul \u201cMessia\u201d del compositore tedesco Georg Friedrich H\u00e4ndel (1685\u20131759), poi arrangiata nel 1836 da Lowell Mason (1792\u20131872).\nTesto.\nIl brano \u00e8 cristiano: la \u201cgioia\u201d (joy to the world) a cui fa riferimento il titolo non \u00e8 quella per l'arrivo del Messia, come suggerirebbe il contesto dei canti natalizi, bens\u00ec quello della seconda venuta, nota con il termine di parusia, o ritorno trionfale di Ges\u00f9 alla \"fine dei tempi\".\nJoy to the world! the Lord is come;\nLet earth receive her King;\nLet every heart prepare him room,\nAnd heaven and nature sing,\nAnd heaven and nature sing,\nAnd heaven, and heaven, and nature sing.\nJoy to the world! the Saviour reigns;\nLet men their songs employ;\nWhile fields and floods, rocks, hills, and plains\nRepeat the sounding joy,\nRepeat the sounding joy,\nRepeat, repeat the sounding joy.\nNo more let sins and sorrows grow,\nNor thorns infest the ground;\nHe comes to make His blessings flow\nFar as the curse is found,\nFar as the curse is found,\nFar as, far as, the curse is found.\nHe rules the world with truth and grace,\nAnd makes the nations prove\nThe glories of His righteousness,\nAnd wonders of His love,\nAnd wonders of His love,\nAnd wonders, wonders, of His love.\nVersioni discografiche.\nNumerose sono le interpretazioni del brano da parte di cantanti moderni. Tra questi ricordiamo: Whitney Houston, i Boney M, Michael Bolton, Mariah Carey (la canzone fa parte del suo album \"Merry Christmas\" del 1994), Neil Diamond, Pl\u00e1cido Domingo, Mahalia Jackson, The Kelly Family (in \"Christmas all Year\" del 1981), Mario Lanza, Dolly Parton, Train, Sufjan Stevens (Songs for Christmas), Piccoli Cantori di Torino (in \"Canti natalizi da tutto il mondo\" del 1994).\nNe esiste anche una parodia scolastica, \"Joy to the World, Our Teacher's Dead\"."}
{"id": "2132169", "revid": "2091899", "url": "https://it.wikipedia.org/wiki?curid=2132169", "title": "Li Rong Mei", "text": "Nata a Shanghai, ultima di cinque figli, all'et\u00e0 di 4 anni viene avviata allo sport dal padre (istruttore di nuoto) per irrobustire il suo esile corpo essendo nata durante il periodo della grande carestia.\nIl Wushu.\nNella primavera del 1970 incontra il wushu (\u6b66\u8853), le lezioni erano tenute in un parco da un giovane maestro, convince i suoi genitori di lasciar perdere il nuoto per praticare le arti marziali.\nAlle elementari le sue qualit\u00e0 atletiche emergono subito, per questo viene indirizzata presso un centro specializzato per il wushu diretto da Hu Han Pin (grande maestro nello stile del prigioniero scelto per seguire il premier Zhou Enlai durante un viaggio in occidente per mostrare le tecniche del wushu)\nSeguiranno anni di intensa pratica e studio. Da Li Fon Mei Maestro e grande atleta nel Taiji (allieva diretta di Fu Zhong Wen) inizia ad apprendere anche le basi del taijiquan (\u592a\u6781\u62f3).\nPassando per selezioni sempre pi\u00f9 dure con migliaia di coetanei e competizioni importanti (dove \u00e8 sempre sul podio) il suo tempo di pratica \u00e8 la mattina prima delle lezioni e il pomeriggio al termine della scuola, le lezioni sono generalmente all'aperto con ogni tempo, per lei non c'\u00e8 spazio per il gioco e le amicizie.\nLo Shanghai Wushu Team.\nNel 1977 entra nel prestigioso Tecnical College di Educazione Fisica di Shanghai dove attraverso una ancor pi\u00f9 dura selezione durata 2 anni insieme ad altri 4 praticanti entrer\u00e0 a far parte del Wushu team di Shanghai.\nNel 1978 viene selezionata per far parte di una squadra che girer\u00e0 tutta l'America latina per esibizioni di wushu, ma dovr\u00e0 rinunciare per un incidente subito in fase di allenamento.\nNel 1979 diviene allieva diretta di Fu Zhong Wen divenendo grande atleta anche nel taiji.\nNelle gare nazionali \u00e8 sul podio con le doppie lance, sciabola, taijiquan e taijijian (spada).\nNegli anni 80 per aver primeggiato in ben 6 specialit\u00e0 ai grandi campionati nazionali ottiene il titolo di Gran Maestro, entra a far parte della nazionale cinese, tra i suoi compagni di squadra Li Lian Jie (meglio conosciuto come Jet Li) e Zhao Chang Jun di Xian, viaggia pi\u00f9 volte in tutta l'Asia e in Europa per dimostrazioni e seminari sul wushu.\nNel 1988 inizia la sua esperienza cinematografica partecipando alle riprese di un film di arti marziali.\nDiffondere il Wushu e il Taiji.\nNel 1989 si trasferisce in Italia, collabora alla formazione della federazione italiana wushu che pi\u00f9 avanti prender\u00e0 il nome di FIWuK dove ricoprir\u00e0 il ruolo di Direttore Tecnico.\nI suoi interventi nei canali televisivi nazionali e a importanti manifestazioni marziali contribuiranno in maniera decisiva alla diffusione del Wushu e Taiji in Italia e in Svizzera\nNel 1993 arriva in Italia Fu Zhong Wen per conferire alla sua allieva Li Rong Mei la responsabilit\u00e0 europea della Scuola Yang chiamata Yongnian (dal luogo di nascita di Yang Chengfu).\nCinema, Televisione, libri\nNegli anni 90 partecipa a diverse puntate de \"Alla ricerca dell'arca\" condotta da Mino Damato su Rai 3 e a \"Incontri Televisivi\" condotta sempre dallo stesso su Tele Monte Carlo.\nSu Rai 3 Conduce per una settimana una serie di lezioni sul taiji.\nPer il \"Madame Butterflay\" diretto e interpretato da Ugo Tognazzi e Braghetti \u00e8 maestro d'armi per le sequenze dell'opera di Pechino.\nNel 1999 a Sanremo interpreta coreografie marziali per Franco Battiato.\nNel 2005 interpreta il Taiji nel film Musikanten di Battiato.\nNel 2006 \u00e8 attrice e maestro d'armi nel Film \"Vendetta Cinese\" dei Manetti Bros. per Rai Fiction.\nNel 2009 La regista Alessandra Populin ha girato un documentario \"Fiore d'inverno, una donna guerriero\" che ripercorrendo i ricordi di Li Rong Mei in Cina affronta un viaggio nel mondo dell'arte marziale cinese tra passato e presente.\nCollegamenti esterni.\nIl Maestro Li Rongmei in Cina:\nLa scuola del Maestro Li Rongmei:"}
{"id": "2132170", "revid": "709565", "url": "https://it.wikipedia.org/wiki?curid=2132170", "title": "Argyrosomus regius", "text": "L'ombrina boccadoro o bocca d'oro (Argyrosomus regius) \u00e8 un pesce di mare e di acque salmastre della famiglia Sciaenidae.\nDistribuzione e habitat.\n\u00c8 diffusa nel Mediterraneo, nel mar Nero (rara) e nell'Oceano Atlantico orientale tra il Senegal e la Manica, pi\u00f9 raramente pu\u00f2 raggiungere le acque di Danimarca, Norvegia meridionale ed addirittura Islanda (dove si \u00e8 registrata una sola cattura). Nei mari italiani non \u00e8 comune. \u00c8 una delle poche specie di pesci che abbiano effettuato la migrazione inversa rispetto alla migrazione lessepsiana ovvero dal Mediterraneo siano passate nel mar Rosso attraverso il canale di Suez.\nVive su fondi sabbiosi, in genere vicino alle rive, ed essendo eurialina, penetra nelle foci e nelle lagune salmastre.\nDescrizione.\nIl corpo \u00e8 allungato, assai pi\u00f9 che negli altri scienidi, con ventre quasi a bordo rettilineo e dorso pi\u00f9 arcuato. La bocca \u00e8 grande e terminale, armata di forti denti, di cui gli anteriori caniniformi. L'interno della bocca \u00e8 color giallo oro. Le pinne dorsali sono due, contigue, la prima triangolare e pi\u00f9 corta della seconda che porta raggi molli, l'anale \u00e8 corta, cos\u00ec come le pinne ventrali e le pinne pettorali. La pinna caudale \u00e8 invece ampia ed a margine tronco.\nLa livrea \u00e8 grigio piombo con riflessi brunastri sul dorso ed argenteo su fianchi e ventre. I fianchi sono attraversati da sottili linee brune oblique. La linea laterale \u00e8 nera e molto evidente.\nPu\u00f2 misurare eccezionalmente 1,45\u00a0m per 36\u00a0kg di peso.\nAlimentazione.\nSi ciba di pesci, soprattutto cefali, che cattura in acque basse ed anche nelle foci dei fiumi.\nBiologia.\nQuesta specie ha la vescica natatoria molto sviluppata e pu\u00f2 utilizzarla per produrre suoni udibili anche fuori dell'acqua per decine di metri.\nPesca.\nLe sue carni sono tra le pi\u00f9 pregiate ma \u00e8 cos\u00ec sporadica la sua cattura da non costituire oggetto di pesca specifica. Viene comunque insidiata con reti e lenze (soprattutto con la tecnica del surf casting, per la quale \u00e8 una delle prede pi\u00f9 pregiate). Viene anche allevata nelle lagune con ottime rese e viene venduta come \u201combrina\u201d ma non si tratta di una truffa perch\u00e9 le sue carni sono considerate ancora migliori di quelle, pur ottime, della vera ombrina."}
{"id": "2132174", "revid": "19933", "url": "https://it.wikipedia.org/wiki?curid=2132174", "title": "Parus caeruleus", "text": ""}
{"id": "2132175", "revid": "2028514", "url": "https://it.wikipedia.org/wiki?curid=2132175", "title": "Tintura dei capelli", "text": "La tintura dei capelli \u00e8 una tecnica con la quale viene colorato o decolorato il colore naturale dei capelli. Viene utilizzata per molteplici scopi che possono andare dalla copertura dei capelli bianchi, al ripristino del colore originale, \"scolorito\" in seguito ad altri trattamenti. Frequentemente il suo utilizzo per\u00f2 \u00e8 quello di creare un nuovo look, tramite il cambio del colore dei capelli.\nTipi di tinture.\nColorazione temporanea.\n\u00c8 un tipo di tintura, applicata nella forma di shampoo colorante, o lozione, che fa mantenere il colore ai capelli per un tempo breve che se ne va normalmente dopo il primo lavaggio. Nel caso delle colorazioni temporanee, vengono utilizzati prodotti con un elevato peso molecolare, che semplicemente si appoggiano sulla cuticola del capello e quindi vengono rimossi facilmente.\nColorazione semipermanente.\nRispetto alla colorazione temporanea, quella semipermanente deve resistere ad un numero di lavaggi superiore, normalmente dai 4 agli 8 lavaggi. Lo scopo principale \u00e8 quello di colorare i capelli bianchi o dare maggiore tono al colore naturale, ma non possono schiarire i capelli. Di conseguenza l'applicazione di colorazioni semipermanenti non richiede alcuna modifica preliminare (richiesta invece nel caso della colorazione permanente).\nColorazione permanente.\nLe tinture permanenti contengono vari composti in grado di reagire tra loro per dare polimeri colorati. Di per s\u00e9, quindi, questi composti non sono colorati ma acquisiscono tale caratteristica soltanto dopo una reazione chimica in situ, quindi all'interno del capello. Le formulazioni delle tinture permanenti che si trovano in commercio sono, in linea di massima, cos\u00ec composte: una parte in cui si trovano i coloranti primari (che sono sempre para), i copulanti (che sono sempre meta), l'ammoniaca, delle sostanze tampone per mantenere un pH basico, e un antiossidante per evitare l'ossidazione dei coloranti; la seconda parte \u00e8 invece composta da agenti ossidanti come l'acqua ossigenata pura o addizionata con urea. Le tinture permanenti presentano dei vantaggi e degli svantaggi. Gli aspetti positivi sono: ampio range di colorazioni e sfumature; coprono perfettamente i capelli bianchi; sono prodotti economici; sono molto facili da utilizzare. L'unico svantaggio \u00e8 che possono causare allergie o irritazioni.\nDecolorazione.\nLa decolorazione \u00e8 un processo chimico simile a quello della normale colorazione, ma che anzich\u00e9 \"depositare\" il colore all'interno del fusto del capello, fa in modo che vengano disperse le molecole di colore naturali, facendo conseguentemente \"perdere\" il colore originale dei capelli, che tender\u00e0 a schiarirsi. Pi\u00f9 tempo il decolorante viene lasciato agire, pi\u00f9 molecole andranno disperse, e pi\u00f9 chiaro sar\u00e0 il risultato finale. Si tratta di un trattamento indispensabile quando si vuole passare da un colore scuro ad uno pi\u00f9 chiaro (per esempio, dai capelli neri al biondo).\nEsistono una serie di rimedi naturali che permettono di schiarire i capelli, senza arrivare alla decolorazione (possibile solo con la chimica).\nColori esotici.\nLa maggior parte delle tinture per capelli tende a ricreare un colore naturale dei capelli, normalmente biondo, rosso, castano o nero. Tuttavia esistono prodotti designati appositamente per tingere i capelli di colori non naturali e quindi disponibili in qualunque tonalit\u00e0. Fanno parte della cultura punk, ma oggi questo tipo di prodotti sono venduti in tutti i negozi di forniture per parrucchieri. Il metodo di applicazione del colore \u00e8 il medesimo di quello delle tinte normali."}
{"id": "2132176", "revid": "281901", "url": "https://it.wikipedia.org/wiki?curid=2132176", "title": "Bocca d'oro", "text": ""}
{"id": "2132177", "revid": "281901", "url": "https://it.wikipedia.org/wiki?curid=2132177", "title": "Ombrina bocca d'oro", "text": ""}
{"id": "2132179", "revid": "1821190", "url": "https://it.wikipedia.org/wiki?curid=2132179", "title": "Invertitore", "text": "Un invertitore (o porta NOT), nell'elettronica digitale, indica una porta logica che implementa la negazione logica. La sua tabella di verit\u00e0 \u00e8 la seguente:\nTale dispositivo restituisce dunque il valore negato del livello logico in ingresso.&lt;br&gt;\nSi tratta della porta logica fondamentale, e la sua realizzazione tramite transistor ad effetto di campo la rende il costituente base della logica CMOS.\nRealizzazione elettronica.\nL'invertitore pu\u00f2 essere realizzato usando un singolo transistor NMOS o PMOS, accompagnati da un resistore. Poich\u00e9 il circuito che pilota la porta vede (almeno idealmente) un carico capacitivo, non si avr\u00e0 dissipazione di potenza in condizioni statiche, ma solo durante le commutazioni. Per tale motivo \u00e8 largamente diffuso l'utilizzo di due transistor complementari, a ciascuno dei quali \u00e8 associato il funzionamento di uno stato logico: quando un transistor \u00e8 acceso, l'altro \u00e8 interdetto, e viceversa. Il terminale di \"source\" del PMOS \u00e8 connesso alla tensione codificata come livello logico alto (generalmente \u00e8 la tensione di alimentazione, il terminale di \"source\" dell'NMOS \u00e8 connesso alla tensione di riferimento codificata come livello logico basso: se dunque all'ingresso dell'invertitore si presenta un segnale corrispondente al livello logico alto l'NMOS entrer\u00e0 in zona resistiva fornendo un percorso a bassa resistivit\u00e0 per la corrente, restituendo in uscita uno 0 logico. Se invece all'ingresso si presenta un segnale corrispondente al livello logico basso sar\u00e0 il PMOS ad entrare in zona resistiva e collegare l'uscita al livello logico alto.\nL'invertitore pu\u00f2 essere realizzato anche con un transistor a giunzione bipolare, realizzando cos\u00ec la logica resistor-transistor logic o transistor-transistor logic a seconda dell'utilizzo del resistore o di due dispositivi. Al dispositivo pu\u00f2 essere aggiunta la funzione trigger di schmitt, ovvero dotarlo di isteresi nella commutazione del segnale, tra le varie famiglie logiche, quello caratterizzato dal minore assorbimento in corrente in assoluto \u00e8 il 40106, della serie 4000, chip contenente 6 invertitori schmitt trigger. "}
{"id": "2132186", "revid": "599013", "url": "https://it.wikipedia.org/wiki?curid=2132186", "title": "Boccadoro", "text": ""}
{"id": "2132187", "revid": "281901", "url": "https://it.wikipedia.org/wiki?curid=2132187", "title": "Ombrina boccadoro", "text": ""}
{"id": "2132191", "revid": "26630", "url": "https://it.wikipedia.org/wiki?curid=2132191", "title": "Filosofia chassidica", "text": "Per filosofia chassidica o Chassidut (ebraico: \u05d7\u05e1\u05d9\u05d3\u05d5\u05ea \"\u1e25asid\u00fbt\" , parola alternativamente traslitterata con Hassidismo, Chassidismo, Chassidus ecc.) si intendono gli insegnamenti, le interpretazioni e le direttive dell'ebraismo rabbinico e della filosofia che sottost\u00e0 al movimento religioso chassidico moderno.\nLa parola deriva dall'ebraico \"chesed\" (gentilezza) e dall'appellativo \"chassid\" (pio) che nella letteratura rabbinica pi\u00f9 antica significa \"colui che, conoscendo la stretta norma, fa pi\u00f9 di quanto strettamente previsto dall\u00b4halakha\".\nAlcuni movimenti ebraici di antica data venivano anche chiamati con tale nome, per esempio gli Chassidei ashkenaziti della Germania medievale.Oggi per\u00f2 la filosofia e il movimento chassidici fanno riferimento al movimento iniziato da Rabbi Israel ben Eliezer (il Baal Shem Tov) nel XVIII secolo in Podolia (ora Ucraina). I suoi discepoli pi\u00f9 stretti svilupparono la rispettiva filosofia nel corso dei primi anni del movimento. Dalla terza generazione, i principali capi religiosi elaborarono differenti interpretazioni e si dispersero per l'Europa orientale, dalla Polonia e Ungheria alla Lituania e Russia dando origine alle diverse chassidut.\nAspetti del pensiero chassidico.\nLa tradizione ed il pensiero chassidici hanno attratto ammiratori anche fuori dell'ambito del movimento stesso, e fuori del credo ebraico ortodosso, a causa della sua ispirazione carismatica e le sue pulsioni spirituali. L'espressione della cultura religiosa ebraica che inizi\u00f2 prima dell'arrivo del modernismo, con le sue storie, aneddoti, e insegnamenti stimolanti, ha offerto profonde dimensioni spirituali alla gente d'oggi. Nelle sue articolazioni pi\u00f9 sistematiche ed intellettuali, per\u00f2, \u00e8 anche una forma di esegesi ebraica tradizionale delle Sacre Scritture e della letteratura rabbinica, nuova fase dello sviluppo del misticismo ebraico e sistema teologico illuminato filosoficamente, che pu\u00f2 venir confrontato con la prima filosofia ebraica di base. Tale qualit\u00e0 riesce ad abbracciare ed unificare le varie differenti discipline filosofiche e mistiche (nella tradizione mistica della Kabbalah), che vennero elaborate prima del Chassidismo: la connessione esperienziale con la spiritualit\u00e0 avviene tramite una complessa teologia concettuale e d'interpretazione testuale. Ci\u00f2 contrasta con alcune definizioni comuni e pi\u00f9 intuitive del misticismo.\nNella tradizione ebraica, le nuove idee derivano la loro autorit\u00e0 dall'interpretazione scritturale. Ottengono conseguentemente un'organizzazione intellettiva. Il pensiero chassidico \u00e8 costruito sulla Kabbalah e a volte viene riconosciuto come una nuova fase del suo sviluppo (sebbene siano implicite nella Chassidut le nuove interpretazioni della Kabbalah, estratte dalle sue nuove posizioni filosofiche e ad essa relazionate). La Kabbalah fornisce la struttura completa della metafisica tradizionale ebraica, usando sottili metafore e categorizzazioni. Studia l'interazione divina con la creazione, attraverso la descrizione delle emanazioni che rivelano e mediano la divinit\u00e0. Data la preoccupazione di scostare queste idee da qualsiasi connotazione fisica, tradizionalmente i kabbalisti ne limitavano la loro trasmissione a ristretti gruppi di studiosi esperti, per evitare che si facessero o poi si trasmettessero errori d'interpretazione.\nLa Chassidut trasmette lo studio kabbalistico di complicate emanazioni metafisiche e del divino, che vede permeare ogni livello e trascendere ogni cosa, in modo semplice ed adattato per essere diffuso. La Chassidut esamina il significato spirituale interiore della Kabbalah correlandone i rispettivi concetti alla consapevolezza interiore dell'uomo, con analogie ideali scaturite dall'osservazione umana. Tale indipendenza dalla natura esoterica della Kabbalah fornisce al pensiero chassidico l'abilit\u00e0 di venir espresso nelle sue storie spirituali, insegnamenti pratici e pratiche emotive, come anche la capacit\u00e0 di pervadere e illuminare altri livelli di interpretazione della Torah e non solo le idee nascoste della Kabbalah. La Chassidut usa la terminologia kabbalistica solo quando spiega e ravviva il livello kabbalistico interpretativo della Torah. Tale particolare capacit\u00e0 di portare la Kabbalah ad una comprensione intellettiva ed emotiva \u00e8 solo una delle tante caratteristiche e forme di pensiero chassidico. Quegli scritti chassidici che sono pi\u00f9 approfonditi usano la Kabbalah estensivamente, secondo le varie correnti del Chassidismo, ma solo come mezzo per descriverne i processi spirituali che si riferiscono alla vita religiosa dell'uomo. Il contributo spirituale della gamma filosofica chassidica per la prima volta offre a tutti la possibilit\u00e0 di accedere in modo semplice alle dimensioni interiori dell'Ebraismo.\nIntroduzione al pensiero chassidico nel suo contesto storico.\nLa nuova interpretazione dell'Ebraismo inizi\u00f2 col Baal Shem Tov, e venne sviluppata dai suoi successori, prese idee dalla tradizione ebraica e diede loro un nuovo impulso e significato. Si bas\u00f2 specialmente sulla tradizione mistica della Kabbalah e la present\u00f2 in un modo tale che fosse accessibile per la prima volta a tutti gli ebrei. Fino allora la tradizione mistica ebraica era stata comprensibile e riservata solo ad una stretta \u00e9lite di studiosi. Il calore spirituale di questa nuova dimensione della Torah cattur\u00f2 i cuori delle masse, mentre le profonde idee che le sottostavano attrasse grandi maestri. Il movimento chassidico divenne uno dei pi\u00f9 famosi movimenti revival della storia ebraica. La sua spiritualit\u00e0 assicur\u00f2 la fedelt\u00e0 di molti ebrei osservanti, nel corso dei drammatici cambiamenti sociali, politici e intellettuali della storia moderna, ed ha anche interessato alcuni movimenti ebraici non-ortodossi odierni (specialmente grazie all'influenza del Neochassidismo. Le storie carismatiche che si raccontano sui Maestri chassidici, i contributi emotivi che la Chassidut ha portato all'ebraismo, insieme all'originalit\u00e0 creativa di alcuni suoi insegnamenti, sono noti in tutto il mondo ebraico. Filosofi della religione come Martin Buber e scrittori come Elie Wiesel hanno pubblicizzato le dimensioni carismatiche e liriche del chassidismo, mentre gli storici, influenzati dalla prima Haskalah (movimento illuminista), furono d'aiuto nel formulare il quadro popolare del chassidismo come movimento che molto incoraggiava l'esuberanza emotiva e la gioia nell'ambito delle tradizionali strutture dello studio rabbinico classico e delle osservanze ortodosse. D'altra parte i suoi ammiratori esterni, come anche i suoi detrattori, non sono sempre stati ben informati sulla sua profondit\u00e0 filosofica o sul significato delle sue idee nella sfera del pensiero ebraico. Nel mondo accademico questa tendenza \u00e8 cambiata cominciando dalle importanti opere di Gershom Scholem, sebbene alcune personalit\u00e0 in questo campo diano interpretazioni secolari del misticismo ebraico e del chassidismo che a volte differiscono dalle vedute filosofiche all'interno del movimento. Le due dimensioni del chassidismo \u2013 il calore emotivo e la profondit\u00e0 spirituale \u2013 sono unite all'origine poich\u00e9 il movimento inizi\u00f2 ad entrambi i livelli. Il Baal Shem Tov insegn\u00f2 la Chassidut con parabole e brevi, commoventi spiegazioni della Torah che incapsulavano profonde interpretazioni di misticismo ebraico. La masse impoverite e senza cultura vennero affascinate da questo nuovo e vivido afflato introdotto nell'Ebraismo mentre il gruppo selettivo dei grandi discepoli del Baal Shem Tov apprezzarono il profondo significato filosofico di queste idee. L'agiografia di storie miracolose che circondano le figure leggendarie del chassidismo offre un dinamico collegamento tra le idee intensamente intellettuali e l'entusiasmo emotivo interiore che ispirano. Implicite nelle storie chassidiche sono le nuove dottrine della Chassidut poich\u00e9 le nuove interpretazioni della Torah, insegnate dai suoi capi religiosi, erano anche da loro vissute in tutti gli aspetti esistenziali e negli innovativi modi di servire Dio. Ci\u00f2 diede adito a nuove pratiche ebraiche nelle vite dei seguaci che rispecchiavano anche i nuovi insegnamenti del movimento.\nCiascuna scuola di pensiero chassidico adott\u00f2 differenti approcci ed interpretazioni della Chassidut. Alcune misero enfasi basilare sulle nuove pratiche e usanze (\"Darkei Hassidut\" \u2013 \"le Vie della Chassidut\") che incoraggiavano entusiasmo emotivo e rendevano i seguaci dipendenti dalle influenze spirituali dei capi, mentre altre davano principale importanza all'erudizione religiosa chassidica dei loro maestri (\"Limmud Hassidut\" \u2013 \"L'Apprendimento della Chassidut\"). Altri gruppi vedevano la via chassidica come una gioia ulteriore da aggiungere all'osservanza formale ebraica (\"lo zucchero sulla torta\" dello studio Talmudico), mentre altri ancora avevano collocato l'apprendimento delle scritture della loro scuola ad un livello paragonabile allo studio delle parti esoteriche dell'Ebraismo. Tali differenze si rispecchiano nei diversi stili di pensiero chassidico formulati da pensatori originali ed innovativi. Alcuni ebbero ad articolare descrizioni di misticismo chassidico pi\u00f9 emotive o poetiche, che tuttora ispirano ed incoraggiano l'osservanza ebraica, o sensibilizzano i cuori dei seguaci a raggiungere livelli trascendentali di spiritualit\u00e0. Certi leader carismatici nella storia del chassidismo rappresentarono qualit\u00e0 particolari nel corso della loro vita e focalizzarono i loro insegnamenti sui risultati pratici che ne scaturivano. Altri ancora fornirono un'analisi pi\u00f9 intellettuale della Chassidut orientando i loro seguaci verso un'internalizzazione di consapevolezza e sentimento spirituale - ad ognuno secondo la propria capacit\u00e0 di comprensione.\nTale diversit\u00e0 riflette lo svolgimento storico-interiore del chassidismo. Sin dal Basso Medioevo figure kabbalistiche chiamate \"Baal Shem\" incoraggiavano l'influenza del misticismo ebraico, tramite gruppi di \"Nistarim\" (mistici nascosti). Con l'insegnamento pubblico del Baal Shem Tov (1698-1760), dal 1734, le nuove idee della Chassidut furono inizialmente tradotte in forme emotive. Dopo la sua morte i suoi grandi discepoli nominarono Dov Ber di Mezeritch (circa 1700-1772) (il \"Magghid di Mezeritch\") a succederlo. Dietro la guida del Magghid il nuovo movimento si consolid\u00f2 e i relativi insegnamenti furono spiegati e sviluppati. Il Baal Shem Tov era una guida per il popolo e viaggiava continuamente coi suoi pii seguaci portando incoraggiamento e conforto alle masse. Dov Ber, la cui salute cagionevole gli impediva di viaggiare, si concentr\u00f2 invece a rafforzare intorno a lui un circolo di grandi studiosi (chiamati \"Hevra Kaddisha\" \u2013 Santa Societ\u00e0) che dovevano poi divenire i leader individuali della successiva generazione, nominati per vari territori dell'Europa orientale a portarvi il chassidismo. Costruirono differenti interpretazioni del pensiero chassidico, dal profondamente emotivo all'intellettuale articolato. Le versioni pi\u00f9 sistematiche richiedevano precedenti elaborazioni per approntarne il terreno. Le nuove dottrine, scuole di pensiero e applicazioni pratiche possono tutte essere valutate nel contesto di precedenti correnti di pensiero ebraico. Alternativamente, la natura essenziale della Chassidut, come livello di commentario tradizionale alle Scritture e come forma di filosofia ebraica, pu\u00f2 essere messa insieme ad altri metodi di interpretazione ebraica della Bibbia e dei testi rabbinici, come pure ad altre tradizioni di filosofia ebraica.\nIdee e applicazioni caratteristiche della filosofia chassidica.\nUlteriore elaborazione.\nLa filosofia chassidica insegna che la conoscenza di Dio \u00e8 l'essenza della Torah e di ogni cosa al mondo. La Chassidut (insieme alla Kabbalah) \u00e8 nota anche come \"Pnimiyut HaTorah\", la Dimensione Interiore della Torah. La premessa essenziale della filosofia chassidica \u00e8 Dio e la Sua Unit\u00e0: Dio trascende tutto e, simultaneamente, \u00e8 parte del tutto. Dio trascende tutte le forme e limitazioni, anche le pi\u00f9 sublimi. Per Dio tutte le forme sono uguali e quindi i Suoi intenti possono essere scoperti in tutte le forme in maniera uguale. Tutta l'esistenza \u00e8 espressione del Suo Essere. Con le parole del Baal Shem Tov: \"Dio \u00e8 tutto e Tutto \u00e8 Dio\".\nTale premessa significa che ogni cosa \u00e8 rivelazione infinita di \"Dio\", persino le cose pi\u00f9 triviali e piccole. Questo assioma basilare implica quattro punti che sono i pilastri della posizione del Baal Shem Tov:\nAltri aspetti dell'interpretazione del Baal Shem Tov: si deve cercare di rettificare permanentemente la negativit\u00e0 e non solo sopprimerla. L'adoperarsi per migliorare il proprio servizio divino \u00e8 estremamente importante. Se Dio ci avesse voluti perfetti non ci avrebbe creato con difetti e conflitti interiori. Dio desidera e apprezza i nostri sforzi e le nostre battaglie spirituali.\nFilosofia chassidica: definizione e relazione con gli altri livelli di interpretazione della Torah e con la principale filosofia ebraica.\nI quattro livelli di interpretazione (Pardes).\nGli insegnamenti ebraici classici interpretano ogni versetto della Torah (e spesso di altre Scritture del Tanach \u2013 la Bibbia ebraica \u2013 che sono considerate come rivelate da \"Nevuah\"-Profezia o dal livello inferiore del \"Ruach Hakodesh\"-Spirito Divino, occasionalmente riferiti anche alla Tradizione Orale, liturgia, ecc.) in quattro livelli. Questi sono:\nLe iniziali dei succitati livelli formano la parola \"Pardes\" - \"Frutteto\". Ogni livello successivo di esegesi fornisce una spiegazione pi\u00f9 esoterica e spirituale del testo biblico. I primi 3 metodi sono usati nella parte di Ebraismo descritta come \"Nigleh\"-\"Rivelata\", che comprende molti commentari biblici classici, la letteratura talmudica, le opere halakhiche, la filosofia medievale, ecc. che incorniciano il pensiero ebraico in una prospettiva umana ed in termini intellettivi. Storicamente, questa era la parte principale degli studi ebraici. Il 4\u00ba livello \u00e8 incluso nell'aspetto \"Nistar\"-\"Nascosto\" dell'Ebraismo che si trova nei libri della Kabbalah e in alcuni altri commentatori biblici classici. Questo \u00e8 uno studio ad orientamento spirituale che spiega l'Ebraismo in termini metafisici con \"l'intelletto di Dio\" fatto scendere progressivamente verso una comprensione umana. Anche i \"Torat haHassidut\", gli insegnamenti della Chassidut, sono considerati parte del \"Nistar\" e spesso utilizzano una terminologia kabbalistica. Se una parabola chassidica o una breve spiegazione pu\u00f2 evitare tutte le parole della Kabbalah, allora la Chassidut pu\u00f2 anche relazionarsi a \"Pshat, Remez\" e \"Drash\"..\nLe origini della tradizione mistica ebraica fino al chassidismo.\nDopo i riferimenti biblici per le descrizioni esoteriche del Divino i testi dedicati al misticismo nell'Ebraismo emergono per la prima volta nella letteratura sulla \"Merkavah\" e sugli \"Heikhalot\" del periodo del Secondo Tempio. I particolari scritti della Kabbalah appaiono per la prima volta diffusi nel XIII secolo in Spagna e Francia. I kabbalisti differiscono dall'interpretazione generale data alla ricerca secolare poich\u00e9 ad esempio ritengono che la fonte della principale opera kabbalistica, lo Zohar, risalga a mille anni prima con Shimon bar Yohai e credono che la trasmissione nascosta continui e sia originaria anche dell'episodio del Monte Sinai e oltre. La popolarit\u00e0 medievale della Kabbalah ottenne ulteriore spinta dopo l'espulsione degli ebrei dalla Spagna, nel 1492, che incoraggi\u00f2 uno sforzo mistico maggiore come reazione alla tragedia. Con la scuola di Safed nel XVI secolo la Kabbalah raggiunse la sua struttura completa includendo i successivi sistemi kabbalistici di Moses ben Jacob Cordovero ed Isaac Luria. Sebbene riservata all'\u00e9lite erudita, divenne una delle correnti principali del pensiero ebraico e della vita religiosa. Rimpiazz\u00f2 la precedente scuola filosofica aristotelica quale teologia autoritaria e completa. I suoi concetti infusero i contenuti dei libri di preghiera e del folklore. Nel mondo ashkenazita dell'ebraismo europeo il misticismo distorto e l'apostasia di Sabbatai Zevi, negli anni 1665-1666, provoc\u00f2 restrizioni nella diffusione della Kabbalah e i suoi sostenitori venivano guardati con sospetto. Tale preoccupazione in seguito diede origine all'opposizione dei Mitnagdim (\"oppositori\") contro il revivalismo mistico e la rivoluzione del chassidismo, che per alcune generazioni divise il mondo degli ebrei europei orientali. Pi\u00f9 recentemente, dopo che la Chassidut ebbe a \"rimpiazzare\" la Kabbalah come predominante espressione mistica europea dell'Ebraismo, la diffusione dell'Haskalah (\"Intellettualismo\", che riproponeva l'Ebraismo in cornice secolare illuminista) dall'Europa occidentale verso l'Est, divent\u00f2 la seconda influenza a frenare il mistico. Pur tuttavia il nuovo studio accademico del misticismo ebraico e un rinnovato interesse per il Chassidismo e la Kabbalah da parte di tutte le correnti ebraiche del XX secolo hanno oggi creato una tendenza inversa. Il mondo sefardita dell'ebraismo orientale era maggiormente distaccato da queste problematiche del misticismo e quindi mantenne in generale la sua tradizione kabbalistica come principale corrente esistenziale, anche senza il contributo europeo del Chassidismo. Durante le ultime due generazioni alcune comunit\u00e0 sefardite sono state influenzate dalla Chassidut, specialmente da quello del movimento Chabad.\nIl significato del sistema kabbalistico per la tradizione ebraica.\nLa dimensione nascosta dell'Ebraismo descritta nella Kabbalah non \u00e8 separata dalla dimensione \u201crivelata\u201d della tradizione principale ma l'accompagna e la spiega ad un livello pi\u00f9 profondo e spirituale. Esaminare le ragioni fornite dall'Ebraismo per i comandamenti da osservare rispetto al fine della Creazione pu\u00f2 assistere nell'illustrare il significato \"Nistar\". La Torah enumera i comandamenti dell'osservanza ebraica con spiegazioni tratte dall'elaborazione delle Scritture incoraggiando caldamente ad osservarli con ammonizioni profetiche e poesia altamente ispirata: il Talmud codifica la legge ed il Midrash descrive vividamente; cos\u00ec, tramite l'osservanza ebraica, ci si pu\u00f2 unire a Dio. I Commentatori, i filosofi ed i Maestri di Mussar forniscono spiegazioni dei comandamenti a vari livelli simbolici, psicologici ed etici in base ai relativi significati e ragioni: i comandamenti assumono numerose accezioni e la via spirituale della tradizione principale si vivifica nella psicologia individuale con sentimenti di sensibilit\u00e0 e responsabilit\u00e0 verso il prossimo e verso il Padre Eterno. Per\u00f2 anche la persona che studia solo la dimensione rivelata dell'Ebraismo segue i comandamenti perch\u00e9 sono decreti divini seppure le ragioni date non sono Khukkim. \u00c8 chiaro che questo viene applicato anche ai comandamenti rituali del Tempio per i quali Dio non avrebbe potuto richiedere osservanze differenti - anche in questo caso le ragioni date nel Nigleh sono simboliche. Quanto ai comandamenti etici che incoraggiano un comportamento caritatevole, proibendo quello crudele, hanno ragion d'essere in Dio che li impartisce. Il proposito dei comandamenti consiste nel miglioramento dell'uomo, a suo beneficio: questa \u00e8 la posizione usuale della filosofia ebraica nell'ambito della parte rivelata dell'Ebraismo, senza influenze kabbalistiche. La dimensione nascosta del \"Nistar\" \u00e8 un aspetto divino dell'intelletto e non \u00e8 limitata da confini di logica filosofica come comunemente intesi. La Torah del \"Nistar\" \u00e8 in grado di avvicinarsi al mistero illimitato dell'infinit\u00e0 espressa nel divino che si rivela nell'uomo. Secondo l'opinione filosofica basilare i comandamenti etici sono dati a beneficio dell'uomo in modo da incoraggialo ad assomigliare alla bont\u00e0 di Dio e ad aumentare la propria santit\u00e0 confermandone l'essenza. La vera bont\u00e0 per l'uomo non \u00e8 solo presente nell'esistenza superiore dell'anima, deve piuttosto esserlo anche nella vita temporanea della fisicit\u00e0. Il fine ultimo di tutto ci\u00f2 \u00e8 l'eterna ricompensa dell'Aldil\u00e0 o l'era messianica. Perci\u00f2 lo scopo pi\u00f9 grande dei comandamenti \u00e8 la possibilit\u00e0 che danno di guadagnarsi tale ricompensa.\nUna delle qualit\u00e0 caratteristiche del pensiero chassidico \u00e8 portare il chassid a una nullificazione altruista servendo Dio ove l'idea di cercare una ricompensa \u00e8 reputata impura e repulsiva. Ma secondo \"Nigleh\", senza pensiero kabbalistico, lo scopo pi\u00f9 importante per cui Dio ha comandato anche le leggi etiche \u00e8 come quello della prova per l'uomo, in modo che possa ricevere la ricompensa eterna. Cionondimeno, secondo questa prospettiva, poich\u00e9 Dio \u00e8 perfetto, quale pu\u00f2 essere per l'uomo il fine del raggiungimento della bont\u00e0? La Torah insegna che del bene \u00e8 stata rivelata la natura mentre del male rimane celata: Dio desidera che l'uomo tema Dio e considera inoltre il merito dei Giusti e le pene e punizioni per i malvagi (cfr Messia); esistono per\u00f2 differenti caratteristiche precise a cui l'uomo deve attenersi al fine di perseguire il bene come scopo del Mondo infatti, considerando i miglioramenti fatti per sottomettere l'inclinazione malvagia al fine di raggiungere maggiore bont\u00e0 e la giustizia, nell'era messianica il male e le sue forme non saranno pi\u00f9, ci\u00f2 permesso dai Tiqqunim, dalle buone azioni e dall'osservanza delle Mizvot. Sembra quindi che anche i precetti etici dell'Ebraismo dipendano da decreto divino. Il sistema mistico completo descritto nella Kabbalah lurianica introduce nuovi insegnamenti (nuove rivelazioni dalla prospettiva del credo ebraico) che trasformano il misticismo ebraico e la sua capacit\u00e0 di spiegare. Nella \"Kabbalah dell'Ari\" (Isaac Luria) vengono date le ragioni metafisiche dei comandamenti che descrivono come le rivelazioni nei Mondi spirituali superiori e l'opera messianica di redenzione a tutti i livelli della Creazione dipendano dalla condotta santificante di ogni individuo su questo Mondo. L'introduzione dell'evento cosmico della \"Rottura dei Vasi\" nel Mondo primordiale di \"Tohu\" (Chaos), prima del nostro ordine di Creazione, fa sorgere le scintille di santit\u00e0 cadute e che permeano tutta la materia. Il servizio spirituale del separare ed elevare le scintille cadute, attraverso gli attuali Mondi di \"Tikkun\" (il riparare), si svolge con l'osservare i precetti ebraici che vengono insegnati dalla dimensione rivelata dell'Ebraismo. Vengono fornite particolari spiegazioni della funzione metafisica di ciascun comandamento, derivate dalle parole scritturali delle rispettive fonti. Ove il Talmud interpreta i versetti della Torah secondo le sue regole, per imparare i dettagli della legge \u2013 in questo studio invece le stesse parole vengono interpretate come offrissero spiegazioni spirituali, derivate dall'applicare le regole testuali esoteriche della Kabbalah. Quest'idea della redenzione delle cadute scintille di santit\u00e0, assegna una sacralit\u00e0 innovatrice alla realt\u00e0 mondana e allo stesso tempo, tradizionalmente accettata, porta all'ottenimento della redenzione, che uno ne sia consapevole o no. Tale dottrina radicale dipende ed \u00e8 inseparabile dalla dimensione rivelata dell'Ebraismo e dall'osservanza quotidiana dell'Halakha (Legge ebraica). Lo studente della Kabbalah riesce ad elevarsi: l'\"anima\" dell'osservanza, la sua \"kavanah\" (intenzione), pu\u00f2 essere differente e l'intenzione di una persona riesce ad essere diretta verso l'ottenimento della rettificazione kabbalistica del comandamento con la redenzione delle manifestazioni divine attraverso tutti i livelli di esistenza. Alternativamente, lo schema kabbalistico pu\u00f2 dare accesso alla pi\u00f9 grande \"dveikus\" (dedizione), a Dio stesso, l'Essenza Divina. Quanto sopra per dimostrare come le intricate spiegazioni della Kabbalah, che descrive l'effetto dell'uomo sul sistema di manifestazioni divine nei Mondi spirituali, siano inseparabili dagli aspetti rivelati dell'Ebraismo.\nPer la scuola medievale di filosofia ebraica, ci\u00f2 delimit\u00f2 l'Ebraismo di fronte al pensiero greco e all'intelletto umano. Dio l'Infinito non ha bisogni. Man mano che lo studente della Torah attraversa l'ascesa del pensiero sistematico \"Pardes\", e le interpretazioni diventano sempre pi\u00f9 interiori e spirituali, si comprende gradualmente come Dio desideri (per cos\u00ec dire) l'osservanza umana dei precetti ebraici. Con la dimensione nascosta di \"Penimiut haTorah\" (il livello mistico \"interiore\" del \"Nistar\") il pensiero descrive come, nel proposito della Creazione che Dio decise di attuare, ci sia bisogno dell'uomo per compiere la redenzione. Allora perch\u00e9 Dio ha infine approntato tale sistema? Non aveva certo dei bisogni da soddisfare. L'Ebraismo fornisce varie risposte, e \"Nistar\" fornisce le sue proprie ragioni e spiegazioni. Spiegazioni che variano da \"\u00e8 nella natura del buono fare il buono\" alla Creazione che \u00e8 un processo di Dio per conoscere Se Stesso \u2013 ogni spiegazione riflette un aspetto diverso della Divinit\u00e0. La Chassidut si concentra sulla ragione pi\u00f9 importante, che meglio descrive l'abilit\u00e0 infinita e l'incomprensibilit\u00e0 del paradosso divino, al di l\u00e0 della mente umana, riflessa nella descrizione di \"Nistar\" (\"nascosto\") per i livelli mistici dell'Ebraismo. In tale spiegazione il proposito della Creazione \u00e8 che \"Dio desidera un \"locus\" abitativo nei reami inferiori\" \u2013 \u00e8 l'uomo che trasforma il pi\u00f9 basso e semplice Mondo in un locus per l'Essenza Divina. Nel credo ebraico il suo compimento sar\u00e0 rivelato all'apice della Creazione, nell'era della resurrezione, nel Mondo fisico con la rivelazione della Shekhinah e del Messia. La parola \"desiderio\" meglio riassume l'impulso volitivo, perch\u00e9 nella spiegazione kabbalistica, questo \u00e8 un desiderio radicato nell'essenza di Dio, oltre il raziocinio.\nChassidut, nuovo percorso della tradizione mistica.\nIl chassidismo, l'espressione pi\u00f9 recente della tradizione mistica ebraica, si fonda sulla prima Kabbalah. Nel XVIII secolo il Baal Shem Tov, fondatore del movimento chassidico, ristruttur\u00f2 la spiritualit\u00e0 ebraica in un nuovo paradigma che descriveva la Kabbalah anche in relazione all'uomo, in modo rivelato. Ci\u00f2 rappresent\u00f2 un cambiamento profondo nell'espressione del misticismo ebraico tenendo da parte la base celestiale della comprensione kabbalistica, che richiede un'enorme intricatezza e una sottile categorizzazione esoterica, accessibile solo a grandi studiosi. Il nuovo percorso del Baal Shem Tov relazionava le idee kabbalistiche all'esperienza psicologica umana in mdo che fosse accessibile a tutti. Al seguace del Baal Shem Tov, e successivamente ai Maestri chassidici, fu data la possibilit\u00e0 di percepire il Divino qui, su questa terra, tramite la sensibilit\u00e0 di cuore e l'assorbimento mentale del divino. Il pensiero rabbinico e biblico descrive i due sentimenti di amore e timore (stupore, meraviglia, paura) di Dio come base dell'osservanza ebraica e dell'esperienza della santit\u00e0. In questa ricerca dello spirito, vari livelli di entrambi vengono descritti e modi di svilupparli vengono dati. La variet\u00e0 di testi scritturali pratici e spirituali della tradizione ebraica possono far scaturire nell'animo del lettore attento molte reazioni, dalla delizia poetica alla reverenza intellettiva. Se il lettore avverte grazie ad essi un incontro con la Divinit\u00e0, essi possono ispirare gradazioni d'amore e stupore, in proporzione alla propria comprensione. La scuola medievale di filosofia intellettuale inoltre, nel considerare le meraviglie della Creazione, offriva un altro percorso per cogliere la Divina Provvidenza.\nGli insegnamenti spirituali dei Maestri chassidici, che misero il misticismo alla portata di tutti, rivivificarono i livelli pi\u00f9 intimi e ideali dei due principali sentimenti d'amore e di timore di Dio, coi rispettivi derivati. Gli insegnamenti della Kabbalah includono una discussione della scintilla divina nell'animo umano e l'accettazione unica e totale di Dio inerente nei comandamenti della Torah. Facendo basare l'intera tradizione mistica su questa Essenza Divina, pi\u00f9 alta delle emanazioni Celesti, la via chassidica venne a scoprire la semplice essenza interiore della Kabbalah. Dato che questo approccio era radicato nell'unit\u00e0 essenziale di Dio piuttosto che nelle elaborate manifestazioni divine, poteva essere offerto all'intera comunit\u00e0 israelitica, piccola e grande. Gli insegnamenti, le storie e la condotta del Baal Shem Tov rivelarono questa santit\u00e0 basilare di sincerit\u00e0 verso Dio e verso il prossimo, che riusciva spontanea anche per l'ebreo non studioso, precedentemente visto come inferiore da coloro che erano pi\u00f9 eruditi, ma che ora poteva imparare proprio da loro a servire Dio. Il Baal Shem Tov raggiunse due gruppi di gente: le semplici masse non istruite, che incoraggi\u00f2 e invigor\u00ec, e i grandi studiosi della Torah, che formarono un ristretto cerchio di devoti mistici intorno a lui. Istru\u00ec entrambi i gruppi con brevi spiegazioni di Torah, con parabole e storie di misticismo che alludevano al significato intimo delle idee kabbalistiche. Per le masse incolte questa era la prima volta che il misticismo ebraico veniva portato loro in maniera comprensibile mentre il suo cerchio pi\u00f9 stretto di studiosi capiva la natura profonda delle idee proposte. Questa \"Societ\u00e0 Santa\" di devoti seguaci - sarebbero loro stessi poi diventati Maestri chassidici - fu con la seconda generazione guidata da Dov Ber di Mezeritch e con la terza generazione che si sarebbe suddivisa in molte ramificazioni sparse per l'Europa orientale.\nL'articolazione sistematica della Chassidut nell'intelletto.\nQuest'idea, cio\u00e8 che il Baal Shem Tov aveva iniziato un nuovo percorso per la tradizione mistica aperto a tutti, non \u00e8 per\u00f2 la spiegazione completa della relazione tra la Chassidut e le altre parti della Torah. Caratteristicamente per la Chassidut, esso aveva fornito ad ogni persona la percezione del Divino e reso comprensibili le dissertazioni kabbalistiche. Il significato intimo, o \"anima\", della Kabbalah con la sua terminologia esoterica veniva reso vivido e invigorante emotivamente: in tale modo lo Chassidut diventava un commentario fondamentale della Kabbalah. Infatti, durante l'Illuminismo ebraico dell'Haskalah, molti studiosi che denigravano il misticismo vedevano il Baal Shem Tov solo come un divulgatore popolare della Kabbalah. Ma c'era una spiegazione pi\u00f9 complessa. Uno dei seguaci di Dov Ber, Shneur Zalman di Liadi, venne ad essere il fondatore del movimento Chabad \u2013 un acronimo kabbalistico dei poteri intellettivi dell'anima \u2013 ed espresse le \"fonti vive\" del Baal Shem Tov in una forma intellettuale sistematica. Questo approccio fu alquanto differente dalle altre scuole chassidiche e a prima vista sembrava essere il percorso opposto di quello del Baal, che aveva sottolineato la semplice sincerit\u00e0. L'approccio di Shneur Zalman utilizzava una contemplazione intellettiva di comprensione concettuale interiore della Torah atta ad ottenere stati mentali elevati, contraria al fine principale di vivificare le emozioni dei sensi tramite la preghiera. Tutti gli approcci, comunque, miravano ad evocare le emozioni d'amore e timore di Dio, che sono le due 'ali' con le quali uno pu\u00f2 innalzarsi verso la percezione diretta del Divino. La sua opera principale, il Tanya, divenne un testo ispiratore classico e fu studiato anche da altri movimenti chassidici sebbene non ne seguissero i metodi.\nIl percorso di Chabad, successivamente chiamato anche Lubavitch col nome della citt\u00e0 ove nacque, si svilupp\u00f2 nel corso di sette generazioni di capi religiosi, con ogni Rebbe che spiegava gli insegnamenti della Chassidut in maniera sempre pi\u00f9 chiara e delucidativa. Se la dimensione interiore di \"Nistar\" descrive il pensiero ebraico dalla prospettiva di Dio, allora la spiegazione continuativa della filosofia chassidica tramite gli insegnamenti dei 7 Rebbe di Chabad fa scendere l'intelletto divino al piano della dimensione umana. Potrebbe sembrare che la mente finita non sia capace di afferrare l'infinito \u2013 ma la vera infinit\u00e0 deve trovare espressione anche nel finito, un compimento paradossale, simile alla relazione di Dio con la Creazione. La filosofia medievale ebraica studi\u00f2 sistematicamente il pensiero ebraico in linea con i metodi dell'antica Grecia, strutturandola sull'intelletto umano. Fino ad un certo punto, i sistemi kabbalistici astratti del XVI secolo illustravano un'immagine divina dell'Ebraismo che poteva essere compresa dalla mente umana, ma non era una \"comprensione\" totale. Con lo studio della filosofia chassidica Chabad, che spiegava intellettivamente l'anima interiore dell'Ebraismo presentata dal Baal Shem Tov e successori, l'immagine intellettiva divina della Torah poteva veramente essere assimilata dal pensiero umano. Tale spiegazione intellettiva della \"Torah del Baal Shem Tov\" rappresenta uno studio del Divino \u2013 il quinto Rebbe di Lubavitch, Sholom Dovber Schneersohn disse che la Chassidut Chabad permette alla mente umana di conoscere l'essenza di Dio. Nel momento in cui lo studente contempla profondamente i concetti di divinit\u00e0 delineati dalla Chassidut Chabad e coglie emotivamente la santit\u00e0, l'amore implicito e il timore di Dio nelle idee stesse, allora si rende conto che in ogni idea egli ha percepito la vera Divinit\u00e0. Questa filosofia mantiene il rispetto della trascendentalit\u00e0 e dell'immanenza come sar\u00e0 facile notare nell'origine divina del pensiero: la Torah \u00e8 infatti \"fuoco nero su fuoco bianco\".\nSpiegazione filosofica della natura della Chassidut.\nDurante il festival chassidico del 19 Kislev (tradizionalmente descritto dal movimento Chabad come l'Anno Nuovo della Torah della Chassidut) del 1965, il 7\u00ba capo religioso di Chabad-Lubavitch, Menachem Mendel Schneerson, fece un discorso per dare una spiegazione filosofica della natura del pensiero chassidico. Fu successivamente pubblicato dalla casa editrice Kehot Publication Society in edizione bilingue col titolo \"On the essence of Chassidut\" \"(Sull'essenza della Chassidut)\". In linea con lo scopo di Chabad di articolare la Torah interiore con la pi\u00f9 completa esegesi intellettuale, ogni Rebbe di Lubavitch prese come proprio compito il diffondere le \u201csorgenti vive\u201d della Chassidut in nuove frontiere. Ogni Rebbe aveva il suo proprio stile di ragionamento e questo discorso \u00e8 un esempio della profondit\u00e0 e chiarezza del pensiero dell'ultimo Rebbe. Come si dice generalmente in altri contesti \u2013 \"pesando sulle spalle delle precedenti generazioni\" \u2013 le spiegazioni ed enfasi di ogni successivo Rebbe sono rese possibili grazie allo sviluppo degli insegnamenti dei rispettivi predecessori. In questo discorso, il Rebbe chiede quale sia la natura della Chassidut e come sia differente da quelle parti della Torah che sono state rivelate fino a quel momento:\nSpiegazioni della terminologia utilizzata dal Rebbe nel succitato discorso \"On the Essence of Chassidut\" (\"Sull'essenza della Chassidut\") possono essere consultate sul glossario del sito sulla Kabbalah e la Chassidut a Gal Einai \nIl pensiero chassidico odierno davanti a tendenze storiche limitative.\nL'apprendimento stesso \u00e8 spesso stato descritto come nella semplicit\u00e0 della popolarizzazione folkloristica della Kabbalah.\nIl succitato discorso del Rebbe fornisce una spiegazione sistematica della natura filosofica del chassidismo inaugurato dal Baal Shem Tov (1698-1760), e sviluppato successivamente dai grandi Maestri chassidici in svariate interpretazioni e scuole di pensiero. I primi grandi insegnanti del chassidismo, delle prime generazioni, sono descritti nei loro insegnamenti e storie come figure leggendarie. Le generazioni successive del movimento chassidico tradizionalmente considerano la natura spirituale delle loro guide in graduale declino. Come le ispirazioni carismatiche dei primi insegnanti recedevano, cos\u00ec gli ideali spirituali cominciavano a diminuire, mentre le circostanze sociali mutavano. Pur tuttavia nella tradizione Chabad, che si era sviluppata separatamente dai percorsi chassidici principali, i seguaci asserivano che i loro capi religiosi avevano evitato tale declino. Ci\u00f2 derivava dalle differenze del loro approccio, ove il compito di ogni capo era quello di comunicare e spiegare la didattica sistematica della Chassidut. L'appello carismatico alle emozioni passava in secondo posto. La dinastia dei 7 capi religiosi Chabad cerc\u00f2 in ogni generazione di allargare l'articolazione degli insegnamenti, in modo da attirare e raggiungere un pubblico ulteriore. Da qui nasce la convinzione che ogni capo abbia idealmente e perfettamente assunto il posto del suo predecessore. Sebbene l'enfasi particolare di ciascun Rebbe abbia differito, seguendo i tempi e le rispettive personalit\u00e0, la guida rimaneva eccezionale. Il suddetto discorso, tipico del pensiero del 7\u00ba Rebbe di Chabad, rappresenta di per se stesso un importante contributo al pensiero chassidico. Con la sua illustrazione della Chassidut, il Rebbe espone la levatura degli insegnamenti del Baal Shem Tov e dei suoi successori, usando l'espressione intellettuale del metodo Chabad. L'entusiasmo emotivo del chassidismo e le storie e gli insegnamenti dei suoi capi sono stati spesso ribaditi da commentatori esterni che, tramite i prismi intellettivi dei loro rispettivi termini di riferimento, non sempre hanno reso giustizia alle profonde dimensioni del pensiero chassidico. I due aspetti rispecchiano le due parti di condotta (\"le Vie della Chassidut\") e di studio (\"l'Apprendimento della Chassidut\"), con alcune tradizioni chassidiche che accentuano l'una o l'altra. Secondo il citato discorso \"On the essence of Chassidut\" \"(Sull'essenza della Chassidut)\", sono implicite nelle pratiche chassidiche i profondi contributi del pensiero chassidico che hanno dato speciale risalto all'azione. A sua volta, il significato essenziale degli insegnamenti diventa un nuovo contributo spirituale ed interiore per tutti i precedenti livelli del pensiero ebraico. Tale nuovo contributo pu\u00f2 assumere forme pi\u00f9 poetiche, che fanno appello alla fede; oppure in altri aspetti (specialmente quello Chabad) viene ricercata con articolazione totalmente intellettuale.\nLa qualit\u00e0 della Chassidut, che permea gli altri livelli della Torah, incluso il livello di \"Pshat\" (la spiegazione semplice della Torah), significa che persino colui che \u00e8 alle prime fasi di scoperta dell'Ebraismo pu\u00f2 relazionarsi alle sorgenti vive della Chassidut e quindi connettersi anche coi suoi pi\u00f9 alti livelli. Le tradizionali condizioni restrittive poste nell'apprendere la Kabbalah furono messe in atto a seguito del problematico episodio di Sabbatai Zevi negli anni 1665-6. Tali restrizioni si riferivano all'intricato studio della Kabbalah astratta, che potrebbe essere interpretata erroneamente. Ma non si applicano al pensiero chassidico, neanche alle spiegazioni pi\u00f9 kabbalistiche di alcuni testi, dove le idee vengono assunte in maniera personale. La gamma di espressioni concettuali \u00e8 molto vasta nel chassidismo, dai racconti spirituali dei Maestri chassidici alle parabole, ai detti e alle storie miracolose di Breslav; dai discorsi informali che offrono collegamenti chassidici con tutta la Torah e oltre, agli scritti classici e prettamente kabbalistici. Quando viene usata la terminologia kabbalistica negli scritti chassidici essa viene illuminata e esposta anche adattandola all'uomo in modo da farla percepire intimamente alla persona per darle vita e dinamicit\u00e0 nel quotidiano. Questo fa evitare il pericolo di interpretare erroneamente le idee mistiche come invece fece Sabbatai Zevi. La spiegazione della Kabbalah per una comprensione completa \u00e8 data solo dal Chassidismo. La Chassidut presenta un percorso per introdursi al mondo della Kabbalah. Inoltre, in questi tempi di assimilazione per la societ\u00e0 ebraica, appare come una necessit\u00e0 l'incoraggiamento dell'aspetto mistico dell'Ebraismo, inclusi i concetti kabbalistici basilari, per far diventare la Torah un'ispirazione vivificante. Se il pericolo nel XVII secolo era quello di rappresentare erroneamente le idee della Kabbalah, forse caratterizzate da un'alienazione dalle meraviglie del patrimonio ebraico, oggi le preoccupazioni spirituali sono differenti. Ci\u00f2 offre ad ogni ebreo il compito e l'abilit\u00e0 di personificare l'ideale chassidico col divenire una \"fiaccola\" per gli altri, ognuno nel proprio ambiente e nell'ambito delle proprie possibilit\u00e0. Prima che la fiaccola possa diffondere la propria fiamma verso gli altri, deve accendere la propria anima col calore e il contributo di Chassidut. Nell'Ebraismo l'osservanza dell'Halakhah offre un percorso quotidiano di santificazione esistenziale. La saggezza del Talmud e le visioni della Bibbia entusiasmano la persona per le idee dell'Ebraismo. Nella Kabbalah, ma specialmente nella Chassidut, uno pu\u00f2 comprendere e percepire Dio, il Datore della Torah.\nScuole di pensiero.\nCon la diffusione del chassidismo in tutta la Russia, in Polonia e Ungheria, una quantit\u00e0 di scuole divergenti fiorirono nel suo ambito.\nI fini della filosofia chassidica.\nLa filosofia chassidica ha quattro fini principali:\nIn generale il chassidismo afferma di voler preparare il mondo all'arrivo di Moshiach (il Messia ebraico), tramite queste quattro ottemperanze.\nIn una sua lettera il Baal Shem Tov descrive come durante una Rosh Hashana la sua anima ascese alla camera del Messia e gli chiese: \"quando verr\u00e0 il maestro (Moshiach)?\" Moshiach gli rispose: \"quando le sorgenti vive dei tuoi insegnamenti, che ti ho impartito, si diffonderanno.\"\nLa chiave di tutta la saggezza.\nIl chassidismo offre un'analogia per chiarire la differenza tra l'imparare la Chassidut e le altre parti della Torah.\nUna volta fu chiesto: \"Qual \u00e8 la differenza tra Rambam e Aristotele? (Torah vs. Saggezza). Entrambi sono filosofi e scienziati.\"\nLa risposta:\nChassidismo contemporaneo.\nNonostante i pochi fedeli sopravvissuti alla Shoah, nelle ultime due generazioni si \u00e8 registrata una fenomenale crescita di comunit\u00e0 chassidiche e attualmente esistono diversi grandi gruppi nei centri principali di Israele e America.\nIn tutte le societ\u00e0 o comunit\u00e0 il chassidismo affronta la sua parte di problematiche sociali. \u00c8 riuscito a creare uno stile di vita e un senso comunitario che molti pensavano non potesse mai pi\u00f9 ritornare.\nOpere di rilievo.\nLe prime opere pubblicate di filosofia chassidica furono scritte dai discepoli del Baal Shem Tov e del suo successore Dovber di Mezeritch. Esse includono le seguenti:\nOpere importanti di successivi periodi includono:\nBibliografia.\nEsiste una vasta letteratura con fonti secondarie sull'argomento, principalmente in lingua inglese. Di seguito vengono riportati titoli in lingua italiana:"}
{"id": "2132193", "revid": "281901", "url": "https://it.wikipedia.org/wiki?curid=2132193", "title": "Lappanella fasciata", "text": "Il tordo canino (\"Lappanella fasciata\") \u00e8 un pesce di mare appartenente alla famiglia Labridae. \nDistribuzione e habitat.\nQuesta specie \u00e8 diffusa nel mar Mediterraneo (soprattutto nel bacino occidentale) ed in una piccola parte dell'Oceano Atlantico sulle coste marocchine e dell'isola di Madera.\nIl suo habitat \u00e8 molto pi\u00f9 profondo degli altri labridi pi\u00f9 comuni, si ritrova infatti tra i 50 ed i 200 m, occasionalmente in acque pi\u00f9 basse (mai meno di 30 m) sulle cadute verticali. \u00c8 tipico dei fondi coralligeni dove si trova in genere in associazione con la gorgonia rossa e le altre gorgonie.\nDescrizione.\nIl corpo \u00e8 simile a quello dei comuni tordi ma molto pi\u00f9 allungato, gli occhi sono grandi ed il muso \u00e8 molto appuntito. Le labbra sono spesse ed \u00e8 presente un grosso dente caniniforme per parte sulla mascella superiore.\nLa livrea \u00e8 caratteristica dato che \u00e8 beige-arancio spesso con tonalit\u00e0 che danno sul rosato sul dorso con il ventre bianco nella parte anteriore, mentre nella parte posteriore ci sono una serie di macchie bianche rettangolari separate da barre dello stesso colore del dorso. Una fascia rossiccia di colore pi\u00f9 scuro di quello del dorso parte dalla bocca, attraversa l'occhio e raggiunge la coda, separando le due colorazioni. C'\u00e8 sempre una macchia scura a met\u00e0 circa della pinna dorsale, un'altra sul peduncolo caudale ed una terza al centro della pinna caudale.\nNon supera i 15 cm di lunghezza.\nBiologia.\nRiproduzione.\nAvviene in primavera.\nAlimentazione.\nSi nutre prevalentemente di invertebrati come policheti, granchi e gasteropodi."}
{"id": "2132194", "revid": "7459", "url": "https://it.wikipedia.org/wiki?curid=2132194", "title": "Thornikios", "text": ""}
{"id": "2132195", "revid": "1149807", "url": "https://it.wikipedia.org/wiki?curid=2132195", "title": "Tornikios", "text": "Tornikios era un nobile georgiano molto vicino alla casa reale georgiana dei Bagration. Il padre Chordvaneli serv\u00ec alla corte del monarca Ashot II Kuropalates e fu ambasciatore presso la corte bizantina di Costantino VII Porfirogenito nel 950.\nTornikios ebbe una brillante carriera militare presso la corte georgiana e raggiunse il grado di \"eristavi\" equivalente al titolo bizantino di \"strategos\" e assunse anche il titolo presso la corte bizantina di \"patrikios\", dopo aver servito alla corte del re David III of Tao nel 963 si ritir\u00f2 sul Monte Athos con il nome di Ioannis, presso la Lavra di Sant\u2019Atanasio, qui venne raggiunto nel 970 da altri due nobili georgiani Giovanni e suo figlio Eutimio, venerati dalla chiesa come santi.\nNel 976 la complessa successione al trono bizantino fa s\u00ec che il generale venga richiamato dal giovane imperatore Basilio II Bulgaroctono per intervenire militarmente contro l'usurpatore Barda II Foca. Il monaco fu molto riluttante ad accettare le offerte dell'imperatore, ma venne convinto dai suoi compagni monaci i quali ritenevano che l'intervento in aiuto dell'impero avrebbe rafforzato la posizione dei monaci eremiti nei confronti dell'autorit\u00e0. Cos\u00ec convinto si port\u00f2 alla corte del suo re David III che gli forn\u00ec un esercito di 12000 cavalieri. Con questo esercito corse in aiuto di Basilio II e nella battaglia di Pancalia presso Cesarea il 24 marzo del 979 sconfisse i ribelli.\nDopo questa importante vittoria il monaco guerriero ritorn\u00f2 alla sua Santa Montagna. Con il bottino di guerra 1200 libre di oro, costru\u00ec assieme ai suoi compagni georgiani Giovanni e Eutimio la lavra di Iviron che per molti secoli fu la lavra dei monaci georgiani sulla \"Montagna Santa\".."}
{"id": "2132198", "revid": "281901", "url": "https://it.wikipedia.org/wiki?curid=2132198", "title": "Tordo canino", "text": ""}
{"id": "2132200", "revid": "1573940", "url": "https://it.wikipedia.org/wiki?curid=2132200", "title": "Acantholabrus palloni", "text": "Il tordo di fondale (Acantholabrus palloni ()) \u00e8 un pesce di mare appartenente alla famiglia Labridae. \u00c8 l'unica specie del genere Acantholabrus.\nDistribuzione e habitat.\n\u00c8 diffuso tra la Norvegia e le Canarie e Azzorre oltre che nell'intero mar Mediterraneo. Nei mari italiani \u00e8 abbastanza raro. &lt;br&gt;\nVive su fondi duri, soprattutto nel coralligeno, tra 40-50 e 200 metri circa dove abita gli anfratti e le grotte.\nDescrizione.\nIl corpo, complessivamente simile ai comuni \"Symphodus\", \u00e8 poco compresso lateralmente ed abbastanza slanciato, con i bordi superiori ed inferiori del corpo quasi dritti. Le pinne impari sono parzialmente coperte di squame. &lt;br&gt;\nIl colore \u00e8 variabile, il dorso \u00e8 in genere bruno rossastro con fianchi spesso rosa o anche giallastri o bruno chiari e ventre bianco con tonalit\u00e0 giallastre o rosate. Una fila di macchie chiare si allineano sul dorso. Ci sono due macchie nere: una nella parte posteriore della pinna dorsale ed una sul peduncolo caudale. &lt;br&gt;\nMisura 30 centimetri al massimo.\nBiologia.\nSolitario e timoroso, vive pi\u00f9 o meno costantemente al riparo in grotte o cavit\u00e0.\nRiproduzione.\nSi riproduce in primavera, epoca in cui si fa pi\u00f9 gregario e si fa avvistare pi\u00f9 facilmente al di fuori dei suoi oscuri nascondigli.\nAlimentazione.\nCarnivoro come tutti i labridi, si nutre di invertebrati."}
{"id": "2132205", "revid": "281901", "url": "https://it.wikipedia.org/wiki?curid=2132205", "title": "Tordo di fondale", "text": ""}
{"id": "2132206", "revid": "392652", "url": "https://it.wikipedia.org/wiki?curid=2132206", "title": "Moncayo", "text": "Il Moncayo (detto anche \"San Miguel\") \u00e8 una montagna della Spagna la cui altezza \u00e8 di 2.314 metri s.l.m.. \u00c8 la massima altitudine della catena denominata Sistema Iberico, situandosi sul confine tra la Provincia di Saragozza in Aragona e la provincia di Soria nella Castiglia e Le\u00f3n. Nella zona che lo comprende nel 1978 \u00e8 stato creato il \"Parco naturale della Dehesa del Moncayo\" che attualmente vanta una superficie di 9.848 ettari.\nGeneralmente, a partire dai 2.000 metri, \u00e8 innevato durante la maggior parte dell'anno (dai primi giorni di ottobre fino alla fine del mese di maggio) e presenta, soprattutto sul suo versante settentrionale un tasso di umidit\u00e0 piuttosto elevato che consente, in alcune aree, lo sviluppo di una rigogliosa vegetazione (querce, pini silvestri, larici, betulle, frassini, ecc.). Ricca e varia anche la fauna, costituita da volpi, cinghiali, conigli, pernici, tortore, merli, ecc. Non mancano i rapaci, fra cui l'aquila.\nIl versante aragonese del Moncayo \u00e8 noto anche per il \"Santuario de Nuestra Se\u00f1ora del Moncayo\" e per il \"Monasterio de Veruela\", quest'ultimo di et\u00e0 medievale e di grande valore architettonico ed artistico. Entrambi sono meta di un notevole flusso di pellegrini e turisti provenienti soprattutto dalle vicine province di Saragozza e di Soria. "}
{"id": "2132208", "revid": "160832", "url": "https://it.wikipedia.org/wiki?curid=2132208", "title": "Grotta dei Cervi", "text": "Con il termine Grotta dei Cervi ci si pu\u00f2 riferire a diverse localit\u00e0:"}
{"id": "2132211", "revid": "1573940", "url": "https://it.wikipedia.org/wiki?curid=2132211", "title": "Ctenolabrus rupestris", "text": "Il tordo dorato (Ctenolabrus rupestris ) \u00e8 un pesce di mare appartenente alla famiglia Labridae, unico appartenente al genere \"Ctenolabrus\".\nDistribuzione e habitat.\n\u00c8 un labride piuttosto settentrionale dato che popola l'Oceano Atlantico tra la Norvegia ed il Marocco oltre che il mar Mediterraneo (dove non \u00e8 comune) ed il mar Nero. \nAbita fondi rocciosi ed a posidonieto tra 10 e 70 metri, i giovani in acque pi\u00f9 basse e gli adulti in profondit\u00e0.\nDescrizione.\nMolto simile al Genere Symphodus da cui si riconosce per la livrea che \u00e8 in genere bruno dorata sul dorso (talvolta verde negli individui di prateria) e bianco madreperlaceo sul ventre con una linea scura che parte dalla bocca ed attraversa l'occhio arrivando nei pressi dell'opercolo branchiale e una serie di linee orizzontali brune sui fianchi. C'\u00e8 una vistosa macchia scura nella parte superiore del peduncolo caudale e, spesso, un'altra all'inizio della pinna dorsale. \nPu\u00f2 raggiungere i 20 cm.\nRiproduzione.\nAvviene in primavera. Le uova e le larve sono pelagiche.\nPesca.\nAbbocca alle lenze e si trova nel pescato dei tramagli ma le sue carni non sono pregiate e vanno bene solo per le zuppe di pesce."}
{"id": "2132213", "revid": "1573940", "url": "https://it.wikipedia.org/wiki?curid=2132213", "title": "Chiesa di Santa Caterina (Reggio Calabria)", "text": "La chiesa di Santa Caterina Vergine e Martire \u00e8 una chiesa di Reggio Calabria ubicata in via Santa Caterina d'Alessandria, la cui costruzione \u00e8 stata iniziata nel 1926 e portata a termine nel 1929. La facciata esterna richiama nei suoi elementi costruttivi e decorativi la facciata della Chiesa seicentesca.\nIn stile barocco, la chiesa si presenta con un armonioso prospetto principale scandito da lesene con capitelli di ordine corinzio. Il portale principale \u00e8 sovrastato da un timpano a cornice curva, sovrastato da un grande rosone di forma ovale.\nEssa \u00e8 dedicata a Caterina d'Alessandria, martire del IV secolo, la cui festa ricorre il 25 novembre.\nDella parrocchia fa parte l'\"Oratorio delle Suore Figlie di Maria Immacolata\", abitato dalle comunit\u00e0 religiose delle \"Figlie di Maria Immacolata\" e delle Suore Veroniche del Volto Santo.\nDescrizione interno.\nDopo un lungo restauro recente, la Chiesa di S. Caterina si presenta cos\u00ec: lunga 33 m. e larga 17 m.; \u00e8 a tre navate, delle quali la centrale termina con un'abside in cui sono raffigurate scene di vita della Santa Patrona. Nell'altare, posto al centro del presbiterio, vi \u00e8 un altorilievo raffigurante scene del Vangelo tra cui quella dell'incontro di Ges\u00f9 con la Samaritana (centro). Lungo la navata centrale, sia a destra e sia a sinistra, vi sono pitture raffiguranti l'AT e il NT; sopra i dipinti vi sono finestre a mosaici che rappresentano la Creazione ed i sette Sacramenti. Nella navata laterale (via della santit\u00e0) di sinistra vi sono quadri di Santi e termina con una cappelletta dedicata al Sacro Cuore. Nella navata di destra (via della croce) vi sono finestre a mosaico raffiguranti simboli liturgici e una Via Crucis bronzea; al termine della navata \u00e8 collocata la Cappella del Santissimo Sacramento, in cui vi \u00e8 posto un Crocifisso ligneo antichissimo."}
{"id": "2132215", "revid": "88663457", "url": "https://it.wikipedia.org/wiki?curid=2132215", "title": "Annarr", "text": "Annarr (\"secondo\") \u00e8 un personaggio della mitologia norrena. Viene citato nei miti inerenti alla creazione del mondo.\nAnnarr fu il secondo sposo di N\u00f3tt, figlia del gigante N\u01ebrfi, e padre di J\u01ebr\u00f0, la Terra.\nCos\u00ec viene riportato direttamente nel \"Gylfaginning\", la prima parte dell'Edda in prosa dello storico islandese Snorri Sturluson:\nPoich\u00e9 \"Annarr\" \u00e8 anche uno degli epiteti di Odino, e Snorri Sturluson afferma che J\u01ebr\u00f0 fosse insieme figlia e sposa di quest'ultimo, \u00e8 possibile che Annarr vada identificato con lo stesso Odino, ma \u00e8 allo stesso tempo improbabile visto che nella stirpe degli \u00c6sir l'incesto non era assolutamente accettato."}
{"id": "2132216", "revid": "281901", "url": "https://it.wikipedia.org/wiki?curid=2132216", "title": "Tordo dorato", "text": ""}
{"id": "2132218", "revid": "6340", "url": "https://it.wikipedia.org/wiki?curid=2132218", "title": "Annar", "text": ""}
{"id": "2132220", "revid": "6340", "url": "https://it.wikipedia.org/wiki?curid=2132220", "title": "\u00d3narr", "text": ""}
{"id": "2132221", "revid": "6340", "url": "https://it.wikipedia.org/wiki?curid=2132221", "title": "\u00d3nar", "text": ""}
{"id": "2132222", "revid": "287204", "url": "https://it.wikipedia.org/wiki?curid=2132222", "title": "Onar", "text": ""}
{"id": "2132223", "revid": "287204", "url": "https://it.wikipedia.org/wiki?curid=2132223", "title": "Onarr", "text": ""}
{"id": "2132225", "revid": "729019", "url": "https://it.wikipedia.org/wiki?curid=2132225", "title": "Phil Waugh", "text": "Biografia.\nCapitano della squadra di rugby della Shore School, nel 1997 Waugh rappresent\u00f2 l'Australia a livello di nazionale studentesca; l'anno successivo entr\u00f2 nella squadra dell'Universit\u00e0 di Sydney e nel 1999 debutt\u00f2 nel Super 12 nelle file dei Waratahs.\nNel 2000 debutt\u00f2 con i \"Wallabies\" contro l'; in Nazionale prese parte anche alla che si tenne proprio in Australia; in quell'anno vinse anche la John Eales Medal, essendosi distinto come uno tra i migliori avanti a livello internazionale.\nInizi\u00f2 il 2007 con un infortunio alla caviglia, a causa del quale salt\u00f2 parte della stagione ma prese poi parte alla successiva in Francia; l'anno successivo disput\u00f2 la finale del Super 14 2008, poi persa contro i Crusaders 12-20.\nNel giugno 2009, invitato dai Barbarians, fu insignito del ruolo di capitano in occasione dell'incontro con la Nazionale australiana.\nIl 22 giugno 2011 Waugh ha annunciato il suo ritiro alla fine della stagione di Super Rugby per intraprendere una nuova carriera nel mondo degli affari; in 13 stagioni ha disputato 136 incontri per il Nuovo Galles del Sud (di cui 132 in Super Rugby con gli Waratahs, di cui 57 come capitano)."}
{"id": "2132230", "revid": "1762097", "url": "https://it.wikipedia.org/wiki?curid=2132230", "title": "Auxis thazard thazard", "text": "Il biso o tombarello (\"Auxis thazard\" o \" Auxis thazard thazard\") \u00e8 un pesce di mare della famiglia Scombridae.\nDistribuzione e habitat.\n\u00c8 una specie cosmopolita e lungo le coste europee sale a nord fino alla Manica, nel mar Mediterraneo \u00e8 molto comune e cos\u00ec anche in tutti i mari italiani.\n\u00c8 un pesce pelagico e si pu\u00f2 trovare sia in acque costiere che al largo.\nDescrizione.\n\u00c8 molto simile al tonno come aspetto generale ma si pu\u00f2 riconoscere dagli altri membri della famiglia sia per le dimensioni, che non superano il mezzo metro ed il kg e mezzo di peso che per le due pinne dorsali separate ampiamente e per i disegni neri irregolari sul dorso simili a quelli dello sgombro, che arrivano poco pi\u00f9 avanti della punta della pinna pettorale.\nIl colore generale \u00e8 blu scuro che sfuma nel grigio piombo sul ventre e sui fianchi. La pinna anale \u00e8 bianca, le altre pinne grigie. La struttura \u00e8 quella di un tonno in miniatura piuttosto che di uno sgombro, cos\u00ec la pinna caudale falcata, le pinne pettorali e ventrali sono piccole, la bocca relativamente piccola, ecc.\nLe scaglie sono presenti solo nella zona toracica (corsaletto) e lungo la linea laterale.\nAlimentazione.\nSi ciba esclusivamente di altri pesci, soprattutto clupeidi.\nRiproduzione.\nAvviene in estate, uova e larve sono pelagiche.\nBiologia.\nVive in banchi fittissimi.\nPesca.\nSi cattura in gran numero sia con le lenze a traina che con tonnare e reti da circuizione. \u00c8 apprezzato dai pescatori sportivi per la resistenza che oppone alla cattura, meno per le carni che, seppur buone, per alcune persone sono un po' indigeste e, talvolta, addirittura lassative perch\u00e9 oleose e sanguinolente, ma ottime sottolio, dopo aver eliminato il sangue in eccesso."}
{"id": "2132232", "revid": "205250", "url": "https://it.wikipedia.org/wiki?curid=2132232", "title": "Samuel Cohen", "text": "\u00c8 noto soprattutto per la creazione della bomba N, comunemente conosciuta come bomba al neutrone.\nCohen \u00e8 morto all'et\u00e0 di ottantanove anni il 28 novembre del 2010 per delle complicazioni al suo tumore dello stomaco."}
{"id": "2132233", "revid": "1543377", "url": "https://it.wikipedia.org/wiki?curid=2132233", "title": "Processo delle camere di piombo", "text": "Il processo delle camere di piombo \u00e8 un processo industriale che \u00e8 stato impiegato in passato per la produzione di acido solforico concentrato.\nL'invenzione del processo \u00e8 da attribuirsi a John Roebuck, nel 1746. Prima di quell'anno venivano utilizzate delle strutture in vetro, che erano pi\u00f9 costose e pi\u00f9 sensibili alle sollecitazioni meccaniche, per cui il volume dell'apparecchiatura era parecchio limitata da questi fattori. Con l'impiego delle camere di piombo, quindi, l'acido solforico pot\u00e9 essere prodotto in quantitativi maggiori e con costi minori, permettendo cos\u00ec l'industrializzazione del processo, che (con qualche modifica) rimase per circa due secoli il processo principale per la produzione dell'H2SO4.\nIl processo consiste nell'ossidazione di SO2 catalizzata dal diossido di azoto:\nassorbimento dell'anidride solforica in acqua:\nrigenerazione del catalizzatore:\nGli ossidi di azoto vengono separati dalla miscela gassosa in uscita dalle camere di piombo per reazione con acido solforico con formazione di acido nitrosilsolforico:\nche in miscela con l'acido solforico prende il nome di \"nitrosa\", da cui deriva il nome di \"processo alla nitrosa\".\nLa concentrazione dell'acido solforico prodotto andava dal 35% al 40%, e dopo successive operazioni di separazione poteva superare il 78%. Questa tipologia di impianti fu successivamente soppiantata dagli \"impianti a contatto\"."}
{"id": "2132235", "revid": "290948", "url": "https://it.wikipedia.org/wiki?curid=2132235", "title": "Metodo delle camere di piombo", "text": ""}
{"id": "2132237", "revid": "290948", "url": "https://it.wikipedia.org/wiki?curid=2132237", "title": "Camere di piombo", "text": ""}
{"id": "2132238", "revid": "290948", "url": "https://it.wikipedia.org/wiki?curid=2132238", "title": "Camera di piombo", "text": ""}
{"id": "2132240", "revid": "281901", "url": "https://it.wikipedia.org/wiki?curid=2132240", "title": "Auxis thazard", "text": ""}
{"id": "2132241", "revid": "155634", "url": "https://it.wikipedia.org/wiki?curid=2132241", "title": "Tombarello", "text": " \nTombarello \u00e8 il nome italiano di due specie di pesci di mare della Famiglia Scombridae e del Genere Auxis:"}
{"id": "2132243", "revid": "125437671", "url": "https://it.wikipedia.org/wiki?curid=2132243", "title": "Ratzeburg", "text": "Ratzeburg (in basso tedesco \"Ratzborg\") \u00e8 una citt\u00e0 di abitanti dello Schleswig-Holstein, in Germania, al confine con il Meclemburgo-Pomerania Anteriore.\n\u00c8 il capoluogo del circondario (\"Kreis\") del ducato di Lauenburg (targa RZ).\nGeografia fisica.\nLa citt\u00e0 \u00e8 circondata da tre laghi, facendo s\u00ec che sia chiamata la citt\u00e0-isola \"Inselstadt\". \u00c8 unita alla terra da tre ponti. Famosa localit\u00e0 per cure di salute e benessere. La citt\u00e0 \u00e8 parte di una riserva naturale chiamata \"Naturpark Lauenburgische Seen\".\nRatzeburg \u00e8 parte integrante della regione metropolitana di Amburgo. Le citt\u00e0 pi\u00f9 vicine sono M\u00f6lln, Lubecca e Schwerin. La citt\u00e0 dista circa venti chilometri da Lubecca vicino alla Alte Salzstrasse, la vecchia strada del sale, che collegava Lubecca e L\u00fcneburg. \u00c8 anche attraversata dalla strada che congiunge Bad Oldesloe e Schwerin che prima della riunificazione dei due stati tedeschi nel 1989 segnava il confine tra RFG e RDT.\nStoria.\nLa citt\u00e0 fu fondata nell'XI secolo come \"Racisburg\". Il nome deriva dal termine Ratse che era il soprannome del principe dei Polabi, Ratibor, che nelle lingue lusaziane (in cui \u00e8 compresa la lingua dei Venedi) significa \"righello\". Nel 1044 fu costruito un monastero dai missionari cristiani sotto la guida del monaco Ansverus. Il monastero venne distrutto in una ribellione pagana nel 1066, dove tutti i monaci furono lapidati a morte. Oggi sono presenti monumenti ai missionari in due delle chiese della citt\u00e0 a commemorare questi eventi. Nella cattedrale di Ratzeburg sono conservate le spoglie di Ansverus canonizzato nel XII secolo.\nEnrico il leone (Heinrich der L\u00f6we) divenne il governatore della citt\u00e0 nel 1143 e istitu\u00ec un vescovado nel 1154. Fu anche responsabile della costruzione del Duomo tardo gotico, costruito nel tipico stile nord tedesco 'rosso-mattone'. Enrico ha anche contribuito alle costruzioni delle cattedrali a Lubecca ed a Braunschweig dove sono ancora conservate le sue spoglie.\nSuccessivamente la citt\u00e0 divenne un Principato Vescovile, il cui sovrano aveva un voto alla Dieta Imperiale. La diocesi principesca di Ratzeburg fu l'ultimo stato cattolico nel nord della Germania. Nel 1550 dopo la morte del suo sovrano il principe-vescovo Georg von Blumenthal, lo stato viene convertito da Thomas Aderpul, divenendo Luterano nel 1554.\nLa citt\u00e0 di Ratzeburg stessa non era all'interno del territorio della Diocesi di Ratzeburg, diventando invece parte del Ducato di Sassonia-Lauenburg dopo la caduta di Enrico il leone.\nLa citt\u00e0 \u00e8 stata quasi completamente distrutta nel 1693, quando Cristiano V di Danimarca la ridusse in macerie con i bombardamenti. Dopo questo evento fu ricostruita in stile barocco.\nRatzeburg fece brevemente parte del Primo Impero francese durante le guerre napoleoniche e fu assegnata alla Danimarca al Congresso di Vienna.\nDopo venne annessa durante la Seconda guerra dello Schleswig, al Regno di Prussia nella Provincia di Schleswig-Holstein. La cattedrale entr\u00f2 a far parte della citt\u00e0 di Ratzeburg nel 1937 con il Atto della Grande Amburgo. Dal 1945 al 1989 la cortina di ferro passava appena ad est della citt\u00e0, ponendola al confine con la Repubblica democratica tedesca.\nRatzeburg \u00e8 anche nota per il suo club olimpico di canottaggio Ratzeburg Club, che \u00e8 stato protagonista, tra gli altri, nella lista delle medaglie d'oro alle Olimpiadi di Melbourne nel 1956. In uno dei cimiteri della citt\u00e0 \u00e8 anche presente la tomba di Ernst Barlach, forse il pi\u00f9 importante artista creativo ad avere scelto la sua casa a Ratzeburg.\nStemma araldico.\nNel Blasone: \"Un castello rosso argento con il portone aperto, dal basso fino a raggiungere i merli del muro e delle tre torri, merli, in media, pi\u00f9 elevati e la torre principale con tetto blu sottolineato.\nInfrastrutture e trasporti.\nL'aeroporto regionale Lubecca Blankensee \u00e8 a soli di distanza, mentre l'aeroporto internazionale di Amburgo Fuhlsb\u00fcttel \u00e8 a circa .\nRatzeburg \u00e8 situata lungo la ferrovia Lubecca-L\u00fcneburg. Il treno arriva e parte sia per Lubecca che per L\u00fcneburg circa ogni ora."}
{"id": "2132245", "revid": "1522738", "url": "https://it.wikipedia.org/wiki?curid=2132245", "title": "Perry Rhodan", "text": "Perry Rhodan \u00e8 un personaggio immaginario protagonista di una omonima serie di romanzi di fantascienza tedeschi creato da Walter Ernsting pubblicata settimanalmente dal 1961 senza interruzioni e, al 2014, ha superato oltre 2700 numeri con una tiratura di circa 135.000 albi a numero; ha avuto edizioni parziali tradotte in altri paesi in varie lingue e da essa sono state tratte serie a fumetti, un film del 1967, \"...4..3..2..1...morte,\" oltre a merchandising, enciclopedie, versioni audio, musica a essa ispirata. \nStoria editoriale.\nEdizioni estere.\nIn italiano la serie venne pubblicata tradotta per la prima volta nel marzo 1976; cambia pi\u00f9 volte editore e termina la pubblicazione nel 1981, con 66 numeri pubblicati a cui si aggiungono 6 extra e un numero bis (il 13). Ciascun volume contiene un romanzo della serie di Perry Rhodan a partire dai primi pubblicati in Germania nel 1961, a cui si affiancano racconti di autori italiani. Una seconda edizione di breve durata (due numeri) esordisce nel 1992 edita dalla Garden; nel 2008 esordisce una nuova serie pubblicata da Armenia col romanzo \"L'arca delle stelle\", primo dei libri del ciclo di \"Lemuria\" al quale nel 2009 \u00e8 stato affiancato \"I dormienti del tempo\", secondo romanzo del ciclo. "}
{"id": "2132250", "revid": "177641", "url": "https://it.wikipedia.org/wiki?curid=2132250", "title": "\u00c1ngel Valodia Matos", "text": ""}
{"id": "2132254", "revid": "184925", "url": "https://it.wikipedia.org/wiki?curid=2132254", "title": "Beauvais Oise", "text": ""}
{"id": "2132255", "revid": "184925", "url": "https://it.wikipedia.org/wiki?curid=2132255", "title": "Beauvais Oise UC", "text": ""}
{"id": "2132266", "revid": "110157", "url": "https://it.wikipedia.org/wiki?curid=2132266", "title": "China National Aviation Corporation", "text": "La China National Aviation Corporation (\u4e2d\u570b\u822a\u7a7a\u516c\u53f8;, abbrev \u4e2d\u822a; CNAC) era la maggiore compagnia aerea della Repubblica di Cina e attualmente una holding di societ\u00e0 nella Repubblica Popolare Cinese che possiede la maggioranza delle azioni di Air China e di Air Macau.\nStoria.\nVenne istituita nel 1929 con la denominazione China Airways dall'azienda statunitense Curtiss-Wright Corporation, sotto il controllo del magnate delle linee aeree statunitensi Clement Melville Keys. Nel 1933, a seguito di una serie di disastrosi incidenti aerei e disaccordi con l'allora leader cinese Chiang Kai-shek, Keys cedette la compagnia alla Pan American Airways, controllata dal rivale storico in campo aeronautico civile Juan Trippe. La Pan Am affid\u00f2 quindi il controllo della CNAC al banchiere ed aviatore Harold Bixby.\nDurante la seconda guerra mondiale, assieme alla Chinese Air Company, la CNAC effettuava dei voli per forniture di merci provenienti da Assam, in India, verso la Cina sud occidentale attraverso la rotta chiamata dai piloti alleati The Hump (In inglese \"La gobba\") in quanto le forze giapponesi avevano impedito l'accesso tramite la Burma Road, una via di comunicazione stradale di 1\u00a0154 km (717 mi) che attraversa il territorio della Birmania, l'attuale Myanmar. \nNonostante il controllo dello spazio aereo ed i conseguenti attacchi inflitti dai giapponesi, e pi\u00f9 significativamente le mutevoli condizioni atmosferiche oltre l'Himalaya, i voli si svolsero con regolarit\u00e0 dall'aprile 1942 fino alla fine del conflitto.\nLa CNAC gestiva inoltre le rotte interne tra Shanghai verso Pechino, Chongqing e Canton, utilizzando i bimotori di linea Douglas DC-2 e DC-3. Oltre ai velivoli surplus della guerra la CNAC aveva anche acquistato un nuovissimo quadrimotore Douglas DC-4 per effettuare il collegamento transoceanico sulla rotta tra Shanghai e San Francisco.\nLa decadenza della compagnia viene datata il 9 novembre 1949, quando l'amministratore delegato Colonel C. Y. Liu, il direttore generale della CATC (Central Aviation Transport Corporation) Colonel C. L. Chen e alcuni membri del personale dichiararono il loro desiderio di aderire al nuovo regime comunista. Lo stesso giorno, 12 velivoli della CNAC e CATC sono stati requisiti e trasferiti in volo senza riconoscimento dall'Aeroporto di Hong Kong Kai Tak nel territorio controllato dalla Repubblica Popolare Cinese. Un esemplare arriv\u00f2 a Pechino mentre gli altri 11 atterrarono all'Aeroporto di Tianjin-Binhai. Il resto del personale era anch'esso intenzionato a passare alla Cina in un secondo momento. I restanti velivoli in sosta ad Hong Kong vennero quindi trasferiti alla Civil Air Transport Inc. gestita dal regime nazionalista nel tentativo di salvare gli aerei da una nuova requisizione da parte del regime comunista.\nLa CNAC cess\u00f2 le attivit\u00e0 in territorio cinese in seguito allo scoppio della guerra civile cinese quando la Civil Aviation Administration of China (CAAC) riprese ad essere l'unica compagnia aerea cinese. Tuttavia la CNAC rimase come sussidiaria della CAAC e stabilita ad Hong Kong.\nNegli anni ottanta, la CNAC ha agito come agenzia transoceanica della CAAC. Successivamente inaugur\u00f2 una propria linea aerea, la CNAC Zhejiang, con sede ad Hangzhou dotandosi di una flotta inizialmente di Bombardier Dash 8 per passare successivamente agli Airbus A320 e A319, adottando lo stesso logo del 1929 dipinto sulla deriva dei velivoli.\nLa CNAC si fuse all'Air China assieme alla China Southwest Airlines nel 2004 quando la CAAC decise di consolidare le nove principali compagnie aeree di propriet\u00e0 statale in tre gruppi. La nuova Air China venne privatizzata dalla China National Aviation Holdings (CNAH) Company ed ora \u00e8 quotata presso la Borsa di Hong Kong (code 1110).\nLa CNAC al gennaio 2008 era in trattativa con la China Eastern Airlines per l'acquisto fino al 30% di quest'ultima compagnia aerea."}
{"id": "2132267", "revid": "161374", "url": "https://it.wikipedia.org/wiki?curid=2132267", "title": "Chassidus", "text": ""}
{"id": "2132269", "revid": "161374", "url": "https://it.wikipedia.org/wiki?curid=2132269", "title": "Chassidut", "text": ""}
{"id": "2132272", "revid": "306444", "url": "https://it.wikipedia.org/wiki?curid=2132272", "title": "Hassidus", "text": ""}
{"id": "2132274", "revid": "228587", "url": "https://it.wikipedia.org/wiki?curid=2132274", "title": "Catalisi eterogenea", "text": "In chimica, per catalisi eterogenea si intende una tipologia di catalisi in cui il catalizzatore e il reagente esistono in due fasi differenti.\nIl processo della catalisi eterogenea avviene quindi in prossimit\u00e0 dell'interfase reagente-catalizzatore, che pu\u00f2 essere di vari tipi, ad esempio fluido-solido o liquido-liquido (nel caso di due liquidi immiscibili).\nAlcuni esempi sono: di anidride carbonica, metano, metanolo, propano e .\nI sistemi catalitici eterogenei possono essere costituiti anche da un catalizzatore (propriamente detto) fissato ad un supporto solido. Il supporto ha la funzione di mantenere allo stato solido il catalizzatore che altrimenti si disperderebbe nel fluido; infatti molto spesso i catalizzatori hanno un costo elevato, per cui non sarebbe economicamente conveniente che questi vengano trasportati dalla corrente fluida, nel qual caso si dovrebbe ricorrere a delle sostituzioni pi\u00f9 frequenti del catalizzatore. Altre funzioni del supporto sono: ridurre la quantit\u00e0 di specie attiva, fornire una superficie e grandezza dei pori ottimale, aumentare la resistenza meccanica, aumentare la capacit\u00e0 di scambio di calore e stabilizzare componenti metalliche presenti.\nMeccanismo della catalisi eterogenea.\nPerch\u00e9 la reazione abbia luogo, il reagente deve diffondere sulla superficie del catalizzatore e adsorbirsi ad esso. Avvenuta la reazione, il prodotto deve desorbirsi e allontanarsi dalla superficie del catalizzatore.\nIl meccanismo di catalisi eterogenea (che come abbiamo detto avviene prevalentemente all'interno dei pori del catalizzatore), pu\u00f2 essere schematizzato come segue:\nInoltre, nel caso di reattori gas-liquido, bisogna aggiungere il trasporto dei reagenti dal gas al liquido.\nUn esempio di catalizzatore eterogeneo \u00e8 il ferro, che viene usato nel processo Haber per fare reagire azoto e idrogeno e produrre ammoniaca; in questo caso il triplo legame che tiene uniti i due atomi di azoto \u00e8 indebolito dall'adsorbimento sulla superficie del catalizzatore, rendendo pi\u00f9 reattivo il gas e aumentando la velocit\u00e0 della reazione.\nIn genere il trasporto di materia dei reagenti e dei prodotti da una fase all'altra svolge un ruolo determinate nella cinetica della reazione. Inoltre tanto pi\u00f9 \u00e8 estesa la superficie del catalizzatore (comprensiva della superficie interna dei pori), tanto pi\u00f9 elevata sar\u00e0 la velocit\u00e0 della reazione."}
{"id": "2132279", "revid": "93556", "url": "https://it.wikipedia.org/wiki?curid=2132279", "title": "Orlando Magic 2001-2002", "text": "La stagione NBA 2001-2002 fu la 13\u00aa stagione della storia degli Orlando Magic che si concluse con un record di 44 vittorie e 38 sconfitte nella regular season, il 3\u00ba posto nell'Atlantic Division e il 5\u00ba posto della Eastern Conference.\nNei playoff del 2002 venne eliminata al primo turno dagli Charlotte Hornets per 3 partite a 1.\nPlay-off.\nPrimo turno.\nGara 1\nGara 2\nGara 3\nGara 4\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2132280", "revid": "318966", "url": "https://it.wikipedia.org/wiki?curid=2132280", "title": "Tor di Zuin", "text": ""}
{"id": "2132281", "revid": "1501558", "url": "https://it.wikipedia.org/wiki?curid=2132281", "title": "Campionato mondiale di calcio femminile Under-17", "text": "Il Campionato mondiale di calcio femminile Under-17 (ing. \"FIFA U-17 Women's World Cup\") \u00e8 la pi\u00f9 importante competizione internazionale di calcio femminile riservata alle atlete di et\u00e0 inferiore a 17 anni ed \u00e8 disputato tra le Nazionali femminili Under-17 dei Paesi affiliati alla FIFA. Ha cadenza biennale ed il primo torneo \u00e8 stato disputato nel 2008. Campione in carica \u00e8 la , che ha vinto l'edizione 2018.\nStoria.\nNel 2003, dopo il successo dell'edizione inaugurale del \"Campionato mondiale di calcio femminile Under-19\", giocato in Canada, la FIFA decise di affiancargli una seconda competizione giovanile femminile. In seguito alle difficolt\u00e0 espresse dalle confederazioni continentali riguardo alla creazione di un altro torneo con i limiti di et\u00e0 a quel tempo in vigore, la FIFA cre\u00f2 la \"U-17 Women's World Cup\" e l'\"U-20 Women's World Championship\" (rinominato \"U-20 Women's World Cup\" nel 2007), equiparando cos\u00ec le et\u00e0 dei tornei giovanili maschili. In accordo con le confederazioni continentali il limite di et\u00e0 del Mondiale Under-19 venne innalzato a 20, a partire dall'edizione 2006 giocata in Russia.\nLa FIFA organizz\u00f2 dunque un campionato femminile U-17, con inizio previsto nel 2008.\nLa prima edizione \u00e8 stata disputata in Nuova Zelanda, tra il 28 ottobre ed il 16 novembre 2008 ed ha visto vincitrice la , che in finale ha superato gli 2-1 ai tempi supplementari.\nEdizioni.\nPartecipazioni e prestazioni nelle fasi finali.\nPer ogni torneo, viene indicata la bandiera del Paese ospite e, tra parentesi, il numero di squadre che vi hanno partecipato.\nPremi.\nI quattro premi principali assegnati ad ogni torneo sono:"}
{"id": "2132283", "revid": "287204", "url": "https://it.wikipedia.org/wiki?curid=2132283", "title": "Zuino", "text": "Zuino \u00e8 una frazione collinare di circa 80 abitanti del comune di Gargnano.\nStoria.\nLa zona testimonia tramite numerose lapidi ed epigrafi delle cospicue presenze di popolazioni, in zone limitrofe, risalenti fin dall'epoca dei romani.\nLa pi\u00f9 antica fonte a noi nota cita il villaggio come \"Zovino\" nella prima met\u00e0 dell'XI secolo, in una vecchia pergamena medioevale datata 5 gennaio 1140. I fondi circostanti furono di rilevante importanza almeno sino alla met\u00e0 del 1400 per ci\u00f2 che riguard\u00f2 la presenza del monastero di S. Pietro in Monte (circa 1042 - 1446). In particolare, l'abate in forza di tale istituzione \"Alberto de Cenatho,\" nonostante la notevole distanza per l'epoca (esso si trovava nei pressi dell'odierna Serle), si dimostrava particolarmente interessato ai possedimenti terreni della zona, in quanto particolarmente fertili e produttivi.\nIl toponimo \"Zuino\" (il cui nome si \u00e8 evoluto da \"Zovino\" nel 1140 a \"Zuvino\" dal 1197 sino alla fine del secolo), secondo alcuni deriverebbe da \"piccolo giogo\", per altri invece da \"zuigno\", termine dell'epoca per identificare una cascina, derivante dal nome latino \"Sivinius\".\nPi\u00f9 anticamente, almeno sino all'anno 1196, l'intero latifondo fu feudo del vescovo di Brescia, che amministrava le rendite ovviando ai compiti ecclesiastici. Tra il 1600 ed il termine dell'era della Repubblica di Venezia gli statuti rinvenuti nel tempo dimostrarono che Gargnano si stava in un qualche modo accentrando, grazie alla divisione numerica di 3 apposti consiglieri scelti tra gli abitanti di Zuino per l'amministrazione locale. Il villaggio, colto da un passato parecchio complesso in termini di istituzioni municipali, ha fatto parte (insieme a \"Fornico\" e \"Viavedro\", oggi Villavetro) sino agli inizi del 1800 (anni che seguirono la emergente riforma napoleonica durata per poco) di una municipalit\u00e0 avente capoluogo Bogliaco e talvolta invece \u00e8 comparso in solitario con la denominazione \"Zuino con Viavedro\". \nPosteriormente al 1800 ed in particolare con l'inclusione di Gargnano nel Dipartimento del Mella l'abitato comincia ad apparire solamente come una terra di meno rilevante importanza, per poi divenire frazione del comune di Gargnano.\nLa Chiesa della Madonna della Neve.\nSulla salita della stretta Via Alpestre - fino al 1898 \"Strada Comunale di Magno\" ma oggi conosciuta anche come \"Via del Cisternino\" per la presenza di una piccola cisterna d'acqua nel tratto iniziale della salita che porta a Navazzo - contigua alla strada \u00e8 presente la chiesa della Madonna della Neve, risalente circa al 1630 ma con particolarit\u00e0 dei lustri precedenti.\nOrografia e Toponimi locali del borgo.\nIl villaggio \u00e8 posto su scoscese viuzze oscillanti tra 220 e 260 metri sul livello del mare, che nonostante siano sostanzialmente quattro strade, hanno cambiato nome nel tempo.\nIl borgo rimane delimitato a Nord-Est dalla Valle del Triol scavata dall'omonimo ruscello, avente origine poco pi\u00f9 in basso della frazione di Formaga. Da Zuino ha origine l'attuale Via del Triol, strada vicinale sterrata che sbuca sulla Strada Provinciale 9. Questa strada in passato era nota semplicemente come \"Via Zuino\", e consentiva di raggiungere la parte nord orientale del comune in maniera celere. Oggi Via Zuino \u00e8 invece la via che sale da Villavetro e che termina nell'innesto con Via Alpestre presso la chiesa della Madonna della Neve.\nDal lato Nord-Ovest un'impervio bosco sale di quota per raggiungere la localit\u00e0 di Sostaga, poco sotto Navazzo. Anticamente la parte pi\u00f9 bassa di tale rilievo era una localit\u00e0 conosciuta come \"L'Eschio\", forse in quanto intensamente alberata. A sostegno di questo raro toponimo era presente nella mappa anche la \"Strada Comunale dell'Eschio\", attuale Via del Cacciatore contigua alla Via del Triol, discendente nell'omonima valle citata in precedenza. Constatata l'assenza di menzione nelle pi\u00f9 recenti e dettagliate carte topografiche, tale localit\u00e0 si \u00e8 del tutto estinta ed inglobata a Zuino negli anni '50 del 1900.\nL'interno dell'abitato \u00e8 attraversato da una via ciottolata che passa sotto ad un volto, anticamente denominata \"Via Maestra.\"\nPi\u00f9 a Sud si raggiunge l'abitato di Fornico con l'attuale Via Zuino, anticamente \"Strada Comunale di Villa,\" cos\u00ec chiamata perch\u00e9 proveniente dall'omonima attuale frazione di Gargnano."}
{"id": "2132286", "revid": "122722695", "url": "https://it.wikipedia.org/wiki?curid=2132286", "title": "Orobia", "text": "L'Orobia () \u00e8 una regione storica corrispondente alla parte nord-orientale della Lombardia, in corrispondenza delle Alpi Orobie; tuttavia, in ambito autonomista il nome \u00e8 stato usato in modo pi\u00f9 estensivo per indicare tutto il territorio compreso tra il fiume Adda (in seguito alla Pace di Lodi del 1454 confine occidentale della serenissima) e il confine orientale della Lombardia, spesso in contrapposizione all'Insubria, regione che comprende tra i suoi territori la Lombardia occidentale.\nTerritorio.\nOrobia linguistica.\nDal punto di vista linguistico si pu\u00f2 considerare Orobia l'area in cui si parlano le varianti orientali del lombardo, cio\u00e8 la provincia di Bergamo, parte della provincia di Brescia e l'area Cremasca, sebbene per il cremasco nessun testo di storia locale utilizzi la denominazione di Orobia (Isola Fulcheria e Lago Gerundo sono i toponimi che, invece, caratterizzano tradizionalmente tali luoghi).\nDalla mera accezione linguistica resterebbero inoltre escluse dall'Orobia le attuali provincie di Cremona e Mantova, in cui si parla il lombardo meridionale, un dialetto molto vicino all'emiliano, che sono invece talvolta incluse nella pi\u00f9 ampia definizione geografica. Cos\u00ec come, a nord, verrebbero escluse l'alta Val Camonica (le cosiddette \"Orobie bresciane\", in cui si parla un dialetto lombardo affine al retoromanzo) e la Valtellina (le \"Orobie valtellinesi\", il cui dialetto viene generalmente ascritto al lombardo occidentale).\nRiferimenti storici e geografici.\nIl termine deriva dall'antica popolazione celto-ligure degli Orobi, stanziati in epoca preistorica nelle valli bergamasche, lecchesi e comasche.\nDal punto di vista storico essa corrisponde alla parte della Lombardia che \u00e8 stata soggetta alla repubblica di Venezia (con l'aggiunta della Valtellina).\nLocuzioni pi\u00f9 diffuse con la stessa etimologia sono \"Alpi Orobie\" (la sezione delle alpi tra la Valtellina e le Valli Bergamasche) e \"orobico\", aggettivo riferito genericamente alla provincia bergamasca."}
{"id": "2132295", "revid": "640277", "url": "https://it.wikipedia.org/wiki?curid=2132295", "title": "Terremoto del Per\u00f9 del 2007", "text": "Il terremoto del Per\u00f9 del 2007 fu un terremoto di magnitudo 8 della scala di magnitudine del momento che colp\u00ec la costa centrale del Per\u00f9 mercoled\u00ec 15 agosto 2007 alle 23:40:58 UTC (18:40:58 orario locale) e dur\u00f2 all'incirca tre minuti.\nL'ipocentro \u00e8 stato localizzato a 150 chilometri a sud-est di Lima, nell\u2019Oceano Pacifico, ad una profondit\u00e0 di 39 chilometri.\nLa USGS ha catalogato il terremoto come IX grado nella scala Mercalli.\nLe vittime provocate dal sisma sono state pi\u00f9 di 500, e i feriti oltre 2.000."}
{"id": "2132296", "revid": "334634", "url": "https://it.wikipedia.org/wiki?curid=2132296", "title": "Centrale Lille", "text": ""}
{"id": "2132303", "revid": "115763871", "url": "https://it.wikipedia.org/wiki?curid=2132303", "title": "Polietilene lineare a bassa densit\u00e0", "text": "Il polietilene lineare a bassa densit\u00e0 (spesso abbreviato come LLDPE, dall'inglese \"linear low-density polyethylene\") \u00e8 un polimero a base di polietilene sostanzialmente lineare, con un numero significativo di brevi ramificazioni (\"short branching\"). Si ricava comunemente dalla copolimerizzazione dell'etene con alcheni a catena pi\u00f9 lunga. I polietileni lineari a bassa densit\u00e0 sono strutturalmente diversi dai comuni polietileni a bassa densit\u00e0 (LDPE, \"low-density polyethylene\"), a causa dell'assenza di ramificazioni lunghe (\"long chain branching\"). La maggiore linearit\u00e0 dell'LLDPE deriva dai processi di produzione, che sono diversi da quelli dell'LDPE. In generale, l'LLDPE \u00e8 sintetizzato a temperature e pressioni inferiori attraverso la copolimerizzazione dell'etene e di \u03b1-alcheni come il butene, l'esene e l'ottene. Il processo di copolimerizzazione produce un copolimero di LLDPE che ha una distribuzione di pesi molecolari pi\u00f9 stretta dell'LDPE convenzionale e differenti propriet\u00e0 reologiche per la linearit\u00e0 della struttura.\nProduzione e propriet\u00e0.\nLa produzione di LLDPE \u00e8 iniziata da catalizzatori contenenti metalli di transizione, in particolare i catalizzatori di tipo Ziegler o Phillips. Il processo di polimerizzazione effettivo pu\u00f2 essere realizzato in reattori sia in soluzione che in fase gas. Solitamente l'ottene \u00e8 il comonomero usato in soluzione mentre il butene e l'esene sono copolimerizzati con l'etene in un reattore in fase gas. L'LLDPE resiste maggiormente dell'LDPE alla lacerazione, all'impatto e alle puntura. \u00c8 molto flessibile e si allunga sotto trazione. Pu\u00f2 essere usato per realizzare pellicole pi\u00f9 sottili, con maggiore resistenza. Ha anche una buona resistenza agli agenti chimici, buone propriet\u00e0 elettriche. Tuttavia \u00e8 meno facile da lavorare dell'LDPE, ha una minore lucentezza e trasparenza, e un intervallo pi\u00f9 limitato per la saldatura a caldo.\nProcessazione.\nL'LDPE e l'LLDPE hanno propriet\u00e0 di flusso singolari. L'LLDPE \u00e8 meno sensibile allo sforzo di taglio a causa della sua pi\u00f9 stretta distribuzione di pesi molecolari e delle ramificazioni pi\u00f9 corte. Durante un processo come l'estrusione, l'LLDPE rimane pi\u00f9 viscoso e quindi pi\u00f9 difficile da processare di un LDPE con un valore di \"melt flow index\" equivalente. La minore sensibilit\u00e0 dell'LLDPE allo sforzo di taglio permette un rilassamento pi\u00f9 veloce delle catene di polimero durante l'estrusione: di conseguenza le propriet\u00e0 fisiche possono cambiare nella parte che si rigonfia all'uscita dall'ugello. Nell'estensione del fuso, l'LLDPE ha una viscosit\u00e0 pi\u00f9 bassa a tutte le velocit\u00e0 di trazione: ci\u00f2 significa che non \u00e8 soggetto all'indurimento da trazione come fa l'LDPE quando si allunga. Quando aumenta la velocit\u00e0 di deformazione del polietilene, l'LDPE mostra un drammatico incremento della viscosit\u00e0 a causa dell'accavallarsi delle catene. Non si osserva questo fenomeno con l'LLDPE poich\u00e9 la mancanza di lunghe ramificazioni laterali permette alle catene di scivolare le une accanto alle altre, durante l'elongazione, senza accavallarsi. Questa caratteristica \u00e8 importante per le applicazioni delle pellicole poich\u00e9 quelle di LLDPE si possono facilmente assottigliare mantenendo le caratteristiche di forza e resistenza. Le propriet\u00e0 reologiche dell'LLDPE sono riassunte dalle espressioni \"duro nel taglio\" e \"soffice nell'estensione\".\nApplicazioni.\nL'LLDPE ha penetrato quasi tutti i mercati tradizionali del polietilene: \u00e8 usato per sacchi, sia per uso industriale che domestico(in cui permette di ridurre sensibilmente lo spessore rispetto all'LDPE equivalente), film per imballaggio, giocattoli, coperchi, tubi, secchi e contenitori, rivestimenti di cavi, geomembrane, e tubature flessibili.\nL'LLDPE prodotto utilizzando catalizzatori a base di metalloceni \u00e8 indicato come mLLDPE."}
{"id": "2132305", "revid": "118104678", "url": "https://it.wikipedia.org/wiki?curid=2132305", "title": "Rehoboth Beach", "text": "Rehoboth Beach \u00e8 una citt\u00e0 degli Stati Uniti, nella Contea di Sussex dello Stato del Delaware. Secondo una stima del 2006 del Census Bureau, la popolazione della citt\u00e0 era di 1.556 abitanti. Fa parte dell'area micropolitana di Seaford.\nNota meta turistica balneare, Rehoboth Beach nei mesi estivi raggiunge i 25.000 abitanti entro i confini comunali, mentre la popolazione cresce di altre migliaia di abitanti nei comuni limitrofi.\nStoria.\nI primi insediamenti umani nella regione di Rehoboth Beach risalgono al 10.000 a.C.; poco per\u00f2 si sa sugli antichi insediamenti, dei quali non sono rimasti reperti evidenti. A quell'epoca l'oceano Atlantico si trovava circa 48 km pi\u00f9 a est rispetto all'attuale costa, e il territorio era pi\u00f9 simile all'entroterra del Delaware.\nNel 1600, all'epoca dell'arrivo dei primi colonizzatori europei, la costa era gi\u00e0 nella posizione attuale, e nella regione erano ancora insediate numerose trib\u00f9 indiane, come i Lenape (o Delaware), i Sikkonese, gli Assateague], e i Nanticoke. La pressione dei coloni inglesi e olandesi costrinse molte trib\u00f9 a trasferirsi altrove, costringendo i Lenape a spostarsi verso lo Stato di New York, in Canada e in Oklahoma, mentre i Sikkonese e gli Assateagues scomparvero; i Nanticoke, tuttavia, rimasero nella regione originaria. La regione pass\u00f2 al comando del Duca di York, che nel Settecento favor\u00ec la formazione di grandi latifondi. Verso l'Ottocento i figli di quei proprietari a stento conducevano una vita dignitosa, per la povert\u00e0 dei terreni.\nLa citt\u00e0 fu ufficialmente fondata nel 1873, con il nome di \"Rehoboth Beach Camp Meeting Association\", dal reverendo Robert W. Todd, della Chiesa metodista di Wilmington, come sede di un campo estivo metodista, come era gi\u00e0 stato fatto in altre localit\u00e0 del New Jersey, come per esempio Ocean Grove. Il campo fu lasciato nel 1881, e nel 1891 il luogo rientr\u00f2 nel novero delle citt\u00e0 del Delaware con il nome di \"Henlopen City\", dopo breve tempo rinominata Rehoboth Beach.\n\"Rehoboth\" \u00e8 un toponimo biblico, con il significato di \"luogo per tutti\". Rehoboth appare per quattro volte nel Vecchio Testamento, come per esempio nella storia di Isacco (Wadi er-Ruheibeh) (Gen. 26:22), dove \u00e8 una citt\u00e0 sull'Eufrate (Gen. 36:37; 1 Cr. 1:48), e una citt\u00e0 dell'Assiria (Gen. 10:11). Si pu\u00f2 ben capire quindi che il nome scelto per la citt\u00e0 risenta dell'origine religiosa dell'abitato.\nAttivit\u00e0 turistica.\nLa citt\u00e0 \u00e8 spesso chiamata \"The Nation's Summer Capital\" (\"la capitale estiva della nazione)\" a causa dei numerosissimo turisti provenienti da Washington, D.C., ma anche dalle zone vicine del Maryland, della Virginia, e in minor numero della Pennsylvania. I turisti sono attratti sia dal territorio, ma anche dalle possibilit\u00e0 di svago di giorno e di notte.\nNota per le sue passeggiate, i negozi eclettici, le attivit\u00e0 sportive, oggi Rehoboth Beach \u00e8 conosciuta anche come una delle mete preferite sull'Atlantico per i gruppi gay e lesbici, infatti molte attivit\u00e0 commerciali lungo la spiaggia sono gestite proprio da gay, specie nella zona intorno a Queen Street, nota come Poodle Beach.\nRehoboth Beach costituisce una valida alternativa ad altre mete, come Ocean City. Rehoboth Beach, insieme alle citt\u00e0 di Lewes, Dewey Beach, Bethany Beach, South Bethany, e Fenwick Island, \u00e8 compresa nel resort balneare della Contea di Sussex, in rapido sviluppo demografico ed economico.\nReader's Digest ha definito la passeggiata sulla spiaggia di Rehoboth Beach \"la migliore d'America\". Questo riconoscimento venne conferito con una certa sorpresa e stupore nel maggio del 2006. Inoltre la AARP ha definito Rehoboth Beach come una delle migliori cinque citt\u00e0 per una felice pensione.\nLa citt\u00e0 ospita numerosi festival, come il \"Sea Witch Festival\", il \"Rehoboth Beach Independent Film Festival\", e il \"Rehoboth Beach Autumn Jazz Festival\", tenuti annualmente.\nGeografia fisica.\nSecondo lo United States Census Bureau la citt\u00e0 si estende su una superficie pari a 4,3 km\u00b2, dei quali 3,1\u00a0km\u00b2 sono composti da terre, mentre i restanti 1,2\u00a0km\u00b2 sono composti da acque, pari al 28,48% dell'intero territorio. Rehoboth Beach \u00e8 limitata a est dall'Oceano Atlantico, mentre a nord si trova il paese di Henlopen Acres, mentre a ovest e a sud ci sono soltanto campi aperti. Cape Henlopen State Park si trova subito a nord di Rehoboth Beach, mentre Dewey Beach \u00e8 appena a sud di questi.\nPopolazione.\nSecondo il censimento del 2000, nel comune abitavano 1.495 persone, suddivise in 343 famiglie. La densit\u00e0 di popolazione era di 489,2 ab./km\u00b2. All'interno dei confini municipali si trovavano 3.167 strutture. Dal punto di vista etnico il 98,13% della popolazione era composto da bianchi, lo 0,27% da afroamericani, lo 0,13% da nativi americani e lo 0,67% da asiatici. Le popolazioni di altre razze costituiscono lo 0,81% degli abitanti.\nPer quanto riguarda le fasce d'et\u00e0 della popolazione, il 7,0% era al di sotto dei 18 anni, il 3,7% era fra i 18 e i 24, il 18,5% fra i 25 e i 44, il 33.3% fra i 45 e i 64 mentre il 37,5% era al di sopra dei 65 anni di et\u00e0. L'et\u00e0 media della popolazione era di 57 anni. Per ogni 100 donne c'erano 98,7 maschi.\nCuriosit\u00e0.\nLa citt\u00e0 \u00e8 gemellata con il comune dell'hinterland fiorentino Greve in Chianti"}
{"id": "2132312", "revid": "1573940", "url": "https://it.wikipedia.org/wiki?curid=2132312", "title": "Chiesa di San Francesco d'Assisi (Reggio Calabria)", "text": "La chiesa di San Francesco d'Assisi \u00e8 un edificio religioso di Reggio Calabria sita nel rione di Sbarre.\nStoria.\nL'antica chiesa di San Francesco dopo la sua costruzione fu annessa al convento Dei PP Riformatori in via Sbarre, nel 1617.\nDistrutta dal terremoto del 1908, l'attuale edificio, progettato dall'ingegner Malandrino in sostituzione della struttura provvisoria eretta dopo il sisma, \u00e8 un edificio a croce latina. \nNel 1926, ricorrendo il VII centenario della morte di San Francesco D'Assisi, fu collocata sopra un basamento di pietra una statua in bronzo del santo a tutto tondo e a figura intera, opera dello scultore Francesco Jerace: una lapide ricorda l'avvenimento \"A Francesco D'Assisi 1226 -1926\".\nEsterno.\nLa facciata non \u00e8 priva di una certa monumentalit\u00e0. Ai lati si ergono due serie di pilastri a sezione quadrata che sostengono in alto un timpano triangolare con la trabeazione interrotta al centro, sormontata da una croce in ferro battuto."}
{"id": "2132322", "revid": "6923", "url": "https://it.wikipedia.org/wiki?curid=2132322", "title": "Decreto Milleproroghe", "text": "Con decreto Milleproroghe si intende nel lessico politico-giornalistico italiano un decreto legge del Consiglio dei ministri volto a risolvere disposizioni urgenti entro la fine dell'anno in corso, ad esempio posticipando l'entrata in vigore di disposizioni normative o prorogando l'efficacia di leggi in scadenza.\nQuesto strumento, nato come misura eccezionale, \u00e8 invece stato riproposto in Italia annualmente, a partire dal 2005 fino al 2015, e nuovamente dal 2018.\nDecreto milleproroghe 2005.\nPubblicato sulla Gazzetta Ufficiale numero 303 del 30/12/2005.\nDecreto milleproroghe 2006.\nDecreto legge del 28 dicembre 2006 n.300, pubblicato sulla Gazzetta ufficiale n. 300 del 28/12/2006. Tra le altre cose contiene:\nDecreto milleproroghe 2007.\nDecreto legge 248/2007 del 28 dicembre 2007, detto anche \"millederoghe\" visto che contiene molte disposizioni ad personam. Tra le altre cose contiene:\nDecreto milleproroghe 2008.\nDecreto Legge 207/2008, pubblicato sulla Gazzetta Ufficiale numero 304 del 31/12/2008, poi convertito nella Legge 14/2009.\nTra le altre cose dispone:\nDecreto milleproroghe 2009.\nDecreto-legge 30 dicembre 2009, n. 194, recante, \"Proroga di termini previsti da disposizioni legislative\", pubblicato nella Gazzetta Ufficiale n. 302 del 30 dicembre 2009 e convertito dalla Legge 26 febbraio 2010, n. 25, pubblicata nella Gazzetta Ufficiale n. 48 del 27 febbraio 2010 - Supplemento ordinario n. 39.\nDecreto milleproroghe 2010.\nDecreto-legge 29 dicembre 2010, n. 225, recante, \"Proroga di termini previsti da disposizioni legislative e di interventi urgenti in materia tributaria e di sostegno alle imprese e alle famiglie\", pubblicato sulla Gazzetta Ufficiale n. 303 del 29/12/2010 e convertito dalla Legge 26 febbraio 2011, n. 10, pubblicata nella Gazzetta Ufficiale n. 47 del 26 febbraio 2011 - Supplemento ordinario n. 53.\nDecreto milleproroghe 2011.\n\u00c8 stato pubblicato in Gazzetta Ufficiale 27 febbraio 2012, n. 48 il testo coordinato del D.L. 216/2011 che proroga alcuni termini previsti da disposizioni legislative\nQueste le principali proroghe previste:\nDecreto milleproroghe 2018.\nPresentato dal governo Conte I il 25 luglio 2018 (D Ln. 91), il DdL di conversione \u00e8 stato approvato il 6 agosto al Senato e il 12 settembre, con voto di fiducia, alla Camera."}
{"id": "2132323", "revid": "290948", "url": "https://it.wikipedia.org/wiki?curid=2132323", "title": "Composto amorfo", "text": ""}
{"id": "2132324", "revid": "290948", "url": "https://it.wikipedia.org/wiki?curid=2132324", "title": "Decomposizione chimica", "text": ""}
{"id": "2132325", "revid": "290948", "url": "https://it.wikipedia.org/wiki?curid=2132325", "title": "Sostanze alifatiche", "text": ""}
{"id": "2132330", "revid": "1498232", "url": "https://it.wikipedia.org/wiki?curid=2132330", "title": "Bandiera nazionale", "text": "La bandiera nazionale \u00e8 una bandiera che rappresenta una nazione.\nSia palazzi pubblici che palazzi privati, come scuole o tribunali spesso espongono questa bandiera. In alcune nazioni la bandiera nazionale viene posta solo su palazzi non militari durante giorni prestabiliti.\nEsistono tre tipi differenti di bandiere nazionali per l'uso a terra e tre per l'uso in mare, anche se molte nazioni utilizzano le stesse per diverse (o tutte) versioni.\nBandiere nazionali di terra.\nIn terra, avviene una distinzione fra bandiera civile (FIAV ), bandiera di Stato (), e bandiera di guerra (). La bandiera di Stato \u00e8 quella ufficialmente utilizzata dalle agenzie governative, mentre la bandiera civile pu\u00f2 essere esposta da chiunque. La bandiera di guerra (chiamata anche bandiera militare) \u00e8 quella utilizzata dall'esercito.\nBandiere nazionali di mare.\nCome nel caso delle bandiere nazionali, ne esistono tre tipi: bandiera navale mercantile (), esposta dalle unit\u00e0 private; la bandiera navale di stato ), delle navi governative; e la bandiera navale di guerra )."}
{"id": "2132334", "revid": "92723", "url": "https://it.wikipedia.org/wiki?curid=2132334", "title": "Tommaso Caccini", "text": "Biografia.\nNato a Firenze da Giovanni Caccini e da Maddalena Corsini, Cosimo Caccini entr\u00f2 nell'ordine domenicano della Chiesa cattolica a 15 anni. Caccini inizi\u00f2 la sua carriera nel monastero di San Marco e poco alla volta acquist\u00f2 la fama di predicatore appassionato. Frequentemente teneva i suoi sermoni presso Santa Maria Novella in Firenze. Alcuni storici, comunque, ritengono che Caccini nutrisse ambizioni di scalare la gerarchia domenicana da qui \u00abil suo fanatismo era un tutt'uno con la sua personale ambizione all'interno dell'ordine domenicano\u00bb..\n\u00c8 possibile che un indizio dell'ambizione di Caccini fosse rinvenibile nella sua decisione di assumere il nome di Tommaso in onore del famoso teologo Tommaso d'Aquino. Tommaso d'Aquino era riconosciuto come il maggiore teologo della chiesa e le sue speculazioni filosofiche erano di altissimo livello. Ma fra Tommaso Caccini era poco interessato a bilanciare la filosofia con la fede: infatti i sermoni di Caccini erano considerati molto controversi al punto da indurre l'arcivescovo di Bologna a prendere dei provvedimenti disciplinari, e la sua \"Storia ecclesiastica del primo Concilio niceno\", pubblicata a Lucca nel 1637, \u00abnon \u00e8 altro che una raccolta di citazioni, spesso rozzamente manipolate, dalle opere dei Padri della Chiesa\u00bb, rivelandolo storico e teologo molto modesto.\n\u00c8 passato agli annali della Storia per aver sporto la denuncia al Santo Uffizio, dalla quale ebbe inizio il processo a Galileo Galilei."}
{"id": "2132340", "revid": "767487", "url": "https://it.wikipedia.org/wiki?curid=2132340", "title": "Palaeophonus nuncius", "text": "Il paleofono (Paleophonus nuncius) \u00e8 uno scorpione estinto, vissuto nel Siluriano superiore (circa 420 milioni di anni fa). I suoi resti sono stati trovati in Svezia.\nDescrizione.\nDi dimensioni piuttosto modeste (circa 5 centimetri), questo primitivo scorpione era di aspetto molto simile alle forme attuali; alcune caratteristiche, per\u00f2, lo denotavano come una forma primitiva: ad esempio, questo animale non possedeva occhi e doveva essere quindi cieco. Inoltre possedeva rami branchiali ben sviluppati, molto simili a quelli dei contemporanei euripteridi (o scorpioni di mare). Queste branchie erano posizionate nella parte superiore delle placche ventrali; le stesse placche, probabilmente, erano zampe opistosomiche modificate.\nStile di vita.\nFino a qualche decennio fa si pensava che il paleofono, come molti altri scorpioni del Siluriano, fosse uno dei pi\u00f9 antichi animali ad aver conquistato le terre emerse. In realt\u00e0, un esame pi\u00f9 attento dei resti fossili ha determinato che questi animali possedevano branchie ben sviluppate: \u00e8 probabile, quindi, che il paleofono e i suoi parenti fossero scorpioni acquatici, che vivevano negli estuari a caccia di piccole prede. In ogni caso, \u00e8 altamente verosimile che questi animali si recassero di quando in quando sulla terraferma."}
{"id": "2132341", "revid": "339392", "url": "https://it.wikipedia.org/wiki?curid=2132341", "title": "Alternative pop/rock", "text": ""}
{"id": "2132342", "revid": "1983214", "url": "https://it.wikipedia.org/wiki?curid=2132342", "title": "43\u00ba parallelo nord", "text": "Il 43\u00ba parallelo dell'emisfero boreale \u00e8 il luogo dei punti della crosta terrestre aventi la medesima latitudine, cio\u00e8 43 gradi di ampiezza tra il punto P del parallelo e l'equatore.\nPunti toccati dal parallelo nel Mondo.\nPartendo dal Meridiano di Greenwich e andando verso Est, il parallelo 43\u00b0 N passa:\nItalia.\nPer quanto riguarda la penisola italiana, esso attraversa complessivamente tre regioni, le Marche, l'Umbria e la Toscana, congiungendo l'Adriatico ed il Tirreno.\nLa cittadina di Grottammare ed il Golfo di Baratti sono presi come riferimento per le due coste.\nIn particolare le province sono: Ascoli Piceno, Fermo, Macerata, Perugia, Siena, Grosseto e Livorno."}
{"id": "2132347", "revid": "486946", "url": "https://it.wikipedia.org/wiki?curid=2132347", "title": "43\u00b0 parallelo", "text": ""}
{"id": "2132349", "revid": "217830", "url": "https://it.wikipedia.org/wiki?curid=2132349", "title": "Gran Premio motociclistico della Malesia 2002", "text": "Il Gran Premio motociclistico della Malesia 2002 corso il 13 ottobre, \u00e8 stato il quattordicesimo Gran Premio della stagione 2002 e ha visto vincere la Yamaha di Max Biaggi nella classe MotoGP, Fonsi Nieto nella classe 250 ed Arnaud Vincent nella classe 125.\nLa gara della 125 \u00e8 durata 18 giri anzich\u00e9 19 poich\u00e9 il segnale della fine della gara \u00e8 stato dato prima che il leader completasse i 19 giri previsti."}
{"id": "2132350", "revid": "339392", "url": "https://it.wikipedia.org/wiki?curid=2132350", "title": "Forze Armate USA", "text": ""}
{"id": "2132354", "revid": "729019", "url": "https://it.wikipedia.org/wiki?curid=2132354", "title": "Nervo radiale", "text": "Il nervo radiale \u00e8 un nervo nel corpo umano che innerva la porzione posteriore dell'arto superiore. Innerva le teste mediali e laterali del muscolo tricipite brachiale, cos\u00ec come tutti e 12 i muscoli nel compartimento osteofasciale posteriore dell'avambraccio, le articolazioni associate e la cute sovrastante.\nIl nervo radiale \u00e8 un nervo misto, di grosso calibro, contenente fibre provenienti da tutti i nervi che costituiscono il plesso brachiale (fibre dalle radici ventrali dei nervi spinali C5, C6, C7, C8 e T1).\nTerritorio di innervazione.\nIl nervo radiale e i suoi rami forniscono innervazione motoria a tutti i muscoli del gruppo posteriore del braccio (il tricipite brachiale e l'anconeo) e dei gruppi posteriore e laterale dell'avambraccio; innerva inoltre gli estensori estrinseci dei polsi e delle mani. Il nervo tramite le sue fibre sensitive fornisce anche innervazione sensoriale cutanea alla faccia posteriore del braccio e dell\u2019avambraccio cos\u00ec come alla maggior parte del dorso della mano (regione laterale), la cute dorsale di 1\u00b0, 2\u00b0 e 3\u00b0 dito (ad eccezione delle falangi distali), ma non alla parte posteriore del mignolo ed alla met\u00e0 adiacente dell'anulare (innervate dal nervo ulnare).\nIl nervo radiale inoltre partecipa all'innervazione delle articolazioni del gomito e del polso.\nIl nervo radiale si divide in un ramo profondo, che diventa il nervo interosseo posteriore, e un ramo superficiale, che va a innervare il dorso della mano.\nDecorso.\nIl nervo radiale ha origine nella cavit\u00e0 ascellare come continuazione del fascicolo secondario (corda) posteriore del plesso brachiale. Passa quindi attraverso il braccio, prima nel compartimento posteriore, e successivamente nel compartimento anteriore del braccio; continua quindi nel compartimento posteriore dell'avambraccio.\nBraccio.\nSubito dopo l\u2019origine dal plesso brachiale il nervo si porta verso il basso, decorrendo per un tratto al di dietro dell\u2019arteria ascellare (la parte di arteria ascellare distale rispetto al muscolo piccolo pettorale). Il nervo penetra nella loggia posteriore del braccio, passando fra il capo mediale e il capo lungo del muscolo tricipite, al di sotto del margine inferiore del muscolo grande rotondo. Nella loggia osteo-fasciale posteriore del braccio si accompagna all'arteria omerale profonda, che gli si pone lateralmente. Insieme a quest'arteria decorre nel solco del nervo radiale dell'omero, in uno spazio delimitato dai capi mediale e laterale del muscolo tricipite che lo ricopre e protegge. A questo livello stacca rami per i muscoli della loggia posteriore del braccio e rami cutanei per braccio e avambraccio (nervi cutaneo laterale inferiore del braccio, cutaneo posteriore del braccio e cutaneo posteriore dell'avambraccio). Circondando ad elica l\u2019omero il nervo prosegue verso il basso fino a raggiungere il lato laterale del braccio, 5 cm al di sotto della tuberosit\u00e0 deltoidea: qui trapassa il setto intermuscolare laterale per raggiungere il compartimento anteriore del braccio, decorrendo fra i muscoli brachiale (medialmente) e brachioradiale (lateralmente). Il nervo emette rami collaterali per due dei tre muscoli laterali dell'avambraccio (i muscoli brachioradiale ed estensore radiale lungo del carpo) quindi scende ancora verso il basso fino all\u2019epicondilo laterale dell'omero, che attraversa, dove termina ramificandosi nei suoi due rami terminali, un ramo radiale superficiale ed un ramo radiale profondo che continuano nella fossa cubitale e poi nell'avambraccio.\nAvambraccio.\nNell'avambraccio, il nervo radiale continua suddiviso in un ramo superficiale (principalmente sensoriale) e un ramo profondo (principalmente motorio).\nVarianti anatomiche.\n\u00c8 generalmente accettato che il nervo radiale fornisca innervazione motoria al capo lungo del muscolo tricipite brachiale. Tuttavia recenti studi hanno messo in evidenza come spesso il nervo ascellare abbia il compito di innervare il capo lungo del tricipite brachiale, senza che verso di esso si stacchino fibre nervose provenienti dal nervo radiale.\nFunzione.\nI seguenti sono rami del nervo radiale (incluso il ramo superficiale del nervo radiale e il ramo profondo del nervo radiale/nervo interosseo posteriore).\nSensibilit\u00e0 cutanea.\nL\u2019 'innervazione cutanea del nervo radiale \u00e8 fornita dai seguenti rami nervosi:\nIl ramo superficiale del nervo radiale fornisce fibre sensitive a gran parte del dorso della mano, compresa la rete di cute tra il pollice e l'indice.\nInnervazione Motoria.\nRami muscolari del nervo radiale:\nRamo profondo del nervo radiale :\nNervo interosseo posteriore (una continuazione del ramo profondo, dopo il muscolo supinatore):\nIl nervo radiale (e il suo ramo profondo) fornisce innervazione motoria ai muscoli del compartimento posteriore del braccio e dell'avambraccio, che sono per lo pi\u00f9 estensori.\nSignificato clinico.\nLesioni.\nLa lesione del nervo radiale pu\u00f2 avvenire a diversi livelli e ci\u00f2 causa sindromi molto diverse con deficit motori e sensoriali variabili.\nLesioni all\u2019ascella\nLesioni a met\u00e0 braccio\nAppena sotto il gomito\nAvambraccio distale"}
{"id": "2132356", "revid": "825015", "url": "https://it.wikipedia.org/wiki?curid=2132356", "title": "Diametro nominale", "text": "In tecnologia meccanica il diametro nominale (simbolo DN) \u00e8 un valore convenzionale con cui vengono individuati i diametri dei componenti meccanici assial-simmetrici quali bulloni, elementi di tubazione (tubi, flange, valvole, pezzi speciali ecc.) e apparecchiature (serbatoi). La successione dei valori di diametro nominale segue la serie di R\u00e9nard di ordine 10 (R10):\nformula_1\nIl diametro nominale \u00e8 legato (ma non corrisponde) al valore del diametro interno dell'elemento, per i materiali metallici e cementizi, ed al valore del diametro esterno per i materiali plastici. In genere per\u00f2 il valore del diametro nominale non coincide con il valore in millimetri n\u00e9 del diametro interno n\u00e9 di quello esterno. Il valore del diametro nominale non ha unit\u00e0 di misura, perci\u00f2 bisogna sempre indicare il valore del diametro nominale preceduto dal prefisso DN (e non succeduto da DN suffisso, come sarebbe tipico per un'unit\u00e0 di misura), in modo da non lasciare spazio a fraintendimenti.\nDue elementi, per essere direttamente accoppiabili, devono avere non solo lo stesso diametro nominale (DN), ma anche la stessa pressione nominale (PN).\nSignificato.\nI diametri nominali si indicano con la sigla DN seguita dal valore numerico.\nSe il componente idraulico \u00e8 dimensionato in funzione del suo diametro interno standardizzato, si fa riferimento alla serie DN/ID (standard dimensionali basati sui diametri interni).\nSe invece \u00e8 dimensionato in funzione del suo diametro esterno standardizzato, viene riferito alla serie DN/OD.Il costruttore deve indicare se il DN si riferisce alla serie DN/ID o DN/OD.\nIn generale per le tubazioni vale la seguente convenzione:\nPer l'altro diametro \u00e8 invece necessaria anche la conoscenza dello spessore. Per la conoscenza dello spessore (o delle altre misure nel caso di componenti con geometria pi\u00f9 complessa come le flange) occorre per\u00f2 sia il diametro nominale che la pressione nominale. In generale per la determinazione della geometria in sede di verifica e costruttiva \u00e8 quindi essenziale la conoscenza di questi ultimi due parametri. Invece in sede progettistica dalla geometria si determina dapprima il diametro nominale e poi la pressione nominale.\nAd esempio, per le condotte in acciaio, (molto utilizzate per la realizzazione di acquedotti, oleodotti, ecc.), si ha la serie di DN nella tabella in basso (secondo la UNI EN 10224-2006, appendice B).\nNell'uso statunitense (e in genere nel settore petrolchimico) invece i diametri nominali (abbreviati solitamente con sigle come NB, NPS, o NSD) sono espressi in pollici, e normati dalla ASME B31: Code for Pressure Piping e ASME B36.10 e ASME B36.19. Nella tabella in basso sono riportate le dimensioni corrispondenti, indicando conformemente alla norma ASME B31.1 il diametro esterno standardizzato con D e il diametro interno standardizzato con d. Come si evince dalla tabella, nella designazione americana spesso le corrispondenze sono controintuitive, per esempio per tubazioni in acciaio un NPS1 ha D=1,315 in, mentre il tubo d'acciaio con D pi\u00f9 vicino al pollice (1,050in) \u00e8 l'NPS 3/4. In realt\u00e0 il diametro esterno standardizzato in pollici coincide con il valore NPS solo dal NPS14 in su.\nStoria.\nLa persona che fu completamente responsabile del diametro nominale negli Stati Uniti fu Robert Briggs, il soprintendente della Pascal Iron Works a Philadelphia. Nel 1862, in piena guerra di secessione, redasse un insieme di specifiche per tubi in ferro, usando banalmente le specifiche dei dadi della propria ditta, e la mand\u00f2 a tutte le fabbriche della zona. Lo standard era allora chiamato \"Standard Briggs\", e fece adattare semplicemente le altre fabbriche alle specifiche della PIW. La attuale ASTM A53 Steel Pipe Standard si basa sullo Standard Briggs solo per le tubazioni da 1/2 pollice a 4 pollici."}
{"id": "2132368", "revid": "287204", "url": "https://it.wikipedia.org/wiki?curid=2132368", "title": "Cratere Ibn Battuta", "text": "Ibn Battuta \u00e8 un piccolo cratere lunare intitolato all'esploratore marocchino Ibn Battuta; \u00e8 situato nel Mare Fecunditatis, un mare lunare nella zona orientale della faccia visibile del satellite. Giace a sudovest del cratere Lindbergh e a nordest del pi\u00f9 grande cratere Goclenius.\nIl mare a sud e a ovest di Ibn Battuta contiene alcune formazioni di crateri fantasma, consistenti in margini di crateri che sono stati sommersi da flussi di lava e adesso formano delle sporgenze di forma circolare sulla superficie. Queste sono meglio osservabili sotto condizioni di luce inclinata, quando il terminatore, cio\u00e8 la linea fittizia che separa il giorno dalla notte, si trova ancora sopra o vicino al Mare Fecunditatis.\nIl cratere \u00e8 circolare e simmetrico, con un'ampia superficie interna. Le pareti interne, inclinate, hanno un coefficiente di albedo leggermente pi\u00f9 alto del mare circostante, ma il pavimento interno ha la stessa gradazione scura dell'esterno del cratere. C'\u00e8 un minuscolo craterino sulla superficie vicino al bordo occidentale, ma a parte questo non sono presenti altre caratteristiche rilevanti.\nPrima che gli venisse assegnato l'attuale nome (in onore del viaggiatore ed esploratore Ibn Battuta) dall'UAI, il cratere era designato come 'Goclenius A'."}
{"id": "2132372", "revid": "1442080", "url": "https://it.wikipedia.org/wiki?curid=2132372", "title": "Albert Murray", "text": " Di origine afroamericana, si interess\u00f2 anche di critica letteraria e critica musicale soprattutto riguardante il genere jazz.\nBiografia.\nAlbert Murray frequent\u00f2 il \"Tuskegee Institute\" diplomandosi nel 1939; nel 1948 ottenne anche un master alla New York University. \nNel 1943 era entrato a far parte della U.S. Air Force, dalla quale si ritir\u00f2 nel 1962.\nSolo dopo aver lasciato la carriera militare Murray inizi\u00f2 seriamente la sua carriera di scrittore. Il suo primo libro, \"The Omni-Americans\" (1970), fu molto apprezzato dalla critica.\nAnche se non si erano conosciuti a Tuskgee, Murray e Ralph Ellison divennero amici poco dopo il diploma. La loro reciproca influenza \u2013 evidente nel libro \"Trading Twelves: The Selected Letters of Ralph Ellison and Albert Murray\" \u2013 denuncia il modo di scrivere e di pensare di entrambi, a partire dal momento in cui \u00e8 stato scritto il romanzo \"Uomo invisibile\", attraverso le opere di Murray fino alla morte di Ellison nel 1994. \nMurray fu molto amico anche del pittore Romare Bearden. Questa loro relazione tendeva ad influenzare l'arte di entrambi. Il collage \"The Block\" (1971) ad esempio \u00e8 ispirato al panorama che si vedeva dall'appartamento di Harlem di Murray.\nMurray ha goduto di grande attenzione soprattutto durante gli anni ottanta e novanta grazie alla sua influenza sul critico Stanley Crouch e sul jazzista Wynton Marsalis. Insieme a quest'ultimo, Murray \u00e8 cofondatore del programma e dell'istituzione conosciuta come \"Jazz at Lincoln Center\"."}
{"id": "2132374", "revid": "1776051", "url": "https://it.wikipedia.org/wiki?curid=2132374", "title": "Another Destination", "text": "Another Destination \u00e8 il terzo disco solista di John Norum, attuale chitarrista degli Europe. Oltre a diversi brani scritti dallo stesso Norum, il disco contiene due cover: \"Strange Days\" degli Humble Pie e \"Sunshine of your Love\" dei Cream."}
{"id": "2132376", "revid": "785863", "url": "https://it.wikipedia.org/wiki?curid=2132376", "title": "Barney Bear", "text": "Barney Bear \u00e8 un personaggio a cartoni animati creato da Rudolf Ising per la Metro Goldwyn Mayer, la stessa casa di produzione di Tom &amp; Jerry.\n\u00c8 un orso antropomorfo, indolente e sempre assonnato. Nei fumetti italiani di Tom e Jerry veniva chiamato Pappalardo.\nChuck Jones era.\nDoctor Barney\nMuch Bear Inside"}
{"id": "2132380", "revid": "713168", "url": "https://it.wikipedia.org/wiki?curid=2132380", "title": "Nuova Pallacanestro Pavia 2007-2008", "text": "Questa pagina raccoglie i dati riguardanti la Nuova Pallacanestro Pavia della stagione 2007-208 del campionato italiano di Legadue di pallacanestro."}
{"id": "2132403", "revid": "1305772", "url": "https://it.wikipedia.org/wiki?curid=2132403", "title": "42\u00ba parallelo nord", "text": "Il 42\u00ba parallelo nord \u00e8 un parallelo situato a 42 gradi nord di latitudine rispetto al piano equatoriale della Terra. La lunghezza di un arco di un grado di longitudine \u00e8 di .\nPartendo dal meridiano zero e dirigendosi ad est, il 42\u00ba parallelo Nord attraversa i seguenti paesi e mari:\n \nStati Uniti d'America.\nIl 42\u00ba parallelo Nord costituisce la maggior parte del confine fra gli stati di New York e Pennsylvania, pur discostandosene localmente a causa di errori di rilevamento compiuti negli anni 1785 e 1786.\nIl trattato Adams-On\u00eds del 1819 fiss\u00f2 il 42\u00ba parallelo Nord come linea di confine fra il vicereame di Spagna e i territori occidentali degli Stati Uniti d'America fra le sorgenti del fiume Arkansas e l'Oceano Pacifico. Quando, nel 1848, i territori dell'allora Messico settentrionale furono ceduti agli Stati Uniti, vennero istituiti gli stati della California, del Nevada e dello Utah che mantennero naturalmente i precedenti confini con gli stati settentrionali di Oregon e Idaho.\nItalia.\nPer quanto riguarda la penisola italiana, 42\u00ba parallelo Nord attraversa complessivamente tre regioni, il Molise, l'Abruzzo ed il Lazio, congiungendo l'Adriatico col Tirreno; le citt\u00e0 di Termoli e Santa Severa sono prese come riferimento per le due coste.\nIn dettaglio le province attraversate sono: Campobasso, Chieti, L'Aquila e Roma.\nLuoghi interessanti attraversati dal parallelo sono i Monti gesuiti, il Parco nazionale della Majella, la Marsica, la Piana del Fucino, i Monti Simbruini, i Monti Prenestini, i Monti Tiburtini, il Parco Naturale di Veio, il Gran Sasso. Il parallelo passa poco a nord di Roma, presso Settebagni."}
{"id": "2132409", "revid": "116986431", "url": "https://it.wikipedia.org/wiki?curid=2132409", "title": "Xuzhou", "text": "Xuzhou (in cinese \u5f90\u5dde; in pinyin X\u00fazh\u014du) \u00e8 una citt\u00e0 della Cina nella provincia dello Jiangsu.\nStoria.\nVerso l'inizio della nostra epoca Xiang Hu si proclam\u00f2 re del Chu Occidentale e fece di Xuzhou la propria capitale. Morto Xiang Hu, la citt\u00e0 perse di importanza politica, ma la sua economia rimase fiorente grazie alle attivit\u00e0 del porto fluviale. Durante i secoli XV e XVI per il porto transitavano pi\u00f9 di 12.000 battelli e 200.000 tonnellate di grano.\nNel 1604, dopo la chiusura del Grande Canale Imperiale, la citt\u00e0 inizio il proprio declino.\nAll'inizio del secolo XX inizi\u00f2 la rinascita, anche per il completamento delle linee ferroviarie Pechino-Shanghai e Lianyungang-\u00dcr\u00fcmqi che qui si incrociavano.\nDurante la guerra civile nei pressi di Xuzhou si combatt\u00e9 una delle tre grandi campagne tra il Partito Comunista Cinese ed il Kuomintang. Dopo che questo secondo venne sconfitto, perdendo 22 armate con 56 divisioni, cominci\u00f2 la veloce ritirata che port\u00f2 alla sconfitta definitiva.\nMonumenti e luoghi d'interesse.\nHuaxing Shimu.\nSi tratta di una tomba dell'epoca Han Orientale (25 d.C. - 200 d.C.), che fu scoperta nel 1952. Al suo interno si trovano varie tavolette incise.\nLapide del Grande Vento (Dafeng Bei).\nSi trova nella casa della Cultura a Peixian, a circa 70\u00a0km a nord-ovest di Xuzhou, citt\u00e0 natale di Liu Bang, primo imperatore della dinastia Han (202 a.C. - 220 d.C.).\nAlta 1,7 m a larga 1,23, la lapide reca una poesia scritta da Liu Bang stesso; la lapide risalirebbe a pi\u00f9 di 2000 anni or sono.\nNello stesso luogo si conserva una seconda lapide con incisa la stessa poesia, ma disposta in maniera differente. La lapide risalirebbe al 1306 e misura 2,35 m di altezza e 1,23 m di larghezza.\nArmata di Terracotta.\nAlla morte di Liu Wu, terzo re dei Chu, fu sepolto in una tomba e alla sua protezione fu posta una intera armata di guerrieri di terracotta. Le statue furono riscoperte nel 1984 e sono state riposizionate in loco dal 1985."}
{"id": "2132416", "revid": "767487", "url": "https://it.wikipedia.org/wiki?curid=2132416", "title": "Classe Andryusha", "text": "Le unit\u00e0 appartenenti alla classe Andryusha (progetto 1256 Topaz secondo la classificazione russa) erano dragamine di piccole dimensioni, costruiti negli anni settanta. Sprovvisti di armamento, avevano lo scafo in legno o in fibra di vetro, in modo da ridurre al minimo la traccia magnetica (e rendere quindi possibile la ricerca delle mine senza troppi pericoli).\nRisulta inoltre che alcuni esemplari furono convertiti come drones dragamine.\nNell'ottobre 2001, comunque, non risultavano pi\u00f9 esemplari operativi."}
{"id": "2132418", "revid": "367445", "url": "https://it.wikipedia.org/wiki?curid=2132418", "title": "Guernica (Picasso)", "text": "Guernica \u00e8 un quadro di Pablo Picasso. L'ispirazione per l'opera, improvvisa e all'ultimo minuto, arriv\u00f2 solo dopo il bombardamento di Guernica. Picasso compose il grande quadro in soli due mesi e lo fece esporre nel padiglione spagnolo dell'esposizione universale di Parigi. \"Guernica\" fece poi il giro del mondo, diventando molto acclamata; ma soprattutto serv\u00ec a far conoscere la storia del conflitto fratricida che si stava consumando nel Paese iberico.\n\"Guernica\" viene generalmente considerato uno dei maggiori capolavori del pittore spagnolo Picasso.\nSoggetto.\nIl 26 aprile 1937, gli aerei tedeschi, in appoggio alle truppe del generale Franco contro il governo legittimo repubblicano di Spagna, rasero al suolo, con un bombardamento terroristico, la cittadina basca di Guernica.\nL'attacco fu opera della Legione Condor, corpo volontario composto da elementi dell'armata aerea tedesca \"Luftwaffe\" con il supporto della Aviazione Legionaria, unit\u00e0 volontaria e non ufficiale della Regia Aeronautica italiana, in una terrificante dimostrazione di forza contro la popolazione civile. \u00c8 ormai storicamente accertato che la distruzione della citt\u00e0 fu causata dal bombardamento italo-tedesco, mentre la tesi riportata dai franchisti, di essere stata provocata da miliziani anarchici in ritirata, \u00e8 stata abbondantemente smentita nel corso degli anni.\nStoria.\nQuando il Governo Repubblicano spagnolo commission\u00f2 all'artista un dipinto che rappresentasse la Spagna durante l'esposizione mondiale di Parigi del 1937, Pablo Picasso era gi\u00e0 un artista molto famoso nel mondo e direttore, \"in absentia\", del Museo del Prado di Madrid con uno stipendio di 15.000 pesetas all'anno. \u00c8 noto che, dopo un pagamento iniziale di franchi, Picasso ricevette dalla Repubblica Spagnola un secondo pagamento di franchi come rimborso spese, una cifra complessiva pari ad un valore di circa \u20ac 140.000 del 2021.. Una nota firmata da Max Aub, in data 28 maggio 1937, e indirizzata all'ambasciatore Luis Araquist\u00e1in, conferma questo pagamento. Secondo tale nota, il pittore rifiut\u00f2 di accettare qualsiasi importo, e il pagamento fatto era destinato a coprire i costi sostenuti da Picasso. Secondo altre fonti l'importo pagato fu invece ben pi\u00f9 sostanzioso, pari a 300.000 pesetas, il cui valore equivalente nel 2021 \u00e8 calcolabile tra oltre un milione e quasi cinque milioni di euro. \u00c8 stata quindi anche messa in discussione la natura esclusivamente simbolica della somma indicata che, secondo De la Puente, ammonta al \u00ab15% del costo totale del padiglione spagnolo, circa nove volte pi\u00f9 del prezzo massimo che fino a quel momento Picasso era riuscito ad essere pagato per il meglio della sua arte.\u00bb Ad ogni modo, fu il ricevimento di tale pagamento che decenni dopo sarebbe stato utile a consentire al governo spagnolo di rivendicare la propriet\u00e0 del dipinto. Dopo l'esposizione, quando il governo repubblicano era ormai caduto, Picasso non permise che il suo dipinto pi\u00f9 famoso venisse esposto in Spagna, dichiarando esplicitamente che avrebbe potuto tornarvi solo dopo la fine del franchismo.\nDopo l'incarico Pablo Picasso non tocc\u00f2 la tela per tre mesi e mezzo. Solo dopo una visita al padiglione spagnolo, il 19 aprile, una settimana prima del bombardamento, il direttore delle Belle Arti della Spagna Repubblicana, Josep Renau, lo convinse ad accettare. I 27 m\u00b2 di tela in iuta grezza, da riempire, vennero portati nel suo nuovo studio al primo piano in Rue des Grands Augustins a Parigi, frequentato da Dora Maar, una delle sue tanti amanti, e dai fratelli Laballette che lavorando nel padiglione spagnolo lo usavano come deposito attrezzi. La genesi, l'evoluzione e l'ispirazione del capolavoro sono ancora oggi oggetto di dibattiti; comunque l'opera, dedicata alla commemorazione delle vittime del bombardamento aereo dell'omonima citt\u00e0 basca durante la guerra civile spagnola avvenuto il 26 aprile 1937, venne terminata entro la fine di giugno, appena in tempo per l'Esposizione Internazionale.\nSecondo una tesi minoritaria, il quadro in realt\u00e0 non rappresenterebbe la tragedia di Guernica ma la morte di un torero, il celebre Jos\u00e9 G\u00f3mez Ortega, opera commissionata a Picasso nel 1935 dalla citt\u00e0 di Malaga; l'opera, dal titolo \"Lamento en muerte del torero Joselito\", sarebbe quindi stata \"riciclata\" e modificata dall'artista a causa della ristrettezza dei tempi imposta dal committente. Infatti secondo una testimonianza oculare di George Steer (corrispondente di guerra inglese), Picasso inizi\u00f2 a lavorare sull'opera nel gennaio 1937, mesi prima del bombardamento di Guernica (avvenuto il successivo 26 aprile), lasciando poi perdere il progetto iniziale per creare tanti disegni per decidere le dimensioni del quadro.\nL'opera venne esposta per la prima volta il 12 luglio 1937, all'apertura del padiglione espositivo spagnolo, ma nonostante la grande attesa tra gli intellettuali, diversi dei quali erano stato invitati da Picasso nel suo studio per assistere alle fasi della lavorazione ebbe un successo molto limitato durante il periodo dell'esposizione, sia per la concorrenza di numerosissime altre opere, alcune di contenuti simili, esposte in un affollatissimo padiglione, dinamico e chiassoso, in cui quadri e sculture si mescolavano a teatro, cinema, collage fotografici, artigianato, poesia, propaganda, musica e danza, sia per la posizione infelice in cui era stato esposto, lontano dall'entrata, parzialmente coperto da una fontana di Alexander Calder e, come sottolineato da Le Corbusier, sulla parete opposta al palco sui quali si susseguivano gli spettacoli, attirando l'attenzione del pubblico che aveva quindi per la maggior parte del tempo l'opera alle proprie spalle. Critiche anche severe furono rivolte ai meriti artistici del dipinto, tra cui quella del presidente basco Jos\u00e9 Antonio Aguirre, che fece sapere di non essere affatto interessato all\u2019opera, che Picasso gli aveva offerto per il popolo basco.\nDescrizione.\nL'ordine con cui deve essere letta l'opera d'arte \u00e8 da destra a sinistra, poich\u00e9 il lato destro era vicino all'entrata del luogo per cui \u00e8 stata progettata, cio\u00e8 il padiglione della Repubblica Spagnola all'Esposizione internazionale di Parigi. \u00c8 un dipinto di protesta contro la violenza, la distruzione e la guerra in generale. La presenza della madre con il neonato in braccio, di un cavallo, che somiglia a un asino, simbolo dell'irrompere della brutalit\u00e0, e di un toro, simbolo del sacrificio nella corrida ricorda la composizione del presepe natalizio, che risulta per\u00f2 sconvolto dal bombardamento. La colomba a sinistra, richiamo alla pace, ha un moto di strazio prima di cadere a terra; il toro rappresenta la follia della guerra, mentre il cavallo, trafitto da una lancia, simboleggia la Spagna.\nLa violenza, lo stupore, l'angoscia e la sofferenza sono deducibili esplicitamente guardando, sulla sinistra dell'opera, la madre che grida al cielo disperata, con in grembo il figlio ormai senza vita; da contraltare ad essa l'altra figura apparentemente femminile a destra, che alza disperata le braccia al cielo. In basso nel dipinto c'\u00e8 un cadavere che ha una stigma sulla mano sinistra come simbolo di innocenza, in contrasto con la crudelt\u00e0 nazi-fascista, e che stringe nella mano destra una spada spezzata, (simbolo della sconfitta e dell'inutile martirio), da cui sorge un pallido fiore, quasi a dare speranza per un futuro migliore. La gamma dei colori \u00e8 limitata; vengono, infatti, utilizzati esclusivamente toni grigi, neri e bianchi, cos\u00ec da rappresentare l'assenza di vita, oltre a conferire all'opera una pi\u00f9 intensa drammaticit\u00e0. Inoltre la scelta del bianco e nero \u00e8 dovuta ad una precisa scelta dell'artista che, non essendo stato testimone oculare della strage, volle riferirsi solo ai reportage riportati dai giornali dell'epoca che erano, appunto, in bianco e nero. La carta stampata \u00e8 citata una seconda volta nel cavallo, il cui corpo picchiettato di segni neri ricorda la carta stampata. L'alto senso drammatico nasce dalla deformazione dei corpi, dalle linee che si tagliano vicendevolmente, dalle lingue aguzze che fanno pensare ad urli disperati e laceranti, dall'alternarsi di campi bianchi, grigi, neri, che accentuano la dinamica delle forme contorte e sottolineano l'assenza di vita a Guernica. Questo quadro doveva rappresentare una sorta di manifesto che esponesse al mondo la crudelt\u00e0 e l'ingiustizia delle guerre. I colori del quadro sono il bianco e nero perch\u00e9, secondo Picasso la guerra \u00e8 sofferenza, ma nell'opera, se si guarda bene, c'\u00e8 una lampadina che simboleggia la speranza.\nEsposizione.\nTerminata l'Esposizione Internazionale di Parigi il dipinto venne smontato e nel 1939 trasferito a New York per sostenere le raccolte fondi del Comitato Profughi Spagnoli. Allo scoppio della Seconda Guerra mondiale venne custodito, su richiesta di Picasso, nel Museum of Modern Art, assieme ad altre sue opere, dove rimase esposto per molti anni. Riconsegnato al governo spagnolo, giunse per la prima volta in Spagna il 10 settembre 1981, a otto anni dalla morte dell'autore e sei da quella di Francisco Franco, passando prima per il Cas\u00f3n del Buen Retiro (ovvero il Salone da ballo dell'antico Palazzo Reale) di Madrid, poi per il Museo del Prado, infine per il Museo Nacional Centro de Arte Reina Sof\u00eda dal 1992.\nQuando giunse a Madrid al Cason del Buen Retiro, a pochi passi da Museo del Prado, due studiosi, Jose Maria Cabrera e Maria del Carmen Garrido, esaminarono la tela al microscopio. Scoprirono che era di iuta grezza e deliberatamente preparata con una tecnica antiquata per renderla pi\u00f9 resistente agli spostamenti e rendere al quadro una luminosit\u00e0 da vetrata a piombo con qualit\u00e0 riflettenti simili al rivestimento posteriore di uno specchio.\nDurante gli anni settanta fu un simbolo per gli spagnoli sia della fine del regime franchista che del nazionalismo, cos\u00ec come lo era stato prima, per tutta l'Europa, della resistenza al nazionalsocialismo.\nLa copia del dipinto esposta all'ONU.\nNel 1955 Nelson Rockefeller commission\u00f2 un arazzo che riproduceva il dipinto originale di Pablo Picasso e nel 1985 lo offr\u00ec in prestito alle Nazioni Unite. Realizzato dall'atelier francese di Jacqueline de la Baume-Durrbach sotto la supervisione dell'artista, fu installato nel corridoio che si trova davanti alla sala del Consiglio di Sicurezza dell'ONU il 13 settembre 1985 alla presenza della moglie di Rockefeller e di altri membri della sua famiglia.\nDurante i lavori di ristrutturazione dell'edificio delle Nazioni Unite iniziati nel 2009, l'arazzo \u00e8 stato restituito alla Fondazione Rockefeller per la custodia. \u00c8 stato reinstallato nel settembre 2013 quando i lavori di ristrutturazione sono stati completati. All'inizio di febbraio 2021 l'arazzo \u00e8 stato restituito a Nelson A. Rockefeller Jr., che nel frattempo lo aveva ereditato. Poi a febbraio 2022 l'arazzo di Guernica ritorna all'ONU.\nNegli anni in cui si discuteva di un'eventuale guerra \"preventiva\" in Iraq, i vertici ONU non hanno ritenuto opportuno farsi riprendere con un tale manifesto dello scempio della guerra e l'arazzo \u00e8 stato quindi coperto da un drappo blu. Il commento di Fred Eckhard (portavoce dell'ONU) in merito \u00e8 stato che il misto di bianchi, neri e grigi dell'arazzo produceva un effetto di confusione visiva."}
{"id": "2132425", "revid": "767487", "url": "https://it.wikipedia.org/wiki?curid=2132425", "title": "Libertad (Antique)", "text": "Libertad \u00e8 una municipalit\u00e0 di Quinta classe delle Filippine, situata nella Provincia di Antique, nella Regione del Visayas Occidentale.\nLibertad \u00e8 formata da 19 baranggay:"}
{"id": "2132426", "revid": "124250770", "url": "https://it.wikipedia.org/wiki?curid=2132426", "title": "Varzim Sport Clube", "text": "Il Varzim Sport Clube, noto come Varzim SC, \u00e8 una societ\u00e0 calcistica portoghese con sede nella citt\u00e0 di P\u00f3voa de Varzim, fondata il 25 dicembre 1915 sotto il nome di Varzim Foot-Ball Clube attualmente milita nella Liga de Honra, la seconda divisione portoghese.\nNella sua storia ha partecipato 21 volte al campionato di massima divisione.\nRosa 2021-2022.\n\"Aggiornata al 27 novembre 2021.\"\nRosa 2020-2021.\n\"Aggiornata al 25 gennaio 2021.\"\nRosa 2019-2020.\n\"Aggiornata al 29 luglio 2019.\""}
{"id": "2132435", "revid": "1718925", "url": "https://it.wikipedia.org/wiki?curid=2132435", "title": "41\u00ba parallelo nord", "text": "Il 41\u00ba parallelo nord \u00e8 un parallelo situato a 41 gradi nord di latitudine rispetto al piano equatoriale della Terra. La lunghezza di un arco di un grado di longitudine \u00e8 di 84,135 km.\nPartendo dal meridiano zero e dirigendosi ad est, il 41\u00ba parallelo nord attraversa i seguenti paesi e mari:\nStati Uniti d'America.\nNegli Stati Uniti, il parallelo definisce il confine meridionale del Wyoming (confinante con Utah e Colorado), e parte del confine tra Nebraska e Colorado.\nCome stabilito in origine da re Carlo II d'Inghilterra nel 1664, il punto in cui il 41\u00ba parallelo attraversa il fiume Hudson delimita il confine nord-est del New Jersey con New York. Il confine settentrionale del New Jersey procede quindi ad ovest, fino al punto pi\u00f9 ad est del fiume Delaware.\nIl 41\u00ba parallelo nord fu anche uno dei riferimenti principali utilizzati per il Public Land Survey System, ossia il rilevamento di una porzione delle terre nell'Ohio. In questo modo furono definiti i confini della Connecticut Western Reserve e le Firelands utilizzando il confine occidentale con la Pennsylvania come meridiano principale. Serv\u00ec anche da riferimento per un successivo rivelamento dei territori dell'Ohio, da nord della linea del Trattato di Greenville fino alla linea Fulton, che segnava il confine originario tra Michigan e Ohio sotto l'Ordinanza del nordovest (vedi Striscia di Toledo). Il secondo rilevamento utilizz\u00f2 il confine con l'Indiana come meridiano.\nItalia.\nPer quanto riguarda la penisola italiana, il 41\u00ba parallelo Nord attraversa la Puglia, la Basilicata e la Campania, congiungendo l'Adriatico col Tirreno: le citt\u00e0 di Polignano a Mare e la foce del Volturno sono prese come riferimento per le due coste.\nIn particolare le aree toccate sono: Potenza, Avellino, Benevento, Napoli, Caserta e Bari.\nIl parallelo attraversa inoltre la parte pi\u00f9 settentrionale della Sardegna (Provincia di Sassari): sulla costa i due riferimenti sono Golfo Aranci e Trinit\u00e0 d'Agultu e Vignola."}
{"id": "2132439", "revid": "117311914", "url": "https://it.wikipedia.org/wiki?curid=2132439", "title": "Ghenos", "text": "Il termine \"ghenos\" o \"genos\" (, plurale \u03b3\u03ad\u03bd\u03b7, \"gh\u00e9ne\", traducibile con \"genere\", \"parentela\", \"stirpe\") indicava nell'Antica Grecia piccoli gruppi parentali che identificavano se stessi come un'unit\u00e0, contraddistinta da un unico nome con lo stesso antenato. \nIn Omero, il \"ghenos\" non \u00e8 generalmente molto esteso: comprende, di norma, il capofamiglia, sua moglie, i figli maschi, le loro mogli e la loro prole, assieme a qualche parente stretto. Alla morte del capofamiglia i suoi beni venivano divisi in parti uguali ai figli maschi che formavano \"gh\u00e9ne\" distinti.\nIl termine indicava la comune discendenza, la provenienza da uno stesso ceppo, i vincoli di sangue, ma generalmente non esprimeva vincoli di appartenenza politica.\nMolti \"ghene\" sembrano essere stati composti da famiglie nobili (questo \u00e8 il senso che Erodoto attribuisce all'espressione)."}
{"id": "2132440", "revid": "2036605", "url": "https://it.wikipedia.org/wiki?curid=2132440", "title": "Primo concilio di Tiro", "text": "Il primo concilio di Tiro fu convocato da Costantino I nel 335 a Tiro per giudicare il caso di Atanasio di Alessandria, sostenitore delle conclusioni del concilio di Nicea del 325 e quindi avversario degli Ariani.\nNel 328 Atanasio era stato nominato Vescovo di Alessandria, dove Ario era presbitero. La situazione fu complicata dal fatto che Atanasio non aveva ancora compiuto 30 anni, l'et\u00e0 minima per diventare vescovo. Il partito ariano lo accus\u00f2, tra le altre cose, di condotta immorale, di tassazione illegale del popolo egiziano, di dare aiuto a ribelli, dell'assassinio di un vescovo e dell'uso di arti magiche.\nIl concilio fu presieduto da Flaccillo di Antiochia e vi parteciparono numerosi vescovi. Incerto \u00e8 il loro numero esatto; con Atanasio vennero dall'Egitto 48 vescovi, alcuni dei quali erano meleziani riconciliatisi con lui; Sozomene riferisce di altri 60 vescovi venuti dalle altre parti dell'Impero; tra questi si possono ricordare Eusebio di Cesarea, Eusebio di Nicomedia, Teognide di Nicea, Narciso di Neroniade, Patrofilo di Scitopoli, Valente di Mursa, Ursacio di Singiduno, Macedonio di Mopsuestia, Teodoro di Eraclea, Marcello di Ancira, Alessandro di Tessalonica, Giorgio di Laodicea e Maris di Calcedonia.\nIl concilio condann\u00f2 Atanasio, che si rec\u00f2 direttamente a Costantinopoli dall'Imperatore, che per\u00f2 lo esoner\u00f2 personalmente e lo esili\u00f2 a Treviri; i vescovi del concilio convinsero Costantino a esiliare Marcello di Ancira, un altro forte anti-ariano: questo concilio fu dunque una vittoria del partito ariano. Atanasio torner\u00e0 dall'esilio solo dopo la morte di Costantino."}
{"id": "2132442", "revid": "486946", "url": "https://it.wikipedia.org/wiki?curid=2132442", "title": "41\u00b0 parallelo", "text": ""}
{"id": "2132443", "revid": "330183", "url": "https://it.wikipedia.org/wiki?curid=2132443", "title": "Usseri", "text": ""}
{"id": "2132446", "revid": "767487", "url": "https://it.wikipedia.org/wiki?curid=2132446", "title": "Pandan (Antique)", "text": "Pandan \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nPandan \u00e8 formata da 34 baranggay:"}
{"id": "2132448", "revid": "116841467", "url": "https://it.wikipedia.org/wiki?curid=2132448", "title": "La Villa Strangiato", "text": "La Villa Strangiato () \u00e8 un brano musicale del gruppo progressive canadese Rush, contenuto nel loro sesto album, \"Hemispheres\", pubblicato nel 1978.\nIl brano.\n\u00c8 il primo strumentale pubblicato dai Rush; \u00e8 diviso in dodici sezioni ispirate da un sogno avuto dal chitarrista Alex Lifeson. Il primo segmento \u00e8 stato eseguito su una chitarra classica (nelle versioni live sar\u00e0 invece suonato con quella elettrica, se non addirittura saltato). La sezione seguente introduce invece il tema principale dell'opera. In seguito si ha un assolo di chitarra in un crescendo di complessit\u00e0 accompagnato da sintetizzatori, seguito da stacchi di basso e batteria. Il tema principale \u00e8 poi ripreso prima della fine dello strumentale.\nCome gi\u00e0 accennato, il brano \u00e8 diviso come segue:\nLa Villa Strangiato \u00e8 uno dei brani pi\u00f9 complessi mai pubblicati dai Rush (lo stesso Geddy Lee ha ammesso che ci sono volute 40 prove per eseguirlo tutto correttamente; inoltre dichiara che il gruppo ha speso pi\u00f9 tempo a registrare il singolo pezzo che l'intero album Fly by Night)."}
{"id": "2132450", "revid": "1429175", "url": "https://it.wikipedia.org/wiki?curid=2132450", "title": "Lianyungang", "text": "Lianyungang (in cinese: \u8fde\u4e91\u6e2f; in pinyin: Li\u00e1ny\u00fang\u01ceng; letteralmente \"il porto collegato alle nuvole\") \u00e8 una citt\u00e0 della Cina nella provincia dello Jiangsu.\nStoria.\nIn un documento del 65 d.C. viene menzionata una comunit\u00e0 buddista gi\u00e0 presente nell'area della odierna Lianyungang; gli studiosi ritengono che quella comunit\u00e0 abbia anche realizzato i bassorilievi presenti sul Monte Kongwangshan. \nWu Cheng'en, autore del famoso romanzo \"Viaggio all'ovest\" (Xiyou Ji), nacque a Lianyungang nel XVI secolo.\nAll'estremit\u00e0 sinistra della citt\u00e0 gli olandesi nel 1933 costruirono un porto. La citt\u00e0 divenne famosa inoltre per l'estrazione del sale"}
{"id": "2132451", "revid": "106908", "url": "https://it.wikipedia.org/wiki?curid=2132451", "title": "Guerlain", "text": "Guerlain \u00e8 una azienda francese, una delle pi\u00f9 antiche aziende produttrici di profumi nel mondo.\nStoria.\nFondata nel 1828 da Pierre Fran\u00e7ois Pascal Guerlain, l'azienda \u00e8 stata gestita dai membri della famiglia Guerlain fino al 1994, anno in cui \u00e8 stata rilevata dal gruppo LVMH, multinazionale specializzata nei brand di lusso. Dal 1992 Jean Paul Guerlain \u00e8 il direttore dell'azienda, nonch\u00e9 il principale profumiere. Jean Paul Guerlain infatti realizzava i profumi per l'azienda di famiglia gi\u00e0 dagli anni cinquanta.\nNel 1921 viene prodotto il profumo \"Shalimar\", una delle primissime fragranze ad usare la vaniglia, che diverr\u00e0 uno dei principali segni distintivi di Guerlain, oltre che uno dei profumi che maggiormente ispirer\u00e0 la produzione di profumi a venire. Un altro dei profumi che maggiormente segneranno la fortuna di Guerlain sar\u00e0 \"V\u00e9tiver\", profumo da uomo realizzato nel 1956 da Jean Paul Guerlain.\nNel 2008, \u00e8 stato lanciato il profumo \"Les Quatre Saisons\", per celebrare i 180 anni della Guerlain.\nProdotti.\nGuerlain \u00e8 uno dei pochissimi marchi che \u00e8 esistito per anni producendo e commercializzando soltanto profumi, a cui soltanto in anni pi\u00f9 recenti sono state aggiunte alcune linee di cosmetici. La maggior parte delle aziende produttrici di profumi attuali, come Chanel e Gucci, infatti sono divisioni di case di moda, che producono profumi come parte di una pi\u00f9 ampia gamma di prodotti.\nDalla sua fondazione del 1828 la Guerlain ha creato oltre 300 profumi, fra i quali si ricordano:"}
{"id": "2132454", "revid": "1522738", "url": "https://it.wikipedia.org/wiki?curid=2132454", "title": "Buzz Buzzard", "text": "Buzz Buzzard, \u00e8 un personaggio a cartoni animati di Picchiarello.\n\u00c8 uno degli amici o nemici di Picchiarello. Un avvoltoio molto incallito, meschino, furbo e spietato; a volte si dimostra meno gentile, ed \u00e8 anche meno infallibile e combinaguai ed \u00e8 sempre sconfitto da Picchiarello. Nella serie televisiva animata del 1999/2003, Buzz si accompagna al canarino Lackey."}
{"id": "2132461", "revid": "767487", "url": "https://it.wikipedia.org/wiki?curid=2132461", "title": "Patnongon", "text": "Patnongon \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nPatnongon \u00e8 formata da 36 baranggay:"}
{"id": "2132476", "revid": "767487", "url": "https://it.wikipedia.org/wiki?curid=2132476", "title": "Marie de Hautefort", "text": "Alla corte reale.\nNata nel castello di Hautefort, nel P\u00e9rigord, fu cresciuta dalla nonna Catherine, dama di compagnia di Maria de' Medici. All'et\u00e0 di quindici anni divenne anch'ella dama della regina madre. Ebbe cos\u00ec modo di conoscerne il figlio, Luigi XIII di Francia.\nInvaghitosi di lei, il re la fece trasferire a servizio della moglie Anna d'Austria, della quale la dama divenne intima confidente.\nIn aiuto della regina Anna.\nLa regina Anna era segretamente in contatto con i reali di Spagna e con le altre corti d'Europa per tramare contro il cardinale Richelieu. Come porta lettere personale utilizzava un suo camerie scelto, Pierre de La Porte\n. Nel 1637, grazie alle sue spie, il cardinale fa arrestare prima La Porte e poi la regina stessa. Essendo necessario che entrambi dessero la stessa versione dei fatti, Marie accorse in aiuto della sua signora: si travest\u00ec da cavaliere e penetr\u00f2 nella Bastiglia.\nQui consegn\u00f2 a un nemico segreto di Richelieu, Francois de Rochechouart, una lettera contenente le dichiarazioni di Anna da far pervenire a La Porte in modo da accordarsi su quanto avrebbe dovuto confessare.\nGrazie a quella lettera, e alla fedelt\u00e0 del suo portalettere, che nemmeno sotto tortura sment\u00ec la versione della regina, Anna venne liberata.\nIl legame con il re.\nIl legame tra la ragazza e il sovrano dur\u00f2 circa cinque anni, dal 1630 al 1639, durante i quali Marie cerc\u00f2 di riappacificare i coniugi reali.\nAnna infatti non era gelosa della favorita dato che i rapporti con il marito erano sempre stati difficili.\nConoscendo il legame tra Marie e la regina, il cardinale chiam\u00f2 a corte la giovane Louise de La Fayette con il proposito di distrarre il re e allontanare i due amanti.\nLouise divenne in effetti amante del re, contemporaneamente a Marie, per un paio d'anni.\nNel 1639 il re distolse le proprie attenzioni dalle due ragazze, rivolgendole al marchese Henri Coiffier de Ruz\u00e9 d'Effiat. Avendo malignato del nuovo favorito, Marie venne esiliata dal 1639 al 1643.\nMatrimonio.\nAlla morte del cardinale torn\u00f2 a corte ma i rapporti di Marie con Anna si fecero tesi, finch\u00e9 ormai trentenne, decise di sposarsi con il maresciallo Charles di Schomberg e di abbandonare di nuovo la corte.\nIl 24 settembre 1646 avvennero le nozze.\nDal matrimonio, che dur\u00f2 fino al 1667, anno in cui rimase vedova, nacquero sei figli:\nSpos\u00f2 in seconde nozze, il 18 luglio 1669, Guillaume de Maup\u00e9ou."}
{"id": "2132479", "revid": "879165", "url": "https://it.wikipedia.org/wiki?curid=2132479", "title": "Roberto D'Alimonte", "text": "Biografia.\nNato a Guglionesi, si \u00e8 laureato in Scienze politiche al Cesare Alfieri nell'Universit\u00e0 degli Studi di Firenze con Giovanni Sartori, e si \u00e8 poi specializzato all'Universit\u00e0 di Harvard e a Berkeley.\nDal 1974 al 2009 ha insegnato presso l'Universit\u00e0 di Firenze, per passare poi nel 2010 alla Libera universit\u00e0 internazionale degli studi sociali Guido Carli (Luiss). In passato ha insegnato anche alla Stanford Graduate School of Business ed \u00e8 stato \"visiting professor\" nella Universit\u00e0 di Yale e, nell'anno accademico 2001-2002, in quella di Stanford.\nDal 2005 dirige il Centro Italiano Studi Elettorali (CISE). Collabora con il quotidiano economico Il Sole 24 ORE.\nNel luglio 2014, infine, diviene direttore del dipartimento di Scienze Politiche della Libera universit\u00e0 internazionale degli studi sociali Guido Carli.\n\u00c8 considerato il \"padre dell'Italicum\"."}
{"id": "2132486", "revid": "160832", "url": "https://it.wikipedia.org/wiki?curid=2132486", "title": "Grotta dei Fantasmi", "text": "La grotta dei Fantasmi \u00e8 una grotta marina sommersa che si trova nel complesso carsico di punta Giglio, pochi chilometri da Alghero. \u00c8 molto importante per le sue particolarit\u00e0 inusuali nelle grotte marine, essendo infatti una grotta sommersa del tipo a condotta forzata per le caratteristiche erosive tipiche delle grotte di montagna per via dell'azione combinata delle dissoluzione del calcare da parte sia dell'acqua dolce che dalla pressione di questa.\nUbicazione.\nLa grotta si trova nel versante est del massiccio calcareo di punta Giglio, a nord-ovest rispetto alla citt\u00e0 di Alghero.\nIl nome.\nTale nome, assegnato dallo scopritore, prende spunto dalle caratteristiche rocce calcaree bianchissime forate in pi\u00f9 punti, similmente alle lenzuola rappresentate dalle raffigurazioni dei fantasmi delle pubblicazioni a fumetti e nel cinema comico/horror.\nScoperta.\nLa scoperta, fatta durante una immersione notturna nell'estate del 1994, si deve a Marco Busdraghi, che ha effettuato poi le prime esplorazioni e rilievi, e che ne ha divulgato la conoscenza attraverso stampa e televisione. Lo stesso Busdraghi in seguito scoprir\u00e0 anche il giacimento fossile dei cervi sardi nella grotta di punta Giglio.\nDescrizione.\nL'articolazione della grotta ha una penetrazione massima di circa 70 metri. I diversi ambienti sono caratterizzati da un'alternanza di ampie aperture e stretti passaggi con molteplici affioramenti aerei ed un lago interno caratterizzato da alcune \"cascate\" di volute calcitiche molto spettacolari. Le parti sommerse sono particolarmente interessanti per le evoluzioni modificatrici succedutesi durante le varie epoche geologiche riassumibili in tre lunghissime fasi distinte: una prima fase \u00e8 stata quella tipica della creazione delle grotte in ambiente aereo, con erosione/scioglimento del calcare per l'azione delle acque, una seconda, sempre in ambiente aereo, per la creazione di numerosi strati di calcite, in alcune parti sopra depositi di argilla e fango, ed innumerevoli stalattiti e stalagmiti con anche, grazie alla fusione di queste, molte colonne unite, la terza fase, pi\u00f9 recente, \u00e8 stata quella di \"rierosione\" della grotta delle parti sommerse, quindi distruggendo tutte le spettacolari formazioni calcitiche che sono rimaste nelle parti attualmente di superficie, sia nei laghi principali che nelle numerose nicchie ed affioramenti. \nLa calcite di questa grotta \u00e8 di colore bianco e semi trasparente tanto che ponendo una lampada a contatto si ottengono bellissimi giochi di luce. Nella linea di battente o bagnasciuga la calcite erosa prende la somiglianza di ghiaccio in scioglimento con acqua tiepida. La caratteristica che ne fa una delle grotte pi\u00f9 importanti della Sardegna e di tutto il bacino del Mediterraneo in senso scientifico \u00e8 quella di essere una grotta di caratteristiche dolomitiche in ambiente marino. \nPer la particolare natura delle acque la vita all'interno, a differenza di quasi tutte le altre grotte sommerse della zona, \u00e8 quasi inesistente e quindi estremamente limpida, a meno che non si smuovano il sedimento o alcuni depositi di fango sparsi in varie parti della grotta."}
{"id": "2132492", "revid": "767487", "url": "https://it.wikipedia.org/wiki?curid=2132492", "title": "Drones dragamine russi", "text": "Le marine sovietica e russa hanno avuto in servizio diverse classi di drone dragamine. Alcune erano state appositamente progettate, altre erano il risultato di conversioni operate su piccole unit\u00e0 gi\u00e0 in servizio.\nClassi entrate in servizio.\nLe classi sono elencate in ordine alfabetico, e non per numero di progetto. La lista potrebbe non essere completa.\nAndryusha.\nLa classe Andryusha (Progetto 1256 Topaz secondo la classificazione russa) era un gruppo di dragamine da circa 320 tonnellate di dislocamento costruiti per la marina sovietica negli anni settanta. Alcuni esemplari sono stati convertiti in drone dragamine. Comunque, risultavano tutti radiati nell'ottobre 2001.\nK-8.\nLa classe K-8 (Progetto 361 secondo la classificazione russa) era un numeroso gruppo di dragamine entrati in servizio per la marina sovietica nei primi anni cinquanta. Caratterizzati da un dislocamento di 26 tonnellate, avevano delle capacit\u00e0 nautiche piuttosto limitate. Ne fu realizzata una versione \"drone\", chiamata progetto 361T. Tali mezzi ebbero comunque un utilizzo piuttosto limitato. Sono stati tutti ritirati dal servizio.\nIlyusha.\nLa classe Ilyusha (Progetto 1376 secondo la classificazione russa) furono costruiti oltre 10 unit\u00e0, ed entrarono in servizio a partire dal 1970. Caratterizzati da un dislocamento di 80 tonnellate (85 a pieno carico), avevano lo scafo lungo 26,2 metri, largo 5,8 ed alto 1,5. La propulsione era assicurata da un motore diesel da 450 bhp, che garantiva una velocit\u00e0 massima di 12 nodi. Il radar era uno Spin Trough da ricerca. Si trattava di mezzi che potevano essere controllati via radio, ma che per i brevi tratti potevano essere condotti anche da un equipaggio umano (una decina di elementi). Nell'ottobre 2001 non risultavano pi\u00f9 esemplari operativi.\nTanya.\nLa classe Tanya (Progetto 1300 Prorbivatel secondo la classificazione russa) era composta da almeno sei unit\u00e0, entrate in servizio a partire dal 1987. Quattro esemplari risultano ancora operativi.\nTolya.\nLa classe Tolya (Progetto 696 secondo la classificazione russa) era composta da tre o quattro unit\u00e0, entrate in servizio a partire dal 1990. In dettaglio, il primo esemplare raggiunse la piena operativit\u00e0 nel 1992, mentre altri due furono commissionati nel 1993. Questi mezzi prestano tutti servizio nella Flotta del Baltico. Nel 2001 risultava in servizio un solo esemplare, e nel 2008 probabilmente non sono pi\u00f9 operativi. Comunque, pare che siano mantenuti in condizioni di efficienza, pronti ad essere riattivati se necessario.\nTR-40.\nLa classe TR-40 (Progetto 151 secondo la classificazione russa) erano un gruppo di dragamine entrati in servizio alla fine degli anni 50. Con il passare degli anni, diversi esemplari furono convertiti in \"drone\". Tutti gli esemplari risultavano comunque radiati nel 1995."}
{"id": "2132507", "revid": "486946", "url": "https://it.wikipedia.org/wiki?curid=2132507", "title": "EuroBasket 2009", "text": ""}
{"id": "2132508", "revid": "1788047", "url": "https://it.wikipedia.org/wiki?curid=2132508", "title": "Murat (famiglia)", "text": "La Casa Murat (in francese: Maison Murat) \u00e8 una famiglia della nobilt\u00e0 francese che ebbe come capostipite Gioacchino Murat, maresciallo dell'Impero e ammiraglio di Francia.\nStoria.\nMurat, il cui padre era un semplice albergatore, aveva sposato il 20 gennaio del 1800 Maria Annunziata Carolina Bonaparte, sorella minore di Napoleone Bonaparte; per questo e per i suoi meriti militari, suo cognato gli confer\u00ec i titoli di Principe Murat nel 1805, Granduca di Berg nel 1806 e Re di Napoli nel 1808, affidandogli il regno omonimo. Il 5 dicembre 1812 il secondo figlio di Gioacchino, Luciano Murat, fu creato per decreto imperiale Principe di Pontecorvo (un Principato enclave al Regno di Napoli). Sia Gioacchino e sia suo figlio Luciano vennero deposti nel maggio del 1815. I discendenti di Gioacchino continuarono, e continuano tutt'oggi, ad utilizzare i titoli di Principe Murat e Principe di Pontecorvo.\nDiscendenza.\n1. Pierre Murat (*Labastide-Fortuni\u00e8re, 1634), sposato (a Labastide-Fortuni\u00e8re il 14 giugno 1684) con Catherine Badour\u00e8s (Francia, 1665 - Francia, 28 novembre 1697)\n1.1. Guillaume Murat (Labastide-Fortuni\u00e8re, 6 gennaio 1692 - Labastide-Fortuni\u00e8re, 18 novembre 1754), sposato (a Labastide-Fortuni\u00e8re il 22 febbraio 1718) con Marguerite Herbeil (Francia, 1695 - Labastide-Fortuni\u00e8re, 26 febbraio 1755), figlia di Bertrand Herbeil e di Anne Roques (o Rogues)\n1.1.1. Pierre Murat-Jordy (Labastide-Fortuni\u00e8re, 23 ottobre 1721 - Labastide-Fortuni\u00e8re, 27 luglio 1799), albergatore, sposato (a Labastide-Fortuni\u00e8re il 22 febbraio 1746) con Jeanne Loubi\u00e8res (Labastide-Fortuni\u00e8re, 1722 - Labastide-Fortuni\u00e8re, 11 marzo 1806), figlia di Pierre Loubi\u00e8res (+Francia, 30 dicembre 1738) e di Jeanne Viellescazes (+Francia, 25 agosto 1754)\n1.1.1.1. Pierre Murat (Labastide-Fortuni\u00e8re, 29 novembre 1748 - Francia, 8 ottobre 1792), sposato (a Labastide-Fortuni\u00e8re il 26 febbraio 1783) con Louise d'Astorg (Labastide-Fortuni\u00e8re, 23 ottobre 1762 - Labastide-Fortuni\u00e8re, 31 maggio 1832), figlia di Aymeric d'Astorg (*Francia, 1721 - Francia, 7 maggio 1768) e di Marie d'Alanyou (*Francia, 1740)\n1.1.1.1.1. Marie Louise Murat (Labastide-Fortuni\u00e8re, 5 aprile 1784 - Labastide-Fortuni\u00e8re, 2 febbraio 1786)\n1.1.1.1.2. Pierre Murat (Labastide-Fortuni\u00e8re, 25 ottobre 1785 - Labastide-Fortuni\u00e8re, 6 aprile 1792)\n1.1.1.1.3. Radegonde Murat (Labastide-Fortuni\u00e8re, 13 agosto 1787 - Labastide-Fortuni\u00e8re, 30 ottobre 1800)\n1.1.1.1.4. Johan Murat (Labastide-Fortuni\u00e8re, 7 settembre 1788 - battaglia navale di Cabo Ortegal, 4 novembre 1805)\n1.1.1.1.5. Thomas Joachim Murat (Labastide-Fortuni\u00e8re, 11 dicembre 1790 - Labastide-Fortuni\u00e8re, 2 ottobre 1792)\n1.1.1.1.6. Marie Antoinette Murat (Cahors, 5 gennaio 1793 - Sigmaringen, 19 gennaio 1847), Principessa, sposata (a Parigi il 4 febbraio 1808) con Karl III Anton Friedrich Meinrad Fidelis von Hohenzollern-Sigmaringen (Sigmaringen 20 febbraio 1785 - Bologna, 11 marzo 1854), Principe von Hohenzollern-Sigmaringen, figlio di Anton Aloys Meinrad Franz von Hohenzollern-Sigmaringen (Sigmaringen 20 giugno 1762 - Sigmaringen, 17 ottobre 1831), Principe von Hohenzollern-Sigmaringen e Conte van Berg-'s Heerenberge, e di Amalie Zephyrine von Salm-Kyrburg (Parigi 5 marzo 1760 - Sigmaringen, 17 ottobre 1841), Principessa von Salm-Kyrburg &amp; von Hohenzollern-Sigmaringen\n1.1.1.1.6.1. Karoline Annunciata Joachime Anthonia Amalia von Hohenzollern-Sigmaringen (Castello Krauchenwies, 6 giugno 1810 - Castello Sigmaringen, 21 giugno 1885), sposata in 1\u00b0 nozze (il 1839) con Frederich Franz Anton von Hohenzollern-Hechingen (Rakovn\u00edk, 3 novembre 1790 - Pie\u0161\u0165any, 14 dicembre 1847), Conte van Hohenzollern-Hechingen, figlio di Friedrich Franz Xavier Joseph von Hohenzollern-Hechingen (Castello Gheule-Maastricht, 31 maggio 1757 - Vienna, 6 aprile 1844), Conte van Hohenzollern-Hechingen, e di Maria Theresia von Wildenstein (Graz, 23 giugno 1763 - Vienna, 16 novembre 1835), e sposata in 2\u00b0 nozze (a Lichtenthal il 2 febbraio 1850) con Johan St\u00e4ger von Waldburg (1822 - 4 aprile 1882)\n1.1.1.1.6.2. Karl Anton Joachim Zephyrinus Frederik Meinrad van Hohenzollern-Sigmaringen (Krauchenwies-Sigmaringen, 9 luglio 1811 - Sigmaringen, 6 febbraio 1885), Principe von Hohenzollern-Sigmaringen, sposato (a Baden-Baden il 31 ottobre 1834) con Josephine Friederike Luise von Baden-Z\u00e4hringen (Mannheim 21 ottobre 1813 - Sigmaringen, 19 giugno 1900), Principessa von Baden &amp; von Hohenzollern-Sigmaringen, figlia di Karl Ludwig Friedrich von Baden-Z\u00e4hringen (Karlsruhe, 8 giugno 1786 - Rastatt, 18 dicembre 1818), Granduca di Baviera, e di Stephanie Louise Adriana de Beauharnais (Versailles, 28 agosto 1789 - Nizza, 29 gennaio 1860), Principessa di Francia e Granduchessa di Baviera\n1.1.1.1.6.3. Amalie Antoinette Karoline Adrienne von Hohenzollern-Sigmaringen (Sigmaringen, 30 aprile 1815 - Sigmaringen, 14 gennaio 1841), Principessa von Sachsen-Altenburg, sposata (a Sigmaringen il 25 luglio 1835) con Eduard Karl Wilhelm Christian von Sachsen-Hildburghausen (Wettin, Ernestiner) (Hildburghausen, 3 luglio 1804 - Monaco di Baviera, 16 maggio 1852), Principe von Sachsen-Altenburg, figlio di Friedrich Wettin von Sachsen-Hildburghausen (Hildburghausen 29 aprile 1763 - Hummelshain, 29 settembre 1834), Duca di Sachsen-Hildburghausen und Sachsen-Altenburg, e di Charlotte Georgine Luise Georgine von Mecklenburg-Strelitz (Hannover, 17 novembre 1769 - Hildburghausen, 14 novembre 1818), Principessa von von Mecklenburg-Strelitz e Contessa di Sachsen-Hildburghausen\n1.1.1.1.6.4. Friederike Wilhelmine von Hohenzollern-Sigmaringen (Sigmaringen, 24 marzo 1820 - Forl\u00ec, 7 settembre 1906), Principessa von Hohenzollern-Sigmaringen, sposata (il 1844) con Gioacchino Napoleone Pepoli (Bologna, 10 ottobre 1825 - Bologna, 26 marzo 1881), Marchese di Pepoli, figlio di Guido Taddeo Pepoli e di Letizia Murat\n1.1.1.2. Antoinette Murat\n1.1.1.3. Andr\u00e9 Murat (*Francia, 1760, sposato con Jeanne Fran\u00e7oise Besse, figlia di Jean Pierre Besse e di Marie Grepon\n1.1.1.4. JOACHIM LOUIS NAPOL\u00c9ON MURAT (Labastide-Fortuni\u00e8re, 25 marzo 1767 - Pizzo Calabro, 13 ottobre 1815)\nda Gioacchino Murat e Carolina Bonaparte:\n \u2514\u2500\u2500&gt; Napoleone Achille (1801 \u2013 1847), 1\u00ba principe di Pontecorvo, spos\u00f2 Catherine Willis (1803 \u2013 1867), una nipote di George Washington\n \u2514\u2500\u2500&gt; Letizia (1802 \u2013 1859), spos\u00f2 (1823) il marchese Guido Taddeo Pepoli (1789 \u2013 1852)\n \u2514\u2500\u2500&gt; Napoleone Luciano Carlo (1803 \u2013 1878), 2\u00ba principe di Pontecorvo, spos\u00f2 (1831) l'americana Carolina Georgina Fraser\n \u2502 \u2502 (1810 \u2013 1879)\n \u2502 \u2514\u2500\u2500&gt;Carolina Letizia (1832 \u2013 1902), spos\u00f2 nel 1850 Charles, Barone di Chassiron (1818 - 1871), e in seconde nozze, nel 1872,\n \u2502 \u2502 John Lewis Garden (1833 - 1892)\n \u2502 \u2514\u2500\u2500&gt;Gioacchino Giuseppe Napoleone (1834 \u2013 1901), 4\u00ba principe Murat e 3\u00ba principe di Pontecorvo, spos\u00f2 nel 1854\n \u2502 \u2502 Malcy Berthier de Wagram (1832 \u2013 1884), discendente dal Maresciallo Berthier, e dalla quale ebbe tre figli,\n \u2502 \u2502 e in seconde nozze, nel 1894, Lydia Hervey (1841 \u2013 1901)\n \u2502 \u2514\u2500\u2500&gt;Anna (1841 \u2013 1924), spos\u00f2 nel 1865 il conte Antonio de Noailles, duca di Mouchy\n \u2502 \u2514\u2500\u2500&gt;Carlo Luigi Napoleone Achille (1847 \u2013 1895), spos\u00f2 nel 1868 la principessa Salome Dadiani di Mingrelia (1848 \u2013 1913),\n \u2502 \u2502 dalla quale ebbe tre figli\n \u2502 \u2514\u2500\u2500&gt;Luigi Napoleone (1851 \u2013 1912), spos\u00f2 nel 1873 la principessa Eudoxie de Somow (1850 - 1924), dalla quale ebbe tre figli\n \u2514\u2500\u2500&gt; Luisa Giulia (1805 - 1889), spos\u00f2 nel 1825 il conte ravennate Giulio Rasponi (1787 \u2013 1876)\n \u2514\u2500\u2500&gt; Gioacchino Rasponi Murat(1829 \u2013 1877), spos\u00f2 la principessa Costance Ghika, figlia di Costantino Ghika,\n \u2502 Grande Ospodaro della Valacchia\n \u2502 \u2514\u2500\u2500&gt;Luisa (1859 \u2013 1919)\n \u2502 \u2514\u2500\u2500&gt;Gioacchino (1861 \u2013 1868)\n \u2502 \u2514\u2500\u2500&gt;Giulio (1863 \u2013 1916)\n \u2502 \u2514\u2500\u2500&gt;Raspone (1872 \u2013 1890)\n \u2502 \u2514\u2500\u2500&gt;Eugenia (1873 \u2013 1958)\n \u2514\u2500\u2500&gt; Achille Rasponi Murat (1835 \u2013 1896), nel 1862 spos\u00f2 la principessa Pulcheria Ghika (1837 \u2013 1895),\n \u2502 figlia di Costantino Ghika, Grande Ospodaro della Valacchia\n \u2514\u2500\u2500&gt; Letizia Rasponi Murat (1832 \u2013 1906), spos\u00f2 il senatore Cesare Rasponi Bonanzi (1822 \u2013 1886)\n \u2514\u2500\u2500&gt;Gabriella Rasponi Spalletti (1853 \u2013 1931), nel 1870 spos\u00f2 il nobile reggiano\n \u2502 Venceslao Spalletti Trivelli (1837 \u2013 1899)\n \u2514\u2500\u2500&gt; Maria Luisa Spalletti Trivelli (1871 \u2013 1875)\n \u2514\u2500\u2500&gt; Carolina Spalletti Trivelli (1873 \u2013 1940)\n \u2514\u2500\u2500&gt; Cesare Spalletti Trivelli (1892 \u2013 1966)"}
{"id": "2132513", "revid": "767487", "url": "https://it.wikipedia.org/wiki?curid=2132513", "title": "Pierre Laconte", "text": "Possiede un dottorato in legge e uno in economia conseguiti all'Universit\u00e0 Cattolica di Lovanio, e una laurea honoris causa all'Universit\u00e0 Napier di Edimburgo.\nHa ricevuto il premio delle Nazioni Unite \"Habitat Scroll of Honour\" nel 1999 e ha rappresentato il governo belga alla conferenza UN Habitat I (1976), a Habitat II (1996), e quella di Kyoto (1997).\nLaconte \u00e8 anche presidente di ISOCARP (Societ\u00e0 internazionale di pianificazione delle citt\u00e0 e delle regioni) e della Fondazione per l'ambiente urbano."}
{"id": "2132519", "revid": "75435", "url": "https://it.wikipedia.org/wiki?curid=2132519", "title": "Profeta Abacuc", "text": ""}
{"id": "2132523", "revid": "124105204", "url": "https://it.wikipedia.org/wiki?curid=2132523", "title": "Aeroponica", "text": "L'aeroponica \u00e8 una tecnologia di sviluppo in serra di piante senza l'utilizzo di terra o di qualsiasi altro aggregato di sostegno. Le piante, infatti, sono sostenute artificialmente e la loro alimentazione \u00e8 garantita da sistemi di nebulizzazione di acqua, arricchita da fertilizzanti minerali, che investe direttamente l'apparato radicale della pianta.\nObiettivi e tecnica.\nL'obiettivo dell'aeroponica \u00e8 l'ottenimento di condizioni che incrementino sviluppo, salute, fioritura e fruttificazione della pianta attraverso la coltivazione in serra e l'uso di soluzioni ricche di nutrienti spruzzate sulle radici nude. L'ambiente chiuso, e idealmente isolato dall'esterno, combinato con l'assenza di terreno permette inoltre di annullare l'esposizione delle piante ad agenti infestanti e patogeni facilitando ulteriormente il loro sviluppo. Notevole \u00e8 anche il livello di ossigenazione dell'apparato radicale che questa tecnica permette.\nA differenza della coltura idroponica la pianta non viene sommersa in sostanze nutritive ma sospesa in un ambiente periodicamente nebulizzato di sostanze. Al contempo questo permette di avere un maggiore impatto dell'aria, necessaria allo sviluppo della pianta e di risparmio di sostanze ed acqua che in ogni caso viene recuperata dal fondo della struttura e rimessa in circolo.\nPro e contro.\nL'aeroponica gode di vantaggi e svantaggi rispetto alle colture tradizionali. \nLa necessit\u00e0 di vaporizzare le soluzioni nutritive richiede spazio coperto, per certe colture quindi sono state ideate prima strutture a piramide, poi strutture verticali a colonna, con evidente concentrazione delle colture per metro quadro.\nLa coltivazione in ambiente confinato, (chiuso) non sterile, umido e caldo, in presenza di nutrienti, ed in assenza o in carenza di irraggiamento solare diretto a funzione sterilizzatrice, rischia l'insorgenza sporadica di infestazioni batteriche o micotiche. \nResta non facile l'utilizzo di questa tecnica per le colture tradizionalmente estensive (grano, mais, etc) o di colture di piante che richiedono un notevole sviluppo vegetativo."}
{"id": "2132524", "revid": "125935", "url": "https://it.wikipedia.org/wiki?curid=2132524", "title": "Istituto nazionale di ricerca metrologica", "text": "L'Istituto Nazionale di Ricerca Metrologica (INRiM) \u00e8 un ente pubblico nazionale di ricerca scientifica vigilato dal Ministero dell'Universit\u00e0 e della Ricerca, che svolge per l'Italia le funzioni di istituto metrologico nazionale, costituendo il presidio di gran parte della metrologia, la scienza delle misure.\nINRIM realizza, mantiene e sviluppa i campioni di riferimento nazionali delle sette unit\u00e0 di base del Sistema Internazionale (SI) - metro, kilogrammo, secondo, ampere, kelvin, mole e candela - e delle rispettive unit\u00e0 derivate. Attraverso tali campioni garantisce l\u2019affidabilit\u00e0 delle misure a livello nazionale e la loro comparabilit\u00e0 a livello internazionale.\nINRiM promuove l\u2019effettuazione di ricerche e la costituzione di infrastrutture di eccellenza con attenzione alle tecnologie abilitanti e/o emergenti per le sfide della societ\u00e0 attuale che vengono proposte nei programmi europei, nazionali, delle regioni. Inoltre valorizza, diffonde e trasferisce conoscenze e risultati della ricerca allo scopo di favorire lo sviluppo del Paese nelle sue varie componenti. \nFra i vari compiti, fino al 2016 ha fornito il segnale orario campione per la RAI.\nStoria.\nLa storia dell\u2019Istituto Nazionale di Ricerca Metrologica (INRiM) \u00e8 in apparenza breve. INRiM nasce infatti solo nel 2006, ma \u00e8 il risultato della fusione tra due storici enti di ricerca, l\u2019Istituto Elettrotecnico Nazionale Galileo Ferraris e l\u2019Istituto di Metrologia Gustavo Colonnetti, fondati a Torino nel secolo scorso.\nLa storia di questi istituti corrisponde alla storia della scienza delle misure in Italia, disciplina che riceve impulso dal sorgere delle prime industrie sul territorio piemontese nella seconda met\u00e0 dell\u2019Ottocento. Torino, perduto nel 1865 il ruolo di centro politico nazionale con lo spostamento della capitale del regno d\u2019Italia a Firenze, sceglie una nuova vocazione, l\u2019industria. Un\u2019apposita Commissione studia infatti come trasformare la citt\u00e0 sabauda in metropoli industriale sul modello inglese. L\u2019iniziativa ha successo e in pochi anni ministeri e ambasciate cedono il posto a officine e opifici.\nSono questi gli anni della seconda rivoluzione industriale, quando in Europa e negli stati Uniti l\u2019intensificarsi delle attivit\u00e0 produttive e commerciali fa avvertire sempre pi\u00f9 l\u2019esigenza di un sistema unificato di pesi e misure. \nNel 1875 diciassette paesi, tra cui l\u2019Italia, siglano a Parigi la Convenzione del Metro, il trattato internazionale che pone le basi per la creazione di un linguaggio condiviso con cui esprimere le misurazioni, il Sistema Internazionale delle unit\u00e0 di misure. Il passo successivo \u00e8 costituito dal sorgere di istituti metrologici nazionali in questi stessi paesi.\nSensibile ai problemi metrologici posti dall\u2019industria, gi\u00e0 nel 1882 lo scienziato Galileo Ferraris auspicava la costituzione di laboratori che provvedessero a conservare e a riprodurre i campioni delle misure elettriche. \nL\u2019idea viene ripresa nel 1929 da Giancarlo Vallauri, professore al Politecnico di Torino e successore di Galileo Ferraris nella direzione della Scuola di Elettrotecnica. L\u2019intento \u00e8 quello di dar vita a un centro di studi volto a integrare l\u2019opera dei laboratori universitari e a sostenere le necessit\u00e0 dell\u2019industria. Viene cos\u00ec avviata la costruzione dell\u2019Istituto Elettrotecnico Nazionale (IEN), dedicato a Galileo Ferraris, il cui atto di fondazione \u00e8 un regio decreto del 1934. Vallauri ne \u00e8 il primo presidente.\nCon il tempo le attivit\u00e0 del Galileo Ferraris si vanno ampliando dall\u2019elettrotecnica alla metrologia elettrica, di tempo e frequenza, ottica ed acustica e allo studio dei materiali. \nNegli anni cinquanta, con l'intento di completare questa struttura, Gustavo Colonnetti, al tempo Presidente del Consiglio Nazionale delle Ricerche (CNR), propone la fondazione di un istituto metrologico che sia di ausilio all'industria e ne sostenga lo sviluppo. Nel 1956 viene cos\u00ec fondato l\u2019Istituto Dinamometrico, diretto dallo stesso Colonnetti, e nel 1957 l\u2019Istituto Termometrico, diretto da Cesare Codegone.\nNel 1968 questi Istituti, insieme ad altri laboratori per le misure di lunghezza, massa e volume, diventano sezioni del nuovo Istituto di Metrologia (IMGC) che viene intitolato a Colonnetti, come a colui che ne era stato il maggior fautore.\nL\u2019attivit\u00e0 dei due istituti torinesi procede in parallelo fino al 2006, quando l\u2019assetto della metrologia italiana viene semplificato dal confluire di entrambi nell\u2019Istituto Nazionale di Ricerca Metrologica.\nAttivit\u00e0.\nINRiM svolge le funzioni di istituto metrologico primario gi\u00e0 di competenza IMGC e IEN, costituendo pertanto il presidio di gran parte della metrologia scientifica in Italia (resta escluso il campo delle radiazioni ionizzanti). L'attivit\u00e0 metrologica fondamentale, riconosciute a livello internazionale, \u00e8 sostenuta e affiancata dalla ricerca di base e applicata in numerosi settori: la scienza dei materiali, le nanoscienze, l'ottica quantistica, lo sviluppo di tecnologie e strumenti di misura innovativi, gli studi sulle costanti fondamentali della fisica.\nIn particolare INRiM effettua studi e ricerche finalizzati alla realizzazione dei campioni primari delle unit\u00e0 di base e derivate del nuovo sistema internazionale SI, mantiene nel tempo, confronta a livello internazionale e mette a disposizione i campioni realizzati. \nInoltre:\nINRiM \u00e8 responsabile dell'elaborazione e dell'esecuzione dell'European Metrology Research Programme e dell'European Metrology Programme for Innovation and Research (EMPIR) e fa parte dell'EURopean Association of National METrology institutes (EURAMET). L'EURAMET \u00e8 l'organizzazione metrologica regionale (RMO) che riunisce i paesi europei. \nDivisioni.\nA novembre 2018 \u00e8 stata varata una nuova articolazione delle strutture tecnico-scientifiche di INRiM, operativa dal 1 gennaio 2019, in ottemperanza a quanto previsto dall\u2019articolo 12, comma 2, lettera b dello Statuto, il cui compito \u00e8 quello di pianificare e condurre le attivit\u00e0 tecnico-scientifiche dell'Istituto.\nLe tre Divisioni della nuova struttura delI\u2019INRiM sono riportate di seguito. \nMetrologia dei materiali innovativi e scienze della vita (ML).\nLa Divisione sviluppa la scienza delle misure e i materiali innovativi con attenzione alle ricerche e alle applicazioni nelle scienze della vita. La Divisione cura temi quali la tutela della salute con riferimento alle applicazioni diagnostiche e terapeutiche, la qualit\u00e0 e sicurezza dell\u2019alimentazione, le misurazioni biologiche e chimiche, i materiali funzionali e intelligenti, gli ultrasuoni e l\u2019acustica.\nMetrologia applicata e ingegneria (AE).\nLa Divisione sviluppa la scienza delle misure e le tecnologie con attenzione all\u2019ingegneria e alle necessit\u00e0 industriali. La Divisione ha il compito di realizzare e disseminare le unit\u00e0 di misura delle grandezze meccaniche e delle grandezze termodinamiche, nonch\u00e9 di disseminare le unit\u00e0 di misura delle grandezze elettriche. La Divisione cura temi quali la mobilit\u00e0 sostenibile, il monitoraggio ambientale e il clima, l\u2019impiego razionale dell\u2019energia e lo sviluppo di strumenti metrologici a supporto della crescente digitalizzazione del mondo contemporaneo. \nMetrologia quantistica e nanotecnologie (QN).\nLa Divisione sviluppa la scienza delle misure e le nanotecnologie con attenzione alle applicazioni quantistiche. La Divisione ha il compito di realizzare e disseminare le unit\u00e0 di misura del tempo e della frequenza, delle grandezze fotometriche e delle grandezze radiometriche, nonch\u00e9 di realizzare le unit\u00e0 di misura delle grandezze elettriche. La Divisione cura la mutua applicazione tra la metrologia e temi quali la fisica atomica e molecolare, la fotonica, l\u2019elettronica quantistica, i dispositivi quantistici e le misurazioni quantistiche. \nCiascuna Divisione contribuisce con le proprie specifiche competenze alle tre missioni dell'Istituto:\nServizi.\nPer rispondere alle esigenze dell'industria l\u2019Istituto possiede una struttura dedicata all\u2019innovazione e ai servizi tecnologici avanzati, che interagisce direttamente con le aziende e il mondo della produzione e presta servizi di consulenza, taratura e prova.\nTarature e Prove.\nL'INRIM, nel suo ruolo di Istituto Metrologico Nazionale, fornisce al Sistema Paese la riferibilit\u00e0 dei risultati delle misure attraverso un\u2019articolata attivit\u00e0 di taratura misura e prova, offrendo oltre 400 differenti tipi di servizi nel campo della meccanica, della termodinamica, del tempo e frequenza, dell\u2019elettricit\u00e0, della fotometria e dell\u2019acustica.\nI servizi metrologici vengono effettuati applicando un Sistema di Gestione per la Qualit\u00e0 conforme alla norma ISO/IEC 17025; la riferibilit\u00e0 metrologica \u00e8 garantita secondo i criteri del documento ILAC-P10 \u201cILAC Policy on Traceability of Measurement Results\u201d.\nL'INRIM \u00e8 riconosciuto come laboratorio di prova dell\u2019Associazione per la Certificazione delle Apparecchiature Elettriche (ACAE, membro del LOVAG - Low Voltage Agreement Group) e rilascia test report LOVAG ACAE su specifiche prove.\n\"AREE METROLOGICHE:\"\nServizi Tecnologici.\nL\u2019INRIM \u00e8 in grado di fornire consulenza tecnico-scientifica a soggetti pubblici e privati in varie forme: da corsi di formazione personalizzabili su specifiche esigenze metrologiche dell'industria, a veri e propri contratti di ricerca a breve o lungo termine per affrontare i problemi applicativi di interesse del committente. Le nostre competenze, capacit\u00e0 di misura e conoscenze delle propriet\u00e0 dei materiali possono aiutare molte industrie ad ottenere il massimo dai propri sistemi di misura o fare la differenza nella scelta dei componenti e dei materiali di un processo produttivo.\nI laboratori dell\u2019INRIM offrono inoltre i seguenti servizi tecnologici:\n\"SERVIZI OFFERTI:\""}
{"id": "2132528", "revid": "729019", "url": "https://it.wikipedia.org/wiki?curid=2132528", "title": "Rhymesayers Entertainment", "text": "Rhymesayers Entertainment \u00e8 un'etichetta discografica indipendente, con sede a Minneapolis, nel Minnesota.\nStoria.\nL'etichetta, fondata nel 1995 da Sean Daley, Anthony Davis (\"Ant\"), Brent Sayers, Musab S'ad Ali and Derek Turner, si occupa di produrre artisti legati al mondo dell'hip hop.\nLa maggior parte degli artisti che fanno riferimento alla Rhymesayers sono originari del Minnesota, ma l'etichetta ha prodotto anche artisti come Soul Position ed MF Doom, che per Rhymesayers Entertainment ha pubblicato \"MM..Food\". La Rhymesayers Entertainment \u00e8 l'etichetta pi\u00f9 grande del Minnesota.\nNel 1999 \u00e8 stato aperto un negozio di dischi legato all'etichetta, il The Fifth Element, ad Uptown, Minneapolis. Il negozio ha la sua vocazione nella vendita di prodotti hip hop mainstream ed indipendenti, con un occhio di riguardo per la musica locale.\nIl 9 marzo 2007, Rhymesayers Entertainment ha firmato un contratto di promozione e distribuzione con la Warner Music Group Independent Label Group."}
{"id": "2132537", "revid": "287204", "url": "https://it.wikipedia.org/wiki?curid=2132537", "title": "Borsari", "text": ""}
{"id": "2132540", "revid": "709565", "url": "https://it.wikipedia.org/wiki?curid=2132540", "title": "Un medico in famiglia (serie animata)", "text": "Un medico in famiglia \u00e8 una serie TV animata prodotta da Rai Fiction, Publiglobo, Globomedia e Crea Anima2, ispirata ai personaggi dell'omonima serie TV Un medico in famiglia.\nSigla.\nLa sigla italiana \u00e8 la stessa di \"Un medico in famiglia\"."}
{"id": "2132541", "revid": "49022", "url": "https://it.wikipedia.org/wiki?curid=2132541", "title": "Ardashir III di Persia", "text": ""}
{"id": "2132544", "revid": "37401", "url": "https://it.wikipedia.org/wiki?curid=2132544", "title": "L2", "text": "Per L2 (o lingua seconda) si intende, in linguistica e in glottodidattica, una lingua appresa in un secondo momento rispetto alla lingua materna dell'apprendente, a sua volta indicata come L1.\nL2, lingua seconda, lingua straniera.\nAlcuni autori (ad esempio Paolo Balboni) operano una distinzione di ordine spaziale: per lingua seconda (o L2) intendono una lingua non materna appresa nel paese d'origine dei parlanti madrelingua, mentre per \"lingua straniera\" (LS) intendono una lingua non materna appresa nel proprio paese. Cos\u00ec, ad esempio, se un madrelingua italiano studia la lingua inglese in Italia (tipicamente a scuola), star\u00e0 studiando l'inglese come \"lingua straniera\". Se invece si trasferisce in un paese anglofono e studia l\u00ec l'inglese, la star\u00e0 studiando come \"lingua seconda\". Nel secondo caso, l'apprendente si trova \"immerso\" nella L2 e il docente non ha pieno controllo dell'input proposto poich\u00e9, al di fuori delle lezioni, l'input \u00e8 variegato e spontaneo. Non solo: nell'insegnamento di lingua straniera si fa spesso ricorso a \"falsi pragmatici\", tipicamente con la tecnica del \"roleplay\", mentre nell'insegnamento della lingua seconda (ad esempio agli immigrati) le domande che il docente pone all'apprendente sono domande reali \u2212 il docente non ne conosce in anticipo la risposta \u2212 che vengono poste per conoscere meglio la vita degli apprendenti (\"Che lavoro fai?\", \"Come sei arrivato qui?\", ecc.) e in tal modo specificare, ad esempio, la proposta di un lessico di base e non di un altro.\nLa sigla \"L2\" pu\u00f2 essere usata in accostamento ai nomi delle diverse lingue per indicare il fatto che una determinata lingua viene insegnata o appresa quale lingua seconda o lingua straniera (ad esempio, \"Italiano L2\")."}
{"id": "2132546", "revid": "110157", "url": "https://it.wikipedia.org/wiki?curid=2132546", "title": "Ska 'n' B", "text": "Ska 'n' B \u00e8 il primo disco dei Bad Manners, pubblicato nel 1980 per l'etichetta discografica Magnet Records."}
{"id": "2132547", "revid": "110157", "url": "https://it.wikipedia.org/wiki?curid=2132547", "title": "Loonee Tunes!", "text": "Loonee Tunes! \u00e8 il secondo album dei Bad Manners, pubblicato nel 1980 per l'etichetta discografica Magnet Records."}
{"id": "2132548", "revid": "287204", "url": "https://it.wikipedia.org/wiki?curid=2132548", "title": "Quincy (Illinois)", "text": "Quincy \u00e8 una citt\u00e0 degli Stati Uniti d'America capoluogo della Contea di Adams nello Stato del Illinois.\n\u00c8 posta lungo le sponde del fiume Mississippi. Al censimento del 2000 possedeva una popolazione di 40.336 abitanti, 40.633 nel 2010."}
{"id": "2132557", "revid": "40809", "url": "https://it.wikipedia.org/wiki?curid=2132557", "title": "W. D. Gann", "text": ""}
{"id": "2132561", "revid": "196390", "url": "https://it.wikipedia.org/wiki?curid=2132561", "title": "Feel Like Jumping! Greatest Hits Live!", "text": ""}
{"id": "2132562", "revid": "287204", "url": "https://it.wikipedia.org/wiki?curid=2132562", "title": "Danville (Illinois)", "text": "Danville \u00e8 una citt\u00e0 degli Stati Uniti d'America, capoluogo della Contea di Vermilion nello Stato del Illinois.\nAl censimento del 2000 possedeva una popolazione di 33.904 abitanti, passati a 32.467 nel 2010."}
{"id": "2132568", "revid": "767487", "url": "https://it.wikipedia.org/wiki?curid=2132568", "title": "Bloomington (Illinois)", "text": "Bloomington \u00e8 una citt\u00e0 degli Stati Uniti d'America, capoluogo della Contea di McLean nello Stato dell'Illinois.\nAl 2010 possedeva una popolazione di 76.610 abitanti. La citt\u00e0 \u00e8 stata fondata nel 1822.\nCon l'adiacente citt\u00e0 di Normal forma un'unica grande area metropolitana.\nHa dato i natali all'attore cinematografico Richard Webb."}
{"id": "2132572", "revid": "767487", "url": "https://it.wikipedia.org/wiki?curid=2132572", "title": "Madvillain", "text": "Madvillain \u00e8 un gruppo hip hop statunitense formato dall'MC e beatmaker MF DOOM e dall'MC e beatmaker Madlib. L'album di debutto del duo \u00e8 stato lodato per la scelta innovativa di creare canzoni molto brevi, dalle liriche oscure, povere di ritornelli e con un suono inadatto alle radio commerciali.\nNel 2006 i Madvillain comparvero su CD/DVD \"Chrome Children\", di Stones Throw e Adult Swim, con una nuova canzone e la registrazione di un'esibizione dal vivo.\nMF DOOM e Madlib hanno pubblicato nel 2008 un secondo album, dal titolo Madvillainy 2. "}
{"id": "2132575", "revid": "52953", "url": "https://it.wikipedia.org/wiki?curid=2132575", "title": "Belleville (Illinois)", "text": "Belleville \u00e8 una citt\u00e0 degli Stati Uniti d'America, capoluogo della Contea di St. Clair nello Stato dell'Illinois.\nAl censimento del 2000 possedeva una popolazione di abitanti, passati a nel 2010. La citt\u00e0 \u00e8 stata fondata nel 1814."}
{"id": "2132577", "revid": "124820609", "url": "https://it.wikipedia.org/wiki?curid=2132577", "title": "Vitrociset", "text": "Vitrociset era un'azienda italiana che operava nel campo delle tecnologie dell'informazione e della comunicazione e della logistica.\nSettori di attivit\u00e0.\nPrincipalmente gestisce sistemi elettronici e informatici nel campo civile e militare per imprese, amministrazioni pubbliche, agenzie governative e organizzazioni. Si occupa inoltre di sistemi per la Difesa, sistemi per il controllo del traffico aereo, tecnologie satellitari e telecomunicazioni, trasporti e infomobilit\u00e0, ICT e logistica integrata. Vitrociset ha in carico la gestione evolutiva della rete nazionale in ponte radio digitale delle tre forze di polizia (pubblica sicurezza, carabinieri e Guardia di Finanza) che rappresenta, insieme alla logistica per la difesa e ai programmi spaziali come il Vega, il sistema di posizionamento Galileo e il Soyuz.\nStoria.\nGli inizi.\nNel 1992 sono presenti tre societ\u00e0: Ciset (famiglia Crociani), Vitroselenia e Avioelettronica Sarda (entrambe IRI-Alenia).\nVitroselenia acquista il 20% di Ciset, dopodich\u00e9 viene incorporata in Avioelettronica Sarda, che viene ridenominata Vitrociset S.p.A.\nNel 2006 Vitrociset costituisce la \"Vitrociset Sistemi Srl\", conferendovi il ramo d'azienda in possesso delle competenze della manutenzione e sviluppo dei sistemi di gestione e di controllo del traffico aereo, gestiti in esclusiva per decenni. Nel 2006 la Vitrociset Sistemi Srl viene ceduta ad ENAV che la rinomina in Techno Sky Srl.\nAl 2009 Vitrociset detiene l'1,33% di Alitalia.\nLo sviluppo.\nA giugno 2009 Vitrociset ha definitivamente acquisito Enterprise Digital Architects Spa (EDA) dal fallimento della stessa, costituendo una societ\u00e0 ad hoc: Vitrociset ICT srl che a fine 2011 viene incorporata in Vitrociset SpA come ultimo passo di questa acquisizione.\nA ottobre 2009 avvia un piano di rilancio e razionalizzazione dei costi, mediante incentivi all'esodo, chiusura delle sedi periferiche, trasferimento di dipendenti, dismissione di aree commerciali ritenute non redditizie come i laboratori avionici, per concentrare il business sulle aree a maggior valore aggiunto.\n\u00c8 di febbraio 2010 la notizia dell'avvio di un'inchiesta su come sia avvenuta l'acquisizione del ramo d'azienda Vitrociset, da parte di ENAV.\nNel dicembre 2010 Vitrociset conclude la complessa operazione di ricontrattualizzazione dei programmi che EDA aveva in corso con le Interpolizie (Pubblica Sicurezza, Carabinieri e Guardia di Finanza) per il completamento della rete nazionale di telecomunicazioni dedicata alla sicurezza.\nA giugno 2011, dopo una profonda ristrutturazione che ha portato alla fuoriuscita di molti dei direttori \"storici\" della Vitrociset, l'azienda annuncia, dopo tre anni di perdite, di essere uscita dalla crisi di risultati e di rilanciarsi nel mercato come Global Service Provider con una nuova strategia di forte attenzione al cliente, sviluppo delle competenze verso la parte alta del valore, internazionalizzazione e impegno nella Ricerca &amp; Sviluppo. Quell'anno i ricavi toccano i 204,1 milioni di euro, l'EBITDA \u00e8 di 19,2 milioni pari al 9,7% dei ricavi, l'utile netto supera gli 8 milioni.\nVitrociset ha curato la realizzazione dell'intero segmento di terra del primo test del lanciatore europeo Vega (torre di lancio, bunker, centro missione Vega e integrazione con il centro di controllo Jupiter, oltre al banco di assemblaggio e test del lanciatore) in qualit\u00e0 di \"prime contractor\" di 23 aziende internazionali.\nIl 1\u00ba giugno 2012, con un mese di anticipo rispetto al programma, Vitrociset consegna alla Lockheed Martin il primo prototipo di equipaggiamento per il test a radiofrequenza e microonde del caccia F35 Lightning II, pi\u00f9 noto come Joint Strike Fighter, nell'ambito di un programma di sviluppo di Ground Support Equipments che prevede anche la realizzazione di carrelli per il condizionamento e il raffreddamento a terra del velivolo. Questi sistemi complessi saranno prodotti in serie presso uno degli stabilimenti di Capo San Lorenzo in Sardegna, gli stessi da cui Vitrociset eroga i servizi logistici e di supporto tecnico del Poligono Sperimentale e di Addestramento Interforze del Salto di Quirra (PISQ).\nDal 7 luglio 2012 Giorgio Zappa, ex direttore generale di Finmeccanica, guida Vitrociset ricoprendo il ruolo di presidente operativo, affiancato, dal giugno 2013, da Paolo Solferino, ex responsabile della LoB Air &amp; Naval Systems di Selex ES, con la carica di direttore generale. Nel maggio 2016 Zappa lascia l'incarico a Riccardo Tiscini, Solferino diventa amministratore delegato.\nNel marzo 2014 l'azienda si organizza in quattro unit\u00e0: Defence, Homeland Security, Space &amp; Transport, Government &amp; Industries. Meno di tre anni dopo, nel febbraio 2017, l'azienda si organizza in tre differenti business unit: Defence &amp; Security, Space &amp; Big Phisics e Transport &amp; Infrastructures.\nI file dei Paradise Papers.\nVitrociset era controllata per il 98,5% dalla famiglia Crociani, erede di Camillo Crociani, coinvolto nello scandalo Lockheed e scappato in Messico e per anni divisa al suo interno da una causa internazionale sulla titolarit\u00e0 dei propri beni, mentre l'1,5% era della ex Finmeccanica. Da tempo i Crociani volevano vendere la societ\u00e0.\nIn seguito alla diffusione dei documenti dello studio legale offshore Appleby, consegnato da una fonte anonima a un consorzio di giornalisti investigativi di cui per l'Italia fanno parte la testata di Rai3 Report e L'Espresso, si \u00e8 scoperto nel novembre 2017 che la Vitrociset era controllata, attraverso un complesso sistema di societ\u00e0 finanziarie, da una societ\u00e0 delle Antille Olandesi con capitale sociale di un dollaro. Il governo Gentiloni ha avviato la procedura prevista dalla legge sulla \"golden power\", visti i contenuti che i servizi Vitrociset fornisce allo Stato.\nSotto il controllo di Leonardo.\nNel settembre 2018 il gruppo Leonardo, che gi\u00e0 detiene una partecipazione dell'1,46%, compra Vitrociset esercitando il diritto di prelazione sull'acquisto del 98,54% e scalzando quindi l'offerta di Fincantieri e Mer Mec, azienda del gruppo pugliese Angel di Vito Pertosa. L'acquisizione \u00e8 completata alla fine di gennaio del 2019 dopo le autorizzazioni di legge (golden power del Governo e Antitrust).\nIl Centro Ricerca e Sviluppo Internazionale.\nIl 6 dicembre 2011 Vitrociset inaugura a Roma il suo Centro Ricerca e Sviluppo internazionale, una struttura distribuita tra Roma (HQ e Laboratori TLC), Napoli (Laboratori IT), Capo San Lorenzo (Laboratori sensori e data fusion) e Transinne in Belgio (Laboratori Spaziali), mediante il quale gestisce gran parte degli oltre 30 programmi finanziati a livello internazionale (es. VII programma quadro dell\u2019Unione europea) e nazionale (es. Italia 2015 del Ministero dello sviluppo economico).\nIl Centro si \u00e8 aggiudicato 3 progetti nell'ambito del PON Smart Cities &amp; Communities (uno dei quali premiato dal Ministro del MIUR Francesco Profumo) e 4 nell'ambito dei Cluster Tecnologici Nazionali.\nIn esso operano giovani ingegneri su sistemi e tecnologie avanzati nei settori difesa, spazio, sicurezza delle infrastrutture critiche, ambiente e tecnologie intelligenti per le citt\u00e0 intelligenti."}
{"id": "2132578", "revid": "767487", "url": "https://it.wikipedia.org/wiki?curid=2132578", "title": "Classe Yevgenya", "text": "Le unit\u00e0 appartenenti alla classe Yevgenya (progetto 1258 Korund secondo la classificazione russa) erano dragamine costieri, di progetto e costruzione sovietica. La classificazione russa era RT.\nTecnica ed utilizzo.\nSi trattava di battelli di piccole dimensioni, con lo scafo in fibra di vetro, idonee per svolgere operazioni di dragaggio mine in acque costiere.\nComplessivamente, ne furono costruiti una cinquantina, che entrarono in servizio con la marina sovietica tra il 1970 ed il 1976.\nAlcuni esemplari vennero successivamente esportati a Paesi amici. Nel 2001, ne sopravvivevano con la marina russa 12 esemplari. Nel 2008, alcuni dovrebbero rimanere in servizio con compiti di pattugliamento.\nUtilizzatori.\nGli Yevgenya furono ampiamente esportati fuori dai confini sovietici. Alcuni esemplari esportati erano equipaggiati con un impianti binato di cannoni antiaerei da 25\u00a0mm."}
{"id": "2132581", "revid": "287204", "url": "https://it.wikipedia.org/wiki?curid=2132581", "title": "Poppendorf (disambigua)", "text": ""}
{"id": "2132589", "revid": "729019", "url": "https://it.wikipedia.org/wiki?curid=2132589", "title": "Stazione di Tamachi (Tokyo)", "text": "La \u00e8 una stazione ferroviaria di Tokyo, si trova nel quartiere di Minato ed \u00e8 servita dalle linee Yamanote e Keihin-T\u014dhoku della JR East. A poca distanza dalla stazione si trova la stazione di Mita sulle linee Mita e Asakusa. Tuttavia, non essendovi direttamente collegata, non \u00e8 indicata come stazione di interscambio.\nStoria.\nLa stazione apr\u00ec il 16 dicembre 1909, come punto intermedio tra la stazione di Shinagawa e la stazione di Shimbashi. Negli anni '70 terminarono i transiti dei treni merci, e dal 2001 la stazione supporta il pagamento con la bigliettazione elettronica Suica.\nIl nome della stazione \"Tamachi\" \u00e8 stato deciso nel 1947, quando all'epoca, nelle prossimit\u00e0 della stazione, esistevano indirizzi che riportavano i nomi \"Shiba\" e \"Ta\" (infatti, per un certo periodo il nome della stazione era \"Shiba-Tamachi\") - \"Machi\" \u00e8 il suffisso che indica le aree della citt\u00e0.\nCon la modifica delle aree circostanti la stazione, la zona a nord prese il nome di \"Mita\", mentre quella a sud, pi\u00f9 recente poich\u00e9 reclamata dal mare, il nome di \"Shibaura\", lasciando invariato e senza connessioni con le aree il nome della stazione.\nStruttura.\nLa stazione \u00e8 costituita da due marciapiedi a isola con quattro binari passanti in superficie. I due interni sono utilizzati dalla linea Yamanote."}
{"id": "2132590", "revid": "210222", "url": "https://it.wikipedia.org/wiki?curid=2132590", "title": "Modesto (California)", "text": "Modesto (nome spagnolo), ufficialmente denominata City of Modesto (Citt\u00e0 di Modesto), \u00e8 il capoluogo e la citt\u00e0 pi\u00f9 grande della contea di Stanislaus, California, Stati Uniti. Con una popolazione di circa abitanti al censimento del 2010, \u00e8 la diciottesima citt\u00e0 pi\u00f9 grande dello stato della California e fa parte dell'area statistica combinata di San Jose-San Francisco-Oakland.\nModesto \u00e8 situata nella Central Valley, a 109\u00a0km a sud di Sacramento e 140\u00a0km a nord di Fresno. La distanza dalle altre localit\u00e0 sono 64\u00a0km a nord di Merced, 148\u00a0km a est di San Francisco, 106\u00a0km a ovest del parco nazionale di Yosemite e 39\u00a0km a sud di Stockton. Modesto \u00e8 stata premiata come Tree City USA in numerose occasioni.\nLa citt\u00e0 \u00e8 circondata da terreni agricoli. La contea di Stanislaus \u00e8 al sesto posto tra le contee della California nella produzione agricola ed \u00e8 sede della Gallo Family Winery, la pi\u00f9 grande azienda vinicola a conduzione familiare negli Stati Uniti.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nLa citt\u00e0 di Modesto era originariamente una fermata della ferrovia che collegava Sacramento a Los Angeles. Quando Modesto fu fondata nel 1870, doveva essere chiamata Ralston in onore del finanziere William C. Ralston. La modestia di Ralston lo spinse a chiedere che fosse trovato un altro nome, e la citt\u00e0 fu chiamata Modesto in riconoscimento della sua modestia.\nLa popolazione di Modesto superava i abitanti nel 1884. La citt\u00e0 ha iniziato a crescere grazie alla presenza dei campi di grano e del vicino fiume Tuolumne, importante per la coltivazione del grano, nonch\u00e9 per il suo traffico ferroviario. L'acqua per l'irrigazione proveniva dalle dighe situate ai piedi delle colline, cos\u00ec che venivano irrigati campi di ortaggi, frutta e noci. Nel 1900, la popolazione di Modesto era pi\u00f9 di abitanti. Durante la seconda guerra mondiale, l'area forniva prodotti in scatola, latte in polvere e uova alle forze armate statunitensi e alle forze alleate. Nei successivi decenni la popolazione di Modesto \u00e8 cresciuta di circa il due percento all'anno, fino a raggiungere i abitanti nel 1980 e superare i nel 2001.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nAmministrazione.\nAl 2021, il \"city manager\" \u00e8 Joseph Lopez e il sindaco \u00e8 Sue Zwahlen.\nGemellaggi.\nL'organizzazione di volontariato \"no-profit\" \"Modesto Sister Cities International\" promuove amicizia e fratellanza tra le nazioni promuovendo programmi di gemellaggio; al 2020 Modesto \u00e8 gemellata con 7 citt\u00e0:"}
{"id": "2132594", "revid": "1494169", "url": "https://it.wikipedia.org/wiki?curid=2132594", "title": "Stazione di Tamachi", "text": ""}
{"id": "2132598", "revid": "119982", "url": "https://it.wikipedia.org/wiki?curid=2132598", "title": "Mitsubishi Heavy Industries Ltd.", "text": ""}
{"id": "2132599", "revid": "73843", "url": "https://it.wikipedia.org/wiki?curid=2132599", "title": "44\u00ba parallelo nord", "text": "Il 44\u00ba parallelo dell'emisfero boreale \u00e8 il luogo dei punti della superficie terrestre aventi la latitudine di 44 gradi a nord dell'equatore.\nPartendo dal Meridiano di Greenwich e andando verso Est, il parallelo 44\u00b0 Nord attraversa i seguenti stati e mari:"}
{"id": "2132600", "revid": "104458", "url": "https://it.wikipedia.org/wiki?curid=2132600", "title": "Lingue indoiraniche", "text": "Le lingue indoiraniche sono una famiglia linguistica appartenente alle lingue indoeuropee e articolata attualmente nelle tre sotto-famiglie delle lingue indoarie, delle lingue iraniche e delle lingue nuristani. \nSi tratta del gruppo di lingue indoeuropee che conta il maggior numero di parlanti e costituisce il ramo pi\u00f9 orientale della famiglia; le lingue pi\u00f9 note di questa famiglia sono l'hindi e l'urdu (India e Pakistan), il bengalese (India e Bangladesh), il curdo (Turchia, Iraq, Iran e Siria), il persiano (Iran, Afghanistan, Tagikistan) e il pashtu (Afghanistan, Pakistan)."}
{"id": "2132605", "revid": "486946", "url": "https://it.wikipedia.org/wiki?curid=2132605", "title": "44\u00b0 parallelo", "text": ""}
{"id": "2132606", "revid": "767487", "url": "https://it.wikipedia.org/wiki?curid=2132606", "title": "Dangerous (Roxette)", "text": "Dangerous \u00e8 un singolo del duo svedese Roxette, pubblicato nel 1989 come quinto estratto dall'album \"Look Sharp!\".\nIl brano, scritto da Per Gessle, \u00e8 stato il terzo singolo a comparire nella \"top ten\" \"Billboard Hot 100\", dove rimase per due settimane alla seconda posizione nel febbraio 1990.\nContiene un campionamento del brano di Paula Abdul \"Opposites Attract\"."}
{"id": "2132609", "revid": "599013", "url": "https://it.wikipedia.org/wiki?curid=2132609", "title": "Hohenfelde", "text": ""}
{"id": "2132610", "revid": "320578", "url": "https://it.wikipedia.org/wiki?curid=2132610", "title": "Okudzhava", "text": ""}
{"id": "2132615", "revid": "729019", "url": "https://it.wikipedia.org/wiki?curid=2132615", "title": "Stazione di Uguisudani", "text": "La \u00e8 una stazione ferroviaria di Tokyo, si trova a Tait\u014d. La stazione di Uguisudani \u00e8 famosa in citt\u00e0 per essere molto vicina ad un grande numero di love hotel.\nStoria.\nLa stazione fu aperta il giorno 11 luglio 1912.\nDerivazione del nome.\nIl nome deriva da una valle in precedenza abitata da un gran numero di particolari uccelli chiamati proprio \"uguisu\"."}
{"id": "2132625", "revid": "1793900", "url": "https://it.wikipedia.org/wiki?curid=2132625", "title": "California Central Valley", "text": "La California Central Valley o valle centrale di California \u00e8 una vasta pianura che copre la parte centrale dello Stato della California negli Stati Uniti d'America.\nQui sono localizzate la maggior parte delle industrie agricole dello Stato. Si estende per circa 600\u00a0km longitudinalmente da nord a sud. La parte settentrionale \u00e8 nota come valle del Sacramento, mentre la sua parte meridionale come valle di San Joaquin. Le due parti sono unite nel delta formato dai fiumi Sacramento e San Joaquin, chiamato delta del Sacramento.\nGeologia.\nLa California Central Valley \u00e8 una depressione di origine tettonica ricoperta dalla molassa derivante dall'erosione delle montagne che la circondano. Queste montagne sono le catene costiere del Pacifico a occidente e la Sierra Nevada a oriente. Nel nord, la valle \u00e8 delimitata dalla catena delle Cascate, mentre a sud, dai Monti Tehachapi. Dal punto di vista geologico, la valle \u00e8 un sinclinale relativamente recente, riempitosi di sedimenti. L'altitudine non supera quasi mai i 150 metri e in alcuni settori \u00e8 al di sotto del livello del mare."}
{"id": "2132627", "revid": "599013", "url": "https://it.wikipedia.org/wiki?curid=2132627", "title": "Sault Sainte Marie", "text": "Con il nome di Sault Sainte Marie (normalmente scritte in inglese Sault Ste. Marie e in francese Sault-Sainte-Marie) sono indicate due citt\u00e0 gemelle del Nordamerica, sulla linea di confine tra Canada e Stati Uniti d'America:"}
{"id": "2132629", "revid": "1573940", "url": "https://it.wikipedia.org/wiki?curid=2132629", "title": "Enhydris gyii", "text": "Il serpente di fango del Kapuas (Enhydris gyii ) \u00e8 un serpente velenoso appartenente alla famiglia Homalopsidae. \u00c8 stato scoperto nel parco nazionale di Betung Kerihun, sull'isola del Borneo.\nL'habitat attualmente conosciuto \u00e8 limitato alle zone umide ed agli acquitrini del fiume Kapuas.\nPossiede capacit\u00e0 di mutare il colore della pelle da marrone a bianco in pochi minuti. Gli esemplari catturati raggiungono la lunghezza di 1.6 metri."}
{"id": "2132630", "revid": "155136", "url": "https://it.wikipedia.org/wiki?curid=2132630", "title": "Eutimio il Sincello", "text": ""}
{"id": "2132632", "revid": "1983214", "url": "https://it.wikipedia.org/wiki?curid=2132632", "title": "Nienhagen", "text": ""}
{"id": "2132634", "revid": "1522738", "url": "https://it.wikipedia.org/wiki?curid=2132634", "title": "Les Films du Losange", "text": "Les Films du Losange \u00e8 una casa di produzione e distribuzione cinematografica francese fondata nel 1962 dai registi Barbet Schroeder e \u00c9ric Rohmer.\nDal 1975 la societ\u00e0 \u00e8 diretta da Margaret Menegoz."}
{"id": "2132640", "revid": "10836", "url": "https://it.wikipedia.org/wiki?curid=2132640", "title": "Madamismo", "text": ""}
{"id": "2132641", "revid": "2134764", "url": "https://it.wikipedia.org/wiki?curid=2132641", "title": "Rostislav \u010cada", "text": "Carriera.\nGiocatore.\nDi ruolo attaccante, Rostislav \u010cada milit\u00f2 nel campionato cecoslovacco nella squadra della propria citt\u00e0, l'HC Kometa Brno, oltre a due stagioni trascorse con il Dukla Jihlava. Si ritir\u00f2 a soli 29 anni di et\u00e0 dopo aver vestito le maglie di squadre minori quali l'HC Vyskov e l'HC Zdar nad Sazavou.\nAllenatore.\nDopo aver allenato per alcune stagioni il settore giovanile della Kometa Brno alla fine degli anni 1980 \u010cada si trasfer\u00ec in Svizzera, dove dal 1990 al 1995 allen\u00f2 in Prima Lega l'HC Ascona. Nelle due stagioni successive fu scelto come allenatore della formazione Under-20 dell'HC Ambr\u00ec-Piotta, diventando nel 1997 assistente allenatore. Dopo i successi europei \u010cada assunse il comando della squadra per la stagione 2001-2002.\nFece ritorno in Repubblica Ceca dove guid\u00f2 le panchine dell'HC Plze\u0148 1929 e della Kometa Brno. Dopo una stagione come allenatore della formazione U20 dei Kloten Flyers nel 2006 assunse per alcuni mesi la guida dell'HC Slovan Bratislava per poi tornare alla Kometa Brno. Conclusa la stagione 2007-08 alla guida dell'HC Ko\u0161ice Rostislav \u010cada nel mese di dicembre fu richiamato dall'HC Ambr\u00ec-Piotta subentrando a John Harrington fino alla conclusione della stagione 2008-2009.\nDal 2009 al 2011 guid\u00f2 il Ko\u0161ice conquistando per due stagioni consecutive il titolo della Extraliga slovacca. I successi ottenuti in Slovacchia valsero a Rostislav \u010cada per la stagione 2011-2012 la guida della panchina dell'Avangard Omsk, formazione russa della Kontinental Hockey League. Con l'Omsk giunse fino alla finale della Coppa Gagarin, dove fu sconfitto a Gara-7 dall'OHK Dinamo.\nPer la stagione successiva \u010cada rimase in KHL ma alla guida dell'HC Slovan Bratislava, squadra all'esordio nella massima lega di hockey russa."}
{"id": "2132642", "revid": "767487", "url": "https://it.wikipedia.org/wiki?curid=2132642", "title": "Classe Olya", "text": "Le unit\u00e0 appartenenti alla classe Olya (progetto 1259 Malakhit secondo la classificazione russa) erano imbarcazioni per il dragaggio di mine, entrati in servizio con la marina militare sovietica nel 1976. La classe comprendeva quattro unit\u00e0.\nNell'ottobre 2001 risultavano ancora in servizio tre esemplari, nella Flotta del Baltico. Si trattava tuttavia di battelli in pessime condizioni, e non \u00e8 chiaro se siano ancora operativi."}
{"id": "2132644", "revid": "228587", "url": "https://it.wikipedia.org/wiki?curid=2132644", "title": "Roggentin", "text": ""}
{"id": "2132658", "revid": "287204", "url": "https://it.wikipedia.org/wiki?curid=2132658", "title": "Rostislav Cada", "text": ""}
{"id": "2132660", "revid": "1711941", "url": "https://it.wikipedia.org/wiki?curid=2132660", "title": "Musica mizrah\u00ec", "text": "La musica mizrah\u00ec (, traslitterabile in \"muzika mizrahit\") \u00e8 un particolare stile della musica ebraica del Medio Oriente.\nLa musica mizrah\u00ec combina elementi e sapori tipici della musica araba, turca e greca con i ritmi e le melodie della musica dei sefarditi e degli ebrei mizrah\u00ec. Di solito le canzoni mizrah\u00ec sono cantate in ebraico ma molto spesso combinano testi in arabo o in lingue di paesi che hanno ospitato importanti comunit\u00e0 ebraiche. Infatti letteralmente il termine mizrahi in ebraico significa \"orientale\", o \"proveniente dall'est\".\nLe tipiche canzoni mizrahi hanno melodie nelle quali predominano il violino o, pi\u00f9 in generale, gli archi cos\u00ec come anche le percussioni tipiche del medio oriente.\nOggigiorno la musica mizrah\u00ec ricopre un ruolo rilevante nel panorama musicale di Israele, sebbene fino agli anni '70 l'industria della musica israeliana fosse indirizzata e dominata dalla musica occidentale. Le migrazioni di comunit\u00e0 ebraiche provenienti dal Medio oriente e dal Maghreb hanno permesso dapprima l'introduzione e successivamente il radicamento della musica mizrahi in Israele facendola diventare componente importante della cultura musicale israeliana. Il primo festival internazionale di musica mizrah\u00ec \u00e8 l'Arisa party, presentato nel 2012 dal modello Eliad Cohen."}
{"id": "2132661", "revid": "767487", "url": "https://it.wikipedia.org/wiki?curid=2132661", "title": "Frankenstein 1970", "text": "Frankenstein 1970 \u00e8 un film horror fantascientifico del 1958 diretto da Howard W. Koch, liberamente tratto dal romanzo di Mary Shelley \"Frankenstein, o il moderno Prometeo\" del 1816.\nNel cast spicca Boris Karloff, gi\u00e0 mostro di Frankenstein in tre precedenti occasioni, qui nel ruolo del dottor Victor Frankenstein, discendente diretto di Richard Freiherr von Frankenstein, creatore del primo \"mostro di Frankenstein\" ben 230 anni prima: il film \u00e8 ambientato nel 1970 e, secondo la sceneggiatura del film, ricorre il 230\u00ba anniversario della creazione del mostro, datata 1740 (dato che Mary Shelley scrisse il romanzo nel 1816, ma ambient\u00f2 i fatti al XVIII secolo).\nTrama.\nVictor Frankenstein, ormai invecchiato, discendente del famoso Barone, affitta ad una \"troupe\" televisiva il suo castello al fine di poter finanziare l'acquisto di un reattore atomico (il film, del 1958, \u00e8 ambientato nel 1970), che vorrebbe utilizzare ancora una volta per dar vita ad un cadavere. Per far ci\u00f2 egli non esita ad \"eliminare\" personalmente nell'ordine:\nFrankenstein, una volta scoperto, decide di distruggere il mostro sottoponendolo a una pioggia radioattiva della quale rester\u00e0 lui stesso vittima nel suo laboratorio.\nProduzione.\nIn questo, come in molti altri film su Frankenstein, il mostro non appare con le fattezze pi\u00f9 note (anzi in questo caso appare sempre dietro le bende anche quando cammina), per la nota questione dell'obolo da pagare alla Universal Pictures per lo sfruttamento dei diritti d'autore funzionali al make up ideato da Jack Pierce per Boris Karloff (che pure \u00e8 presente anche in questo film, anche se nella parte del dottore invece che del mostro).\nTra i titoli alternativi presi in considerazione durante le riprese ci furono \"Frankenstein's Castle\", \"Frankenstein 1960\" e \"Frankenstein 2000\". Le riprese si svolsero in appena otto giorni con un budget a disposizione ridotto, alla fine si scelse \"Frankenstein 1970\" come titolo per aggiungere un tocco futuristico al tutto. Il principale set del film venne riciclato da \"Furia d'amare\" (1958).\nIl film venne distribuito dalla Allied Artists Pictures, che acquist\u00f2 la produzione dalla Aubrey Schenck Productions per 250,000 dollari.\nHome video.\nLa prima versione DVD italiana del film dura solo 68 minuti invece di 83, ma \u00e8 presentata nel corretto formato originale 2,35:1 seppure in letterbox e non in widescreen anamorfico.\nNel 2010 la Sinister Film ha pubblicato in DVD la versione integrale del film, sempre nel corretto formato cinematografico."}
{"id": "2132662", "revid": "104458", "url": "https://it.wikipedia.org/wiki?curid=2132662", "title": "Brigitte Acton", "text": "\u00c8 figlia della sciatrice alpina Diane Pratte e moglie dell'hockeista su ghiaccio Mike Smith, a loro volta atleti di alto livello.\nBiografia.\nStagioni 2001-2005.\nIn Nor-Am Cup la Acton esord\u00ec il 6 dicembre 2000 a Mont-Tremblant in slalom gigante (23\u00aa), ottenne il primo podio il 10 dicembre 2002 a Lake Louise in supergigante (3\u00aa) e la prima vittoria l'11 febbraio 2003 ad Aspen nella medesima specialit\u00e0; in quella stagione 2002-2003 si aggiudic\u00f2 il trofeo continentale e nel marzo dello stesso anno vinse la medaglia d'argento nel supergigante ai Mondiali juniores del Brian\u00e7onnais.\nIn Coppa del Mondo esord\u00ec il 29 novembre 2003 a Park City in slalom speciale, senza qualificarsi per la seconda manche, e conquist\u00f2 i primi punti il 24 gennaio successivo, quando si piazz\u00f2 25\u00aa nello slalom gigante di Maribor. Esord\u00ec ai Campionati mondiali a Bormio/Santa Caterina Valfurva 2005, dove si piazz\u00f2 12\u00aa nella combinata e non complet\u00f2 slalom gigante e slalom speciale; sempre nel febbraio del 2005 vinse la medaglia d'argento nello slalom gigante ai Mondiali juniores di Bardonecchia e ottenne il suo miglior piazzamento in Coppa del Mondo, il 27 a San Sicario in combinata (10\u00aa). L'11 marzo 2005 colse a Georgian Peaks in slalom gigante l'ultima vittoria in Nor-Am Cup e alla fine di quella stagione 2004-2005 si aggiudic\u00f2 per la seconda volta il trofeo nordamericano.\nStagioni 2006-2010.\nRappresent\u00f2 il Canada ai XX Giochi olimpici invernali di , suo esordio olimpico, dove si classific\u00f2 11\u00aa nello slalom gigante, 17\u00aa nello slalom speciale e 10\u00aa nella combinata; il 4 marzo dello stesso anno biss\u00f2 il suo miglior piazzamento in Coppa del Mondo, arrivando nuovamente 10\u00aa a Hafjell/Kvitfjell in supercombinata. Ai Mondiali di \u00c5re 2007 si classific\u00f2 42\u00aa nello slalom gigante e non port\u00f2 a termine la supercombinata, mentre nella successiva rassegna di Val-d'Is\u00e8re 2009, suo congedo iridato, si piazz\u00f2 25\u00aa nello slalom speciale. Il 15 marzo 2009 ottenne a Lake Louise in slalom speciale l'ultimo podio in Nor-Am Cup (3\u00aa).\nConvocata per i XXI Giochi olimpici invernali di , sua ultima presenza olimpica, giunse 17\u00aa nello slalom speciale. Si ritir\u00f2 al termine di quella stessa stagione 2009-2010 e la sua ultima gara fu lo slalom speciale di Coppa del Mondo disputato a Garmisch-Partenkirchen il 15 marzo, chiuso dalla Acton al 15\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante\nSL = slalom speciale"}
{"id": "2132663", "revid": "107525317", "url": "https://it.wikipedia.org/wiki?curid=2132663", "title": "Longyi", "text": "Il longyi (\u101c\u102f\u1036\u1001\u103b\u100a\u103a; () \u00e8 un quadrato di tessuto, indossato principalmente in Birmania.\nDella larghezza di circa 2 metri e lunghezza 80 centimetri, viene spesso cucito in forma cilindrica. Viene indossato intorno alla vita, e scende fino ai piedi. Si mantiene tramite alcune pieghe su se stesso, e senza nodi. A volte viene anche piegato all'altezza delle ginocchia per aumentarne la comodit\u00e0. \nIndumenti simili al longyi sono conosciuti in India, Bangladesh, Sri Lanka e nell'arcipelago malese, dove viene variamente chiamato con il nome \"lungi\", \"kaili\" o \"saaram\"."}
{"id": "2132669", "revid": "1318658", "url": "https://it.wikipedia.org/wiki?curid=2132669", "title": "Antisovietismo", "text": "Con il termine antisovietismo s'intende l'atteggiamento critico o di opposizione proprio di chi si impegna attivamente a contrastare, culturalmente e politicamente, l'ideologia (e in passato anche il governo) dell'ex Unione Sovietica. Dopo la dissoluzione dell'Unione Sovietica il termine \u00e8 caduto in disuso.\nUtilizzo.\nIl termine non \u00e8 semanticamente sinonimo di anticomunista (considerando anche che ambienti eurocomunisti e maoisti erano spesso ostili ai sovietici), n\u00e9 tantomeno di nazista o fascista.\nQuesto termine era solito riferirsi a:"}
{"id": "2132670", "revid": "2220516", "url": "https://it.wikipedia.org/wiki?curid=2132670", "title": "Madvillainy", "text": "Madvillainy \u00e8 l'album di debutto del gruppo hip hop americano Madvillain, formato da MF DOOM (qui in veste di MC) e da Madlib (beatmaker). L'album \u00e8 uscito il 24 marzo 2004 per Stones Throw Records, ricevendo critiche positive.\nInformazioni.\n\"Madvillainy\" \u00e8 stato apprezzato soprattutto per il suo approccio originale all'hip hop, fatto di canzoni brevi, liriche oscure, pochi ritornelli ed un suono poco commerciale. Il successo commerciale dell'album \u00e8 stato modesto, infatti \"Madvillainy\" si \u00e8 piazzato solo alla numero 179 della Billboard 200, ottenendo per\u00f2 l'attenzione di riviste che di solito non si occupano di musica hip hop, come il The New Yorker.\nDall'album sono stati tratti tre video per le tracce \"All Caps\", \"Rhinestone Cowboy\" ed \"Accordion\". I video delle prime due sono comparsi sul DVD \"Stones Throw 101\", insieme a un video realizzato dai fan per \"Shadows Of Tomorrow\". Il video di \"Accordion\" \u00e8 stato filmato nel 2004, ma \u00e8 uscito solo nel 2008, all'interno del DVD \"In Living the True Gods\".\nAlmeno due tracce di \"Madvillainy\" (\"Rhinestone Cowboy\" e \"Strange Ways\") sono state prodotte utilizzando un turntable portatile ed un sampler Boss SP303 in una stanza d'albergo in Brasile. La prima canzone di \"Madvillainy\" ad essere stata presentata \u00e8 stata \"\n\"America's Most Blunted\", suonata da Madlib alla Red Bull Music Academy brasiliana a novembre 2002.\n\u00c8 uscita una versione strumentale dell'album in vinile e per il download online, priva per\u00f2 delle tracce \"The Illest Villains\", \"Bistro\", \"Sickfit\", \"Do Not Fire!\" e \"Supervillain Theme\". Due EP di remix di \"Madvillainy\" sono usciti per Stones Throw, a cura di Four Tet e Koushik.\nLa copertina dell'album, disegnata da Jeff Jank \u00e8 un omaggio al primo album di Madonna.\nRecensioni.\n\"Rolling Stone\" (p.\u00a0146) - ha incluso nella Rolling Stone's Top 50 Records Of 2004 - \"[T]wo of the funniest mouths in underground hip-hop.\"\n\"Spin\" (p.\u00a066) - ha classificato alla numero 17 nella Spin's \"40 Best Albums of the Year\" - \"Madlib's production\u2014 thick, woozy slabs of beatnik bass\u2014 keeps things hotter than an underground volcano lair.\"\nClassifica.\nAlbum - Billboard (North America)\nRistampe.\nL'album \u00e8 stato ristampato dalla Stones Throw nel 2008, con l'aggiunta di remix di ogni traccia ed altri bonus."}
{"id": "2132673", "revid": "1573940", "url": "https://it.wikipedia.org/wiki?curid=2132673", "title": "Corallus caninus", "text": "Il boa arboricolo smeraldino o semplicemente boa smeraldino (Corallus caninus ()) \u00e8 un serpente appartenente alla famiglia Boidae.\nDescrizione e biologia.\nAlimentazione.\n\u00c8 un serpente carnivoro costrittore. Percepisce i segnali olfattivi della preda tramite la lingua.\nRiproduzione.\nCome tutti i boa sono ovovivipari. .\nLa sua livrea cambia notevolmente con l'et\u00e0: i piccoli, infatti, sono di colore rosso ruggine, solo successivamente assumono il colore verde che caratterizza la specie.\nDistribuzione e habitat.\nPopola le foreste pluviali dell'Amazzonia (Venezuela, Guyana, Guyana francese, Suriname e nord-est del Brasile), dal livello del mare sino a 200 m di altitudine."}
{"id": "2132674", "revid": "110157", "url": "https://it.wikipedia.org/wiki?curid=2132674", "title": "Middletown (Delaware)", "text": "Middletown \u00e8 una citt\u00e0 degli Stati Uniti, situata nella Contea di New Castle, nello Stato del Delaware. Secondo una stima del 2006 del Censis Bureau, la popolazione della citt\u00e0 era di 9.121 abitanti.\nGeografia fisica.\nMiddletown \u00e8 situata nel nord dello Stato, ad un'altezza di 21 metri sul mare.\nSecondo il United States Census Bureau, la citt\u00e0 si estende per un territorio pari a 16,6 km\u00b2, quasi del tutto occupati da terre, mentre le acque costituiscono solamente lo 0,16% dell'intera estensione comunale.\nPopolazione.\nSecondo il censimento del 2000, vivevano a Middletown 6.161 persone, e vi erano 1.631 famiglie. La densit\u00e0 di popolazione si aggirava sui 371,7 ab./km\u00b2. Nel territorio comunale erano presenti 2.514 strutture abitative. Dal punto di vista etnico il 94,42% della popolazione era bianca, l'1,30% era afroamericana, lo 0,11% era nativa mentre lo 0,78% era asiatica. Il restante 3,39% della popolazione invece appartiene ad altre razze.\nPer quanto riguarda le fasce d'et\u00e0, il 30,9% degli abitanti era al di sotto dei 18 anni, il 9,5% era fra i 18 e i 24, il 33,5% era fra i 25 e i 44, il 18,3% era fra i 45 e i 64, mentre infine il 7,9% era al di sopra dei 65 anni. L'et\u00e0 media della popolazione era di 31 anni. Per ogni 100 donne c'erano 90,7 maschi.\nMedia.\nIl \"The Middletown Transcript\", che ha oltre 140 anni, \u00e8 il maggiore giornale della zona di Middletown, Odessa e di Townsend. Il primo numero fu stampato il 4 gennaio 1868. Questa rivista esce sempre al gioved\u00ec, e la sua sede principale \u00e8 al 24 di West Main Street.\nApparizioni nella fiction.\nIl film di successo del 1989 \"L'attimo fuggente\", con Robin Williams, fu girato quasi esclusivamente nell'area della St. Andrew's School. Le scene del teatro furono invece filmate all'Everett Theatre sulla Main Street.\nIn un episodio della serie \"West Wing - Tutti gli uomini del Presidente\" intitolato \"Le due cattedrali\", alcune scene furono girate sempre presso la St. Andrew's School."}
{"id": "2132675", "revid": "180559", "url": "https://it.wikipedia.org/wiki?curid=2132675", "title": "Lakshmi Kannan", "text": "Vive e lavora a Nuova Delhi. \u00c8 poetessa, critica letteraria, traduttrice, autrice di romanzi e racconti, e collabora con importanti universit\u00e0 inglesi e americane. Autrice bilingue, scrive in inglese e in tamil (con lo pseudonimo di Kaaveri). Tra le sue numerose pubblicazioni si possono citare i volumi di poesie \"Attraversando il fiume\" (1995) e \"Acque inquiete\" (2005), le raccolte di racconti \"Parijata\" (1992), \"La porta dell'India\" (1993) e \"Ritmi\" (1986), e i romanzi \"Paratem\" (1996) e \"Andando a casa\" (1999). Molte di queste opere, scritte originariamente in lingua tamil, sono state tradotte in inglese dalla scrittrice stessa."}
{"id": "2132678", "revid": "225373", "url": "https://it.wikipedia.org/wiki?curid=2132678", "title": "Boa arboricolo smeraldino", "text": ""}
{"id": "2132681", "revid": "225373", "url": "https://it.wikipedia.org/wiki?curid=2132681", "title": "Boa smeraldino", "text": ""}
{"id": "2132691", "revid": "729019", "url": "https://it.wikipedia.org/wiki?curid=2132691", "title": "Campagne in Britannia di Agricola", "text": " Campagne in Britannia di Agricola costituiscono gli anni di guerra condotti negli anni 78-84 circa, contro le popolazioni britanniche di Ordovici, Briganti e Caledoni.\nContesto storico.\nL'impero dei Flavi era cominciato quasi un quindicennio prima con Vespasiano. A questi era succeduto il figlio maggiore, Tito, morto prematuramente nell'81, e poi il fratello minore, Domiziano. Quest'ultimo adott\u00f2 una politica estera estremamente aggressiva soprattutto in Occidente, cominciando tutta una serie di guerre lungo i confini imperiali a partire dalla Britannia, evidentemente per renderne pi\u00f9 sicure le sue frontiere, ma anche alla ricerca di glorie militari.\nPreludio alla guerra.\nA partire dalla prima spedizione di Cesare in Britannia degli anni 55 e 54 a.C. e poi con l'inizio della sua conquista, avvenuta sotto l'imperatore Claudio a partire dal 43, l'avanzata nell'isola era continuata da oltre un trentennio, in modo lento ma inesorabile, pur se con qualche sosta (rivolta di Boudicca). Durante il principato dei Flavi lo spirito di conquista che caratterizz\u00f2 soprattutto il I secolo dell'impero romano, pose il problema se da un punto di vista strategico non fosse stato opportuno portare il dominio romano all'intera isola, annettendo cos\u00ec i territori dell'attuale Scozia e Galles.\nForze in campo.\nL'armata che Gneo Giulio Agricola, governatore della Britannia al tempo dell'imperatore romano Domiziano, riusc\u00ec a radunare era composta da numerose unit\u00e0 ausiliarie delle province limitrofe, ma anche delle:\nIl totale delle forze messe in campo dall'impero romano potrebbe essersi aggirato attorno ai 40.000 armati, di cui 20.000 legionari e 20.000 ausiliari.\nGuerra.\nFu con l'arrivo del nuovo governatore della Britannia, Gneo Giulio Agricola, suocero dello storico Tacito, che ebbe inizio una serie di ben sette campagne militari nel Galles e nella Scozia attuali.\nConseguenze.\nAttorno all'88 la linea difensiva appena creata del Gask Ridge e del Forth-Clyde nel nord della Scozia, furono abbandonate. Le ragioni furono certamente di natura strategico-militare, dovute alla necessit\u00e0 di utilizzare parte delle unit\u00e0 ausiliarie e legionarie della Britannia a vantaggio del fronte europeo continentale, dove stavano succedendosi tutta una serie di guerre, sia con l'occupazione degli \"Agri decumates\" (vedi le campagne germaniche negli \"agri decumates\" degli anni 83-85), sia a protezione del medio-basso corso del fiume Danubio (vedi le campagne daciche dell'85-89 e quelle suebo-sarmatiche dell'89-97)."}
{"id": "2132700", "revid": "228587", "url": "https://it.wikipedia.org/wiki?curid=2132700", "title": "Chambly", "text": ""}
{"id": "2132704", "revid": "318966", "url": "https://it.wikipedia.org/wiki?curid=2132704", "title": "Venc\u00f2", "text": ""}
{"id": "2132706", "revid": "1573940", "url": "https://it.wikipedia.org/wiki?curid=2132706", "title": "Corydoras acrensis", "text": "Corydoras acrensis \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dal Brasile, dove \u00e8 endemico del bacino del fiume Juru\u00e1.\nDescrizione.\n\u00c8 un pesce di piccole dimensioni, che non supera i 3 cm. Il corpo \u00e8 compresso sui lati e sull'addome, e ha una colorazione rosa-grigiastra con piccole macchie nere presenti anche sulle pinne. Una macchia scura pi\u00f9 ampia si trova sulla pinna dorsale.\nBiologia.\nComportamento.\nForma piccoli gruppi.\nAlimentazione.\nHa dieta onnivora.\nRiproduzione.\nSi riproduce probabilmente come le altre specie del suo genere: le uova vengono fecondate mentre si trovano tra le pinne pelviche della femmina.\nAcquariofilia.\nAnche se non \u00e8 una specie molto conosciuta ed \u00e8 rara in commercio pu\u00f2 essere allevata in acquario."}
{"id": "2132714", "revid": "1573940", "url": "https://it.wikipedia.org/wiki?curid=2132714", "title": "Y\u1ebfm", "text": "Lo y\u1ebfm \u00e8 un tradizionale capo di abbigliamento vietnamita, consistente in una specie di corpetto, usato principalmente come capo di biancheria intima femminile.\nLo y\u1ebfm \u00e8 un pezzo di stoffa a forma di diamante indossato sul busto, e legato dietro la nuca e sulla base inferiore della schiena.\nLe sue origini sono incerte, bench\u00e9 un simile capo, chiamato \"d\u00f9 d\u014du\" (\u809a\u515c) gi\u00e0 era conosciuto in Cina. Lo y\u1ebfm ha \u00e8 sempre stato parte essenziale del \"\u00e1o t\u1ee9 th\u00e2n\", abito tradizionale delle donne vietnamite. A differenza di altri abiti tradizionali vietnamiti che sottolineavano l'appartenenza ad una classe sociale dell'indossatore, lo y\u1ebfm faceva parte del guardaroba delle donne di qualunque classe sociale, dalle nobildonne alle contadine.\nAttualmente si fa riferimento ad esso con il nome \"\u00e1o y\u1ebfm\", ma l'indumento tradizionale era chiamato semplicemente \"y\u1ebfm\". Con la contaminazione asiatica da parte della cultura occidentale, il tradizionale y\u1ebfm fu sostituito progressivamente dal reggiseno. In tempi recenti tuttavia, l'\u00e1o y\u1ebfm \u00e8 stato adottato da numerose giovani vietnamite, per via della sua somiglianza ad un moderno top."}
{"id": "2132720", "revid": "3115", "url": "https://it.wikipedia.org/wiki?curid=2132720", "title": "Gennaro de Gemmis", "text": "Biografia.\nGennaro de Gemmis \u00e8 stato barone, discendente da un'antica e prestigiosa famiglia di Terlizzi che vantava avi che ricoprirono incarichi di grande prestigio negli alti gradi dell'amministrazione borbonica, altri distintisi nella cultura, negli studi giuridici, economico-politici, altri nella gerarchia ecclesiastica.\nSuo nonno, Nicola de Gemmis era stato giurista e patriota del Regno d'Italia, nominato primo sindaco di Bari da Giuseppe Garibaldi. De Gemmis si laure\u00f2 nel 1928 in ingegneria presso l'Universit\u00e0 di Napoli e poi in chimica a Roma, sempre col massimo dei voti.\nNegli anni Trenta apr\u00ec a Budapest una societ\u00e0 di importazione dall'Italia di pietra di Trani. A causa della lunga inerzia imposta all'attivit\u00e0 commerciale dal secondo conflitto mondiale si dedic\u00f2 a quello che aveva appreso dalla madre, la nobile Teresa Sylos Labini di Bitonto: il gusto per l'arte e la cultura.\nInizi\u00f2 cos\u00ec a collezionare carte e libri antichi, oggetti d'arte, cimeli, reperti ed antiquariato in genere, presso archivi privati e pubblici, famiglie nobili decadute e soprattutto chiese.\nInizialmente conserv\u00f2 le sue collezioni a palazzo de Gemmis a Bari, in piazza Garibaldi. Nel dicembre 1943 gli alleati requisirono per uso militare il palazzo e l'ing. de Gemmis fu costretto a trasferirsi in una villa a Trani mentre la collezione fu posta in una villa nei pressi di Terlizzi, villa di San Giuliano, conosciuta anche col nome di \"villa dei porci\" per via delle statue rappresentanti scrofe poste a lato di uno dei viali di accesso.\nIntanto continu\u00f2 le sue ricerche presso aste, mercatini, nobili decaduti e non e chiese, in Puglia, in tutta Italia ma anche all'estero, come negli Stati Uniti.\nNumerosi furono gli studiosi che si interessarono della sua raccolta tanto che Terlizzi, negli anni dell'immediato dopoguerra, venne alla ribalta della notoriet\u00e0 tra gli studiosi italiani e stranieri grazie alla raccolta bibliofila ed artistica di villa San Giuliano. Un assiduo frequentatore ne fu Benedetto Croce, amico intimo del Barone.\nAccanto a questo impegno culturale il Barone de Gemmis amministr\u00f2 il suo patrimonio fondiario costituito da diverse migliaia di ettari di terre tra Bari e Taranto e cre\u00f2 anche una stazione agraria sperimentale a Terlizzi, specializzata in floricoltura, con tecniche avanzate e serre attrezzate. Nei suoi numerosi esperimenti di botanica ide\u00f2 alberi di pere a sviluppo orizzontale con lo scopo di ridurre la distanza tra le piante e cos\u00ec i tempi ed i costi di raccolta dei frutti.\nPer primo speriment\u00f2 metodi che oggi sono alla base della coltivazione dei fiori e condusse esperimenti di modificazione genetica su piante per permetterne la coltivazione alle latitudini alle quali viveva. Le sue serre furono ricche di piante grasse tra le pi\u00f9 rare al mondo, tra cui duecento bulbi di tulipani rarissimi, acquistate nei suoi viaggi in ogni parte del mondo.\nIl 18 febbraio 1952 il Barone de Gemmis don\u00f2 alla Provincia di Bari l'immensa raccolta costituita da ventimila libri e centomila documenti pergamenacei e cartacei. Il 15 maggio 1960 fu inaugurata la Biblioteca Provinciale \"de Gemmis\", oggi ospitata nella Chiesa di Santa Teresa dei Maschi, diretta dal Barone fino alla sua morte.\nMor\u00ec in circostanze tragiche e misteriose a Milano, celibe, il 22 marzo 1963."}
{"id": "2132724", "revid": "767487", "url": "https://it.wikipedia.org/wiki?curid=2132724", "title": "Maija Vilkkumaa", "text": ""}
{"id": "2132725", "revid": "1543377", "url": "https://it.wikipedia.org/wiki?curid=2132725", "title": "Spedizione Balmis", "text": "La spedizione Balmis fu una missione durata tre anni, condotta nelle Americhe da Francisco Javier de Balmis con l'obiettivo di distribuire migliaia di dosi di vaccino antivaioloso. Salp\u00f2 da La Coru\u00f1a il 30 novembre 1803. Pu\u00f2 venir considerata la prima spedizione sanitaria internazionale della storia.\nRe Carlo IV di Spagna appoggi\u00f2 il suo medico reale Balmis, dato che sua figlia Maria Lu\u00edsa aveva sofferto della malattia. La spedizione utilizzo la nave \"Maria Pita\" trasportando 22 ragazzi orfani (tra gli 8 e i 10 anni) quali portatori in vivo del vaccino, Balmis, un vice medico, due assistenti, due apprendisti di primo-soccorso, tre infermiere ed Isabel Zendal, che era a capo dell'orfanotrofio \"Casa de Exp\u00f3sitos\" di La Coru\u00f1a.\nIl percorso.\nLa missione port\u00f2 il vaccino presso le isole Canarie, in Porto Rico, Venezuela, Nuova Granada (attuale Colombia), Ecuador, Per\u00f9, Messico, Filippine e Cina. La nave trasportava anche strumenti scientifici e traduzioni dello \"Historical and Practical Treatise on the Vaccine\" scritto da Moreau de Sarthe per essere distribuito alle locali commissioni del vaccino che sarebbero state istituite.\nPortorico.\nLa popolazione locale era gi\u00e0 stata vaccinata grazie alla medicina presa presso la colonia danese di Saint Thomas.\nVenezuela.\nLa spedizione si divise presso La Guaira in Venezuela.\nMessico (1805).\nDal Messico Balmis prelev\u00f2 25 orfani per poter mantenere attivo il vaccino durante la traversata del Pacifico.\nFilippine.\nQui ricevettero aiuto dalla Chiesa. Balmis risped\u00ec in Messico buona parte della spedizione, proseguendo poi per la Cina.\nCina.\nBalmis approd\u00f2 a Macao, da dove part\u00ec per raggiungere Canton.\nRitorno.\nDurante il ritorno in Spagna, Balmis convinse le autorit\u00e0 di Sant'Elena (1806) a prendere il vaccino.\nLo stesso scopritore del vaccino, Edward Jenner, scrisse: \"non credo che gli annali storici forniscano un esempio di filantropia altrettanto nobile, ed altrettanto imponente\".\nRacconto finale.\nJulia Alvarez scrisse un racconto romanzato della spedizione vista dalla prospettiva dell'unico membro femminile della missione, e lo intitolo' \"Saving the World\"."}
{"id": "2132728", "revid": "1305772", "url": "https://it.wikipedia.org/wiki?curid=2132728", "title": "Step Into Christmas", "text": "Step into Christmas \u00e8 una brano musicale a tema natalizio inciso da Elton John e pubblicato come singolo in versione 45 giri. nel 1973. Autori del brano sono lo stesso Elton John (melodia) e Bernie Taupin (testo). \nIl singolo, uscito il 26 novembre del 1973 con \"Ho! Ho! Ho! (Who'd Be a Turkey at Christmas)\" come lato B , raggiunse il 24\u00ba posto nel Regno Unito. In seguito raggiunse anche il primo posto nella classifica americana riservata ai canti natalizi, e apparve nelle classifiche \"Cashbox Top 100\".\nIl brano \u00e8 stato in seguito pubblicato in varie raccolte del musicista britannico, tra cui \"Rare Masters\" (1992), \"To Be Continued\" (1990) e \"Elton John's Christmas Party\" (2005/2006). \u00c8 stata inoltre inserita nel 1995 nella ristampa rimasterizzata dell'album \"Caribou\" (1974) come traccia bonus, pur essendo stata creata durante il periodo di \"Goodbye Yellow Brick Road\".\nDescrizione.\nCome altri brani a sfondo natalizio realizzati da cantanti contemporanei, anche \"Step Into Christmas\" fonde il tema \"Natale\" con il tema \"amore\": la canzone si presenta infatti come una lettera indirizzata alla persona amata, che viene ringraziata per l'anno trascorso e con la quale ci si augura di trascorrere anche le feste, per guardare insieme la neve cadere, fare un brindisi, ecc.\nLa melodia, conforme al testo, \u00e8 briosa e mette in evidenza Elton al pianoforte accompagnato dalla sua onnipresente band.\nCover.\nLa canzone \u00e8 stata incisa anche dalle band The Wedding Present e The Business."}
{"id": "2132731", "revid": "1305772", "url": "https://it.wikipedia.org/wiki?curid=2132731", "title": "Frank Booth (personaggio)", "text": "Frank Booth \u00e8 un personaggio cinematografico, antagonista del film \"Velluto blu\".\n\u00c8 un gangster drogato e pervertito, coinvolto in numerosi affari sporchi, riguardanti principalmente la droga e la prostituzione. \u00c8 solito girare con una piccola bombola di gas contenente del nitrito d'amile, che aspira sovente tramite una mascherina collegata alla bombola da un tubo. Nel film tiene in ostaggio il figlio e il marito di Dorothy Vallens, una cantante di nightclub, costringendola a sottostare ai suoi lascivi voleri, pena l'uccisione dei suoi cari. Frank \u00e8 interpretato da Dennis Hopper.\nProfilo psicologico.\nFrank \u00e8 raffigurato come una persona gravemente disturbata a livello mentale, probabilmente dotato di una doppia personalit\u00e0. Nel corso di una delle sue notti con Dorothy, egli passa ripetutamente da una personalit\u00e0 ad un'altra: il \"pap\u00e0\" e il \"bambino\", il primo dei quali picchia Dorothy e la degrada verbalmente, e il secondo dei quali la stupra brutalmente, si comporta in maniera infantile e piange. Frank viene visto piangere anche in altre due occasioni; prima mentre ascolta Dorothy cantare \"Blue Velvet\" di Bobby Vinton e una seconda volta durante l'esibizione dell'amico Ben che canta \"In Dreams\", di Roy Orbison. In questo frangente, Frank prima si limita a piangere, poi con un eccesso di rabbia ordina al suo scagnozzo di smettere. Non sono mai spiegate nel corso del film le ragioni di questi comportamenti, ma potrebbe trattarsi di una sua ossessione per Dorothy.\nStoria.\nCome detto in precedenza, Frank Booth \u00e8 un sadico violento con un gusto perverso per la tortura e lo stupro, ed \u00e8 aiutato, nei suoi loschi affari da scagnozzi infiltrati nella polizia, in particolar modo un poliziotto corrotto che indossa normalmente abiti gialli ed \u00e8 per questo motivo chiamato \"l'uomo in giallo\" (alleato di cui non esiter\u00e0 a sbarazzarsi, arrivato il momento in cui non avr\u00e0 pi\u00f9 bisogno di lui).\nNel corso della storia, Frank ricatta Dorothy Vallens (Isabella Rossellini), una cantante che si esibisce con successo nei nightclub di Lumberton e, dopo aver rapito suo figlio e suo marito, le estorce favori sessuali sadomasochistici, minacciando in caso di un suo rifiuto di ucciderle tutta la famiglia. Quindi, per un lungo e allucinante periodo, Frank costringe Dorothy a violenti rapporti sessuali, in un vortice da incubo che si concluder\u00e0 solo grazie all'intervento di Jeffrey che, venuto a conoscenza della tragica situazione della donna, si metter\u00e0 contro il suo feroce aguzzino.\nL'impero criminale di Frank \u00e8 minacciato dal succitato studente di college Jeffrey Beaumont (Kyle MacLachlan), che, un giorno, passeggiando per i boschi che circondano la citt\u00e0, trova un orecchio mozzato, che Frank aveva tagliato al marito di Dorothy con un paio di forbici. Jeffrey rapidamente diventa ossessionato da questo caso, conosce Dorothy con la quale intreccia una relazione e assiste ad un suo stupro da parte di Frank. Inizialmente Frank, dopo aver sorpreso Jeffrey insieme a Dorothy, porta i due nel suo covo, li sottopone entrambi ad umiliazioni fisiche e verbali ed infine, dopo essere stato colpito al volto da un infuriato Jeffrey, lo picchia brutalmente come avvertimento ma non lo uccide. Pur sapendo di aver rischiato la vita, Jeffrey decide di aiutare Dorothy ad uscire da quell'incubo, e avverte la polizia dell'accaduto, e Frank per rappresaglia picchia nuovamente Dorothy e la lascia di fronte a casa sua, completamente nuda e in stato confusionale, dopodich\u00e9 minaccia di uccidere il figlio e il marito della donna.\nJeffrey allora si precipita a casa di Dorothy nella speranza di salvare i suoi cari, e si trova davanti un orribile spettacolo: il cadavere mutilato del marito di Dorothy la talpa che Frank aveva nella polizia, che il criminale ha ridotto in stato catatonico con una lobotomia eseguita rozzamente. Frank nel frattempo \u00e8 costretto ad abbandonare casa sua dopo un raid della polizia, e si reca a casa di Dorothy per uccidere Jeffrey. Rendendosi conto del pericolo, Jeffrey si arma della pistola dell\"uomo in giallo\" e si nasconde nell'armadio di Dorothy, mentre Frank lo cerca per tutto l'appartamento. Quando Frank riesce a trovare Jeffries non ha per\u00f2 neanche il tempo di alzare un dito; Jeffries lo uccide sparandogli in testa.\nCasting.\nLa parte di Frank Booth \u00e8 stata inizialmente offerta ad attori del calibro di Robert Loggia, Willem Dafoe e Richard Bright, ed era un po' diversa da come venne poi raffigurata nel film. In seguito fu scelto Dennis Hopper, il quale lesse la sceneggiatura del film e si accord\u00f2 con David Lynch sulle modifiche da apportare al personaggio."}
{"id": "2132732", "revid": "75435", "url": "https://it.wikipedia.org/wiki?curid=2132732", "title": "Angelo Gabriele", "text": ""}
{"id": "2132734", "revid": "228587", "url": "https://it.wikipedia.org/wiki?curid=2132734", "title": "Usutu", "text": ""}
{"id": "2132735", "revid": "287204", "url": "https://it.wikipedia.org/wiki?curid=2132735", "title": "Una storia di amore e di tenebra", "text": "Una storia di amore e di tenebra (in ebraico: \u05e1\u05d9\u05e4\u05d5\u05e8 \u05e2\u05dc \u05d0\u05d4\u05d1\u05d4 \u05d5\u05d7\u05d5\u05e9\u05da \"Sipur al ahava ve choshech\") \u00e8 un romanzo autobiografico dello scrittore israeliano Amos Oz, pubblicato nel 2002; tradotto in pi\u00f9 di quindici lingue, \u00e8 considerato il capolavoro dell'autore.\nTrama.\nL'opera racconta e abbraccia la storia di quattro generazioni della famiglia Klausner (vero cognome dell'autore), dell'infanzia e della giovinezza di Amos Oz a Gerusalemme, tra la fine del Mandato britannico della Palestina e i primi avventurosi anni dello Stato di Israele, e poi le sue esperienze successive, tra cui la scelta di vivere collettivamente nel kibbutz di Hulda. Appena bambino, Oz incrocia molti eminenti personaggi israeliani, tra i quali Shmuel Yosef Agnon, David Ben Gurion e la poetessa Zelda. \nRaccontata in modo alineare, il racconto della vita di Amos si intreccia alle storie della sua famiglia, ebrei sionisti conservatori dell'Europa orientale, dei suoi genitori, dei loro sogni e aspirazioni fallite. Evento spartiacque la tragica morte per suicidio dell'amata madre Fania: avvenuta quando il figlio aveva appena dodici anni, ne parla qui per la prima volta."}
{"id": "2132738", "revid": "22475", "url": "https://it.wikipedia.org/wiki?curid=2132738", "title": "Thalassarche impavida", "text": "L'albatro di Campbell (Thalassarche impavida ) \u00e8 un \"mollymawk\" di medie dimensioni appartenente alla famiglia dei Diomedeidi. Nidifica solamente sull'Isola di Campbell e sull'adiacente isolotto di Jeanette Marie, un piccolo gruppo insulare neozelandese situato nel Pacifico meridionale. Talvolta viene considerato una sottospecie dell'albatro sopracciglio nero. Pesa 3,21\u00a0kg e misura 88\u00a0cm di lunghezza."}
{"id": "2132740", "revid": "216538", "url": "https://it.wikipedia.org/wiki?curid=2132740", "title": "Universal horror", "text": ""}
{"id": "2132741", "revid": "1610933", "url": "https://it.wikipedia.org/wiki?curid=2132741", "title": "Albatro di Campbell", "text": ""}
{"id": "2132744", "revid": "767487", "url": "https://it.wikipedia.org/wiki?curid=2132744", "title": "Charles Fr\u00e9d\u00e9ric Gerhardt", "text": "Biografia.\nDopo aver studiato in varie citt\u00e0 tedesche (Karlsruhe, Lipsia, Gie\u00dfen e Dresda) nel 1838 arriva a Parigi e nel 1841 a Montpellier dove divent\u00f2 professore di chimica nel 1844. Dopo alcune sue pubblicazioni decide di aprire una propria scuola di chimica (chiamata di \"chimica pratica\") a Parigi ma non ebbe molta fortuna. Noto per alcuni suoi lavori sugli acidi; in particolare per aver sintetizzato l'acido acetilsalicilico e per il suo trattato di chimica.\nOpere.\nLa sua opera pi\u00f9 importante \u00e8 stata: \"Trait\u00e9 de Chimie Organique\", Opera in quattro volumi. Parigi."}
{"id": "2132745", "revid": "486946", "url": "https://it.wikipedia.org/wiki?curid=2132745", "title": "Battaglia di Monte Badonico", "text": ""}
{"id": "2132746", "revid": "204012", "url": "https://it.wikipedia.org/wiki?curid=2132746", "title": "Charles Gerhardt", "text": ""}
{"id": "2132749", "revid": "729019", "url": "https://it.wikipedia.org/wiki?curid=2132749", "title": "Bolivar (metropolitana di Parigi)", "text": "Bolivar \u00e8 una stazione sulla linea 7 bis della metropolitana di Parigi ed \u00e8 ubicata nel XIX arrondissement di Parigi al limite nord-est della citt\u00e0, al confine coi comuni di Aubervilliers, Pantin e Le Pr\u00e9-Saint-Gervais.\nLa stazione.\nLa stazione \u00e8 stata inaugurata nel 1911.\nIl suo nome deriva da Sim\u00f3n Bol\u00edvar soprannominato \"Libertador\" (1783-1830), generale e uomo politico sudamericano, fra i maggiori artefici della lotta per l'indipendenza dell'America latina dalla Spagna.\nNel 2011 sono stati registrati 582328 ingressi. Nel 2013 sono stati registrati 646310 ingressi.\nStoria.\nDurante la prima guerra mondiale, la stazione, come tutte le stazioni poste in profondit\u00e0 nel sottosuolo, venne utilizzata come ricovero per i parigini contro i bombardamenti aerei. In occasione di un violento bombardemento, l'11 marzo 1918, la popolazione del quartiere venne presa dal panico: gli abitanti si precipitarono verso il ricovero, ma vennero bloccati dalle porte che si aprivano soltanto verso l'esterno. Le prime persone finirono per essere calpestate dalla folla che spingeva e soffocarono. Quando le porte cedettero sotto la spinta della folla impazzita dalla paura, rimasero sul terreno sessantasei morti dei quali non si sa quanti uccisi dal bombardamento e quanti calpestati dalla folla.\nLa tragedia non fu inutile. Da allora, poco per volta, tutte le porte della metropolitana di Parigi vennero modificate in modo che si potessero aprire in entrambi i sensi."}
{"id": "2132761", "revid": "24823", "url": "https://it.wikipedia.org/wiki?curid=2132761", "title": "World Health Organization", "text": ""}
{"id": "2132763", "revid": "216538", "url": "https://it.wikipedia.org/wiki?curid=2132763", "title": "Viktor Frankenstein", "text": ""}
{"id": "2132765", "revid": "216538", "url": "https://it.wikipedia.org/wiki?curid=2132765", "title": "Barone Frankenstein", "text": ""}
{"id": "2132772", "revid": "20795921", "url": "https://it.wikipedia.org/wiki?curid=2132772", "title": "Collada", "text": ""}
{"id": "2132775", "revid": "30445", "url": "https://it.wikipedia.org/wiki?curid=2132775", "title": "Le Pas de la Case", "text": ""}
{"id": "2132777", "revid": "767487", "url": "https://it.wikipedia.org/wiki?curid=2132777", "title": "\u00c1o t\u1ee9 th\u00e2n", "text": "L'\u00c1o t\u1ee9 th\u00e2n \u00e8 un vestito tradizionale vietnamita, composto da quattro parti.\nStoria.\nL'\u00c1o t\u1ee9 th\u00e2n pu\u00f2 essere considerata una delle testimonianze pi\u00f9 antiche della cultura vietnamita, essendo stato indossato dalle donne dal dodicesimo al ventesimo secolo. Fu sviluppato dopo l'introduzione del tradizionale hanfu cinese.\nDopo che in Vietnam si cominciarono a distinguere culture diverse a seconda della regione, l'\u00e0o t\u1ee9 th\u00e2n gradualmente cominci\u00f2 ad essere associato alla zona settentrionale del Vietnam.\nIl vestito.\n\u00c1o t\u1ee9 th\u00e2n era il vestito delle donne del popolo, il che spiega il motivo per cui era realizzato in tessuti poveri e con colori scuri, ad eccezione dei modelli indossati in occasioni particolari come matrimoni e celebrazioni. I moderni \u00c1o t\u1ee9 th\u00e2n sono invece realizzati in colori molto vivaci.\nSostanzialmente il tradizionale \u00e0o t\u1ee9 th\u00e2n consisteva di quattro pezzi:\nIl vestito, come viene concepito al giorno d'oggi (quasi esclusivamente durante festeggiamenti tradizionali nel nord del Vietnam), tende ad essere estremamente colorato, con tonalit\u00e0 di colore diverse su ognuno dei quattro capi."}
{"id": "2132785", "revid": "767487", "url": "https://it.wikipedia.org/wiki?curid=2132785", "title": "Giovanni Buonaventura Viviani", "text": "Biografia.\nGiovanni Buonaventura Viviani nacque nel 1638 a Firenze e incominci\u00f2 a lavorare ancora diciottenne come violinista presso la corte di Innsbruck, dal 1656 fino almeno al 1660.\nTra il 1672 ed il 1676 fu maestro della cappella di corte a Innsbruch, che dopo l'estinzione della casata degli Asburgo-Tirolo con la morte prematura del conte del Tirolo Sigismondo Francesco d'Austria era passata sotto il controllo dell'imperatore Leopoldo I.\nViviani, nel frontespizio dei suoi \"Capricci armonici\" del 1678, si qualifica ancora come \"Maestro di Cappella di Sua MAEST\u00c0 CESAREA IN INSPRUCK\" (sic), ma con tutta probabilit\u00e0, al contrario, gi\u00e0 si trovava a Venezia per curare la messa in scena della sua opera \"Astiage\" dal 1677. Dal 1678 al 1682 fu impresario teatrale a Napoli. Nel 1678 fu a Roma, dove diresse presso l'Oratorio di San Marcello un oratorio nel quale partecipavano Arcangelo Corelli e Bernardo Pasquini. Nello stesso periodo (1678), sarebbe stato elevato alla nobilt\u00e0, in quanto da tal momento fu uso presentarsi quale Nobile del Sacro Romano Impero.\nNel 1686 divenne maestro di cappella di Carlo Sanseverino, principe di Bisignano, e il suo dramma \"L'Eliodoro\" venne rappresentato al matrimonio della figlia Aurora con Niccol\u00f2 Gaetani dell'Aquila d'Aragona, duca di Laurenzana.\nDal gennaio del 1687 al dicembre del 1692 fu maestro di cappella alla Cattedrale di Pistoia, dove probabilmente mor\u00ec l'anno successivo."}
{"id": "2132789", "revid": "71155", "url": "https://it.wikipedia.org/wiki?curid=2132789", "title": "Sermersooq", "text": "Il Kommuneqarfik Sermersooq, o semplicemente Sermersooq, \u00e8 un comune della Groenlandia, che con i suoi km\u00b2 \u00e8 il comune pi\u00f9 vasto del mondo.\nOccupa la parte centromeridionale della Groenlandia: a nord confina con il Parco nazionale della Groenlandia nordorientale, a nord-ovest con il comune di Avanaata e ad ovest con quelli di Qeqertalik e Qeqqata; a sud-ovest si affaccia sul Mare del Labrador, a sud confina con il comune di Kujalleq, a sud-est \u00e8 bagnato dall'Oceano Atlantico e ad est \u00e8 separato dall'Islanda dallo Stretto di Danimarca. L'estremit\u00e0 orientale, la penisola di Ittoqqortoormiit, ha un fuso orario diverso (UTC-1) dal resto del comune (UTC-3).\nIl comune di Sermersooq \u00e8 stato istituito il 1\u00ba gennaio 2009 dopo la riforma che ha rivoluzionato il sistema di suddivisione interna della Groenlandia: i precedenti comuni di Ivittuut, Paamiut, Nuuk (la capitale della Groenlandia), Ammassalik e Ittoqqortoormiit si sono fusi e hanno formato l'attuale comune di Sermersooq."}
{"id": "2132798", "revid": "515394", "url": "https://it.wikipedia.org/wiki?curid=2132798", "title": "Baura", "text": "Baura \u00e8 una frazione di Ferrara di circa 1000 abitanti nella Circoscrizione 4 e che dista dalla citt\u00e0 circa 8 chilometri. Si trova a met\u00e0 della tangenziale Est che collega Cona con Copparo passando per via Pomposa, ed \u00e8 collegata a Ferrara tramite via Pontegradella.\nStoria.\nLe origini di Baura risalgono al 1117 quando venne eretta la chiesa parrocchiale, ricostruita nel 1947 in seguito ai bombardamenti bellici. Negli \"Statua Ferrariae\" del 1287 si fa riferimento al termine \"boaria\" il cui significato in epoca medioevale rimanda all'allevamento di bestiame sparso nei campi e da cui si suppone derivi l'attuale nome del borgo.\nOltre ad alcune ville signorili del XVII secolo sparse per il territorio, a Baura si trova l'antica Prepositura di Pomposa, chiamata \"Il Palazzone\", risalente all'XI secolo e appartenente ai territori dell'Abbazia di Pomposa. Del 1857 \u00e8 invece l'idrovoro di Baura che \u00e8 stato affiancato di recente da una nuova struttura moderna: i due impianti rappresentano alcune delle strutture principali sulle quali poggia la stabilit\u00e0 del Consorzio di Bonifica I Circondario Polesine di Ferrara il cui territorio si estende fra il Panaro, il Po e il Po di Volano."}
{"id": "2132799", "revid": "729019", "url": "https://it.wikipedia.org/wiki?curid=2132799", "title": "Battaglia di Galizia", "text": "La battaglia di Galizia (denominata anche battaglia di Leopoli) fu combattuta nella fase iniziale della prima guerra mondiale sul fronte orientale dal 23 agosto all'11 settembre 1914 e si concluse, dopo una serie di aspri e sanguinosi scontri, con una netta vittoria dell'esercito russo che inflisse pesanti perdite alle armate austro-ungariche, avanzando in profondit\u00e0 nel territorio dell'Impero austro-ungarico e conquistando la grande citt\u00e0 di Leopoli.\nLa vittoria russa ebbe notevole importanza politico-strategica rinsaldando il morale delle popolazioni dell'Impero nonostante la contemporanea sconfitta di Tannenberg contro i tedeschi in Prussia orientale; a causa delle dure perdite e della lunga ritirata, l'esercito austro-ungarico sub\u00ec un indebolimento irreversibile della sua forza e della sua coesione.\nInizio della guerra sul fronte orientale.\nIl \"rullo compressore russo\".\nDopo la pesante e inattesa sconfitta nella guerra contro il Giappone nel 1905, l'Impero russo aveva iniziato, in parte con l'aiuto finanziario della Francia, un grande e costoso programma di riforme militari allo scopo di migliorare in modo radicale l'efficienza dell'apparato bellico complessivo e di poter competere con le altre grandi potenze mondiali. Consapevoli che la minaccia principale alla pace sarebbe sorta dalla situazione politica e diplomatica europea, i dirigenti russi avevano deciso soprattutto di rafforzare i legami della Duplice Intesa con la Francia e di sviluppare una politica di supporto all'unit\u00e0 slava nella penisola balcanica in crescente contrasto con l'Impero austro-ungarico e il suo potente alleato germanico.\nDal 1909 al 1913 l'Impero russo impieg\u00f2 oltre un terzo dell'intero bilancio statale per il piano di ammodernamento e potenziamento dell'esercito e della marina promosso dal nuovo Ministro della Guerra, generale Vladimir Suchomlinov, e dal suo principale collaboratore, generale Jurij Danilov. Nel 1914 l'esercito russo, forte di soldati, era il pi\u00f9 grande del mondo ed era previsto un ulteriore incremento numerico con il cosiddetto \"grande programma\" che prevedeva un aumento del contingente di leva e una crescita della forza effettiva entro il 1917 fino a 2 milioni di uomini; contemporaneamente era stato migliorato l'equipaggiamento delle truppe, potenziato il sistema delle comunicazioni ferroviarie e rafforzata l'artiglieria campale.\nDal punto di vista della pianificazione strategica nella primavera 1912 era stato inoltre radicalmente modificato il piano di schieramento delle armate in caso di guerra europea contro gli Imperi Centrali. Lo stato maggiore russo aveva abbandonato nel 1909, dopo la crisi bosniaca che sembrava aver dimostrato le intenzioni aggressive e bellicose della Triplice alleanza, i piani operativi di tipo difensivo predisposti in precedenza ed era stato progettato un cosiddetto Piano XIX che prevedeva una massiccia offensiva con diciannove corpi d'armata contro la Germania per invadere la Prussia orientale; forze pi\u00f9 limitate, nove corpi d'armata, sarebbero state schierate in Galizia per affrontare l'esercito austro-ungarico.\nNel 1912 anche questo piano venne modificato; divenne sempre pi\u00f9 evidente l'importanza di contrastare l'espansione austro-ungarica nei Balcani e di portare aiuto ai nuovi stati slavi sorti dopo la dissoluzione della parte europea dell'Impero ottomano. La nuova pianificazione con cui l'esercito russo sarebbe entrato in guerra nel 1914 prevedeva quindi che due armate con circa uomini, avrebbero attaccato in Prussia orientale entro il quindicesimo giorno dalla mobilitazione in coordinamento con il previsto attacco generale dell'esercito francese all'ovest, mentre il grosso delle forze terrestri russe, altre cinque armate raggruppate nel Fronte Sud-occidentale, avrebbero sferrato l'offensiva pi\u00f9 importante contro l'Impero Austro-Ungarico con l'obiettivo di marciare sui Carpazi e invadere l'Ungheria.\nAlla vigilia della guerra europea la potenza e la dimensione dell'esercito russo impressionavano fortemente le altre grandi potenze; in Germania tra i generali era diffusa la sensazione di una minaccia crescente e si manifestarono opinioni favorevoli ad una guerra preventiva prima dell'ulteriore incremento e modernizzazione della forza militare dell'avversario orientale. Tra gli alleati occidentali dell'Impero, sia nell'opinione pubblica sia tra i dirigenti politici, era diffusa l'ottimistica visione del cosiddetto \"rullo compressore russo\", l'apparentemente irresistibile macchina bellica slava in grado di schiacciare con la massa dei suoi milioni di \"mugiki-soldati\" le potenze germaniche e accorrere in aiuto della Francia.\nNella realt\u00e0 l'apparato bellico dell'Impero russo era ancora minato da gravi debolezze organizzative e materiali; le armi disponibili erano insufficienti, l'artiglieria campale e pesante era inferiore qualitativamente e quantitativamente a quella tedesca, le strutture logistiche, nonostante i tentativi di riforma, erano carenti e non avrebbero permesso di sfruttare tutto l'enorme potenziale umano dell'esercito. Gli ufficiali mostravano gravi carenze di preparazione; tra gli ufficiali inferiori c'erano numerosi elementi coraggiosi e capaci, ma negli stati maggiori predominava la discordia e la rivalit\u00e0 tra i generali. A causa di queste profonde insufficienze, i soldati russi, coraggiosi, disciplinati e stoicamente capaci di sopportare grandi disagi, avrebbero sofferto enormi difficolt\u00e0 materiali e morali che avrebbero favorito alla lunga il diffondersi dello scoramento, della protesta, della rivolta.\nL'esercito Imperiale e Regio.\nL'apparato militare dell'Austria-Ungheria costituiva ancora, nonostante le carenze tecnico-organizzative e la serie di sconfitte della seconda met\u00e0 dell'Ottocento, il principale baluardo dell'Impero asburgico. Le forze terrestri, costituite in tempo di pace da circa uomini, erano suddivise in tre organizzazioni: l'Esercito Imperiale e Regio, la Landwehr di riserva austriaca e la Honv\u00e9d ungherese. Queste truppe disponevano di armi di buona qualit\u00e0 ma in quantit\u00e0 insufficiente; inoltre, a causa della mancanza di adeguate risorse finanziarie, le spese militari ammontavano a circa un quarto di quelle della Russia e della Germania e non consentivano di migliorare l'equipaggiamento e il munizionamento delle truppe.\nIl vero punto debole dell'esercito austro-ungarico tuttavia era costituito soprattutto dalla sua composizione; i reparti erano reclutati in tutte le nazionalit\u00e0 presenti nell'Impero; anche se la lingua ufficiale era il tedesco, nelle formazioni, reclutate su base regionale, erano ammesse anche le numerose altre lingue parlate dalle minoranze etniche; al momento della mobilitazione generale i manifesti dovettero essere pubblicati in quindici lingue diverse. Inoltre all'interno delle minoranze nazionali non mancavano spinte disgregatrici che durante la guerra avrebbero minato il morale e la coesione di alcuni reparti reclutati tra i popoli slavi dell'Impero. Il maggiore punto di forza dell'esercito imperiale era invece costituito dalla qualit\u00e0 del corpo ufficiali che godeva ancora di grande prestigio ed era costituito da personale tecnicamente preparato e fortemente legato alle tradizioni militari asburgiche. Alcuni storici hanno giudicato il corpo ufficiali austro-ungarico non molto inferiore qualitativamente a quello dell'esercito tedesco. Fu la presenza di questi capaci ed efficienti ufficiali superiori e inferiori che avrebbe permesso all'Austria-Ungheria di mostrare una sorprendente capacit\u00e0 di resistenza e di ripresa nonostante numerose sconfitte, riuscendo a rimanere in guerra per quattro anni.\nDal 1906 il capo di Stato maggiore generale dell'esercito austro-ungarico era il generale Franz Conrad von H\u00f6tzendorff; ufficiale preparato e dotato di grandi qualit\u00e0 strategiche, il generale aveva immediatamente sviluppato ambiziosi progetti aggressivi rivolti non solo contro i reali nemici dell'Impero, la Russia e la Serbia, ma anche contro l'Italia, ufficialmente alleata delle potenze germaniche. Le sue audaci proposte vennero respinte dai dirigenti austro-ungarici e apparivano irrealizzabili soprattutto per le debolezze strutturali dell'esercito. Dal 1909 il generale Conrad intraprese una serie di conversazioni approfondite con il generale Helmuth von Moltke e lo stato maggiore generale tedesco per coordinare la strategia bellica in caso di guerra europea.\nIl generale Conrad appariva soprattutto interessato al settore balcanico dove avrebbe voluto schiacciare rapidamente la Serbia; in questo settore egli prevedeva di schierare inizialmente il \"Minimal Gruppe Balkan\". Per coprire il territorio dell'impero e sbarrare la marcia di un'eventuale offensiva russa, il grosso dell'esercito austro-ungarico, lo \"A-Staffel\", sarebbe stato posto a difesa della Galizia. Il generale Conrad avrebbe mantenuto disponibili cospicue forze di riserva, il \"B-Staffel\", che avrebbero potuto essere impiegate sul fronte balcanico o sul fronte orientale sulla base degli sviluppi reali delle operazioni. Questa pianificazione, in apparenza brillante, tuttavia non teneva nel giusto conto i contemporanei progetti dello stato maggiore tedesco e minimizzava il pericolo rappresentato dall'esercito russo. Il generale von Moltke aveva conservato la strategia prevista dal piano Schlieffen e quindi la gran parte dell'esercito tedesco inizialmente sarebbe stato concentrato all'ovest per schiacciare entro sei settimane la Francia; di conseguenza avrebbe potuto fornire solo un limitato aiuto all'esercito austro-ungarico che quindi avrebbe dovuto sopportare gran parte del peso dell'immenso esercito russo. Nel caso in cui l'esercito dello zar fosse stato mobilitato e concentrato in tempi pi\u00f9 rapidi rispetto alle ottimistiche previsioni dello stato maggiore austriaco, il generale Conrad avrebbe dovuto inevitabilmente rinunciare all'offensiva contro la Serbia per concentrare frettolosamente la massa delle sue forze a protezione della Galizia.\nSvolgimento della campagna.\nMobilitazione e schieramento delle forze.\nL'inizio della guerra europea fu salutato con entusiasmo da gran parte delle popolazioni in tutte le nazioni coinvolte; anche nell'Impero russo e nell'Impero austro-ungarico, entit\u00e0 politiche afflitte da gravi e radicati problemi di coesione sociale ed etnica, ci furono diffuse manifestazioni di esultanza, grande orgoglio nazionalistico, annunci bellicosi, vasto afflusso di volontari, un'atmosfera di orgoglio patriottico e di passione bellicista.\nNell'immenso Impero russo si assistette ad una esplosione grandiosa di euforia patriottica, lo zar manifest\u00f2 il suo paternalistico desiderio di \"essere tutt'uno con il suo popolo\"; nella Duma, in precedenza lacerata da profondi contrasti, si instaur\u00f2 un'apparente concordia e coesione nazionale a favore dello sforzo bellico del governo; anche le correnti politiche d'opposizione moderata decisero di rinunciare ad intralciare la dirigenza e dichiararono che \"in questa lotta siamo tutti come se fossimo una sola persona\". Neppure i socialdemocratici russi, che pure al momento del voto alla Duma si astennero o uscirono dall'aula, richiesero \"la sconfitta dello zarismo\" e si mantennero su posizioni \"difensiste\", di difesa della patria russa per \"renderla libera\". La mobilitazione si svolse nel complesso senza difficolt\u00e0, gli scioperi e le manifestazioni di opposizione cessarono.\nL'esercito russo aveva dato inizio alle complesse procedure di mobilitazione delle sue armate fin dagli ultimi giorni della drammatica crisi di luglio; dopo aver appreso il contenuto dell'ultimatum austriaco alla Serbia, il pomeriggio del 25 luglio il consiglio dei ministri, su proposta del ministro degli esteri Sergej Sazonov, aveva approvato l'eventuale mobilitazione dei quattro distretti militari di Kiev, Odessa, Kazan' e Mosca, destinati a fornire i contingenti dei corpi d'armata di cui era previsto l'impiego contro l'Austria-Ungheria. inoltre era stato deciso che nella notte tra il 25 e il 26 luglio avesse inizio il cosiddetto \"periodo preparatorio della guerra\" che prevedeva una serie di disposizioni, codificate dall'ukase dello Zar del 2 marzo 1913, per sveltire le procedure di mobilitazione e accelerare la discesa in campo dell'esercito contro gli Imperi Centrali. Alle ore 17.00 del 30 luglio venne diramato l'ordine di mobilitazione generale sia contro la Germania che contro l'Austria-Ungheria dopo che, in una serie di drammatiche discussioni, il ministro Sazonov, il generale Suchomlinov e il generale Nikolaj Janu\u0161kevi\u010d, capo di Stato maggiore generale, ebbero superato i dubbi e le incertezze dello zar Nicola II.\nIl comando supremo delle forze campali russe venne assunto dal popolare e capace granduca Nicola, con il generale Janu\u0161kevi\u010d come capo di Stato Maggiore e il generale Danilov come capo ufficio operazioni; a Baranavi\u010dy venne costituito il Grande Quartier generale, lo Stavka, e la mobilitazione procedette con sorprendente rapidit\u00e0 e con sufficiente efficienza. Entro due settimane la Russia fu in grado di portare in combattimento le sue armate principali e, nonostante problemi organizzativi e la forte tensione a cui furono sottoposti gli alti comandi, l'esercito pass\u00f2 all'attacco sia contro la Germania in Prussia orientale, come fortemente sollecitato dalla Francia, sia contro l'Austria-Ungheria in Galizia, dove il granduca Nicola intendeva sferrare l'offensiva decisiva; il 17 agosto, le truppe russe superarono il confine tedesco, mentre fin dal 16 agosto erano iniziati i primi combattimenti sul fronte austriaco.\nL'esercito russo era stato raggruppato in due gruppi d'armate, il Fronte Nord-Occidentale al comando del generale Jakov \u017dilinskij, che avrebbe invaso la Prussia orientale attaccando dal Niemen e dalla Vistola, e il Fronte Sud-Occidentale del generale Nikolaj Ivanov che avrebbe sferrato in Galizia contro l'Impero Austro-Ungarico la grande offensiva da cui il granduca Nicola si attendeva, grazie anche al previsto afflusso in un secondo momento di ingenti forze della seconda ondata, la vittoria sul nemico asburgico.\nL'impero Austro-ungarico aveva iniziato le procedure di mobilitazione fin dal 25 luglio ma, nella previsione di una localizzazione del conflitto, inizialmente erano stati richiamate solo le riserve di sette corpi d'armata di cui era previsto l'impiego, a partire dal 12 agosto, contro la Serbia. Solo il 27 e il 28 luglio divenne evidente che l'Impero Russo stava procedendo alla minacciosa mobilitazione parziale del suo esercito rivolta contro l'Austria-Ungheria; quindi il generale Conrad richiese esplicitamente di procedere alla mobilitazione generale per affrontare un possibile attacco russo. In questo caso sarebbe stato inevitabile rinunciare all'offensiva in forze contro la Serbia e trasferire contro la Russia quattro dei sette corpi d'armata che avrebbero rafforzato i nove corpi d'armata di cui era gi\u00e0 previsto dal piano di mobilitazione l'impiego contro la Russia. Alle ore 12.23 del 31 luglio Francesco Giuseppe firm\u00f2 l'ordine di mobilitazione generale dell'Esercito Imperiale e Regio ed ebbe inizio il trasferimento dei quattro Corpi d'armata dal fronte serbo al fronte orientale contro la Russia; entro il 18 agosto raggiunsero la Galizia, provenienti dall'area di Belgrado, il IV, il VII e il IX corpo d'armata. Il comando supremo dell'esercito austro-ungarico venne assunto ufficialmente dall'arciduca Federico, mentre il generale Conrad mantenne il pieno il controllo della condotta strategica delle operazioni.\nPrime battaglie.\nIl generale Nikolaj Ivanov, comandante del fronte Sud-Occidentale russo, era un comandante preparato e prudente, ma \"indeciso e pignolo per i dettagli\"; coadiuvato dal suo capo di Stato maggiore, il generale Michail Alekseev, ufficiale intelligente, dotato di notevoli capacit\u00e0 strategiche, egli aveva pianificato inizialmente un'offensiva principale in Galizia con le due armate del suo fianco destro, la 4\u00aa Armata del generale Anton von Salza e la 5\u00aa Armata del generale Pavel von Plehve, a partire dal territorio polacco in direzione delle linee ferroviarie di comunicazione nemiche. Tuttavia i progetti del generale Danilov, capo dell'ufficio operazioni dello Stavka, differivano e prevedevano invece un'offensiva principale con le due armate del fianco sinistro, la 3\u00aa Armata del generale Nikolaj Russkij e la 8\u00aa Armata del generale Aleksej Brusilov, contro la Galizia orientale.\nDopo alcuni contrasti, gli alti comandi russi decisero di sferrare una doppia offensiva combinata e ricercare un \"doppio avvolgimento\" sulle ali dell'esercito austro-ungarico in Galizia. Questo piano appariva rischioso e richiedeva una difficile coordinazione tra le armate sui fianchi, ma sarebbe stato favorito dalla sorprendente rapidit\u00e0 della mobilitazione russa iniziata il 31 luglio, che avrebbe permesso di rafforzare costantemente lo schieramento in prima linea. Entro il diciottesimo giorno dall'inizio della mobilitazione, l'esercito russo in Galizia contava gi\u00e0 34 divisioni fanteria e dodici divisioni di cavalleria, che sarebbero salite a 53 divisioni fanteria e 18 di cavalleria entro il trentesimo giorno. Queste forze erano numericamente superiori all'esercito austro-ungarico che contava inizialmente su meno di trenta divisioni che sarebbero salite a 37 divisioni fanteria e dieci di cavalleria; inoltre le divisioni russe erano pi\u00f9 forti in fanteria e artiglieria di quelle avversarie.\nNella fase iniziale della campagna tuttavia una serie di errori tattici russi diedero un vantaggio all'esercito austro-ungarico e permisero al generale Conrad di affrontare con buone possibilit\u00e0 di successo le prime battaglie. Il concentramento delle forze austro-ungariche in Galizia non fu molto bene organizzato, si verificarono errori di trasporto e le truppe inizialmente assegnate al fronte serbo vennero trasferite verso est in ritardo e nella confusione; tuttavia nonostante questi problemi, tra gli alti comandi austro-ungarici era diffuso l'ottimismo, il morale delle truppe era alto, venne pianificata l'occupazione di vasti territori polacchi. Il generale Conrad era deciso a prendere l'iniziativa dalla Galizia verso nord in Polonia per collaborare con le truppe tedesche in Prussia orientale e a partire dal 19 agosto le potenti forze austriache dell'ala sinistra, la 1\u00aa Armata del generale Viktor Dankl e la 4\u00aa Armata del generale Moritz von Auffenberg passarono all'offensiva in direzione di Lublino, mentre la 3\u00aa Armata del generale Rudolf von Brudermann ricevette l'ordine di coprire la Galizia orientale, appoggiato pi\u00f9 a sud dal raggruppamento improvvisato del generale Hermann K\u00f6vess.\nNella Galizia settentrionale i russi sottovalutarono le forze nemiche; le armate avversarie disponevano inizialmente di circa uomini per parte; il comando russo, ipotizzando che la principale concentrazione nemica fosse pi\u00f9 a est, stava raggruppando le forze maggiori nella Galizia orientale e, nonostante i cauti avvertimenti del capo di stato maggiore generale Yanu\u0161kevi\u010d, n\u00e9 lo Stavka n\u00e9 i generali Ivanov e Alekseev avvertirono il pericolo per l'ala destra russa. La 4\u00aa Armata del generale von Salza quindi avanz\u00f2 in territorio austriaco senza un'adeguata ricognizione della cavalleria e si sparpagli\u00f2 sul terreno boscoso e paludoso, incappando alla cieca contro il grosso della 1\u00aa Armata austro-ungarica del generale Dankl che stava avanzando a sua volta. I russi persero i collegamenti e due divisioni furono quasi distrutte nella battaglia di Kra\u015bnik tra il 23 e il 25 agosto. La 4\u00aa Armata perse prigionieri e 28 cannoni e dovette ripiegare in territorio polacco verso Lublino, il generale von Salza venne sostituito dal generale Aleksej Evert. Il 26 agosto ebbe inizio pi\u00f9 a est la battaglia di Komarow tra la 4\u00aa Armata austro-ungarica del generale Auffenberg e la 5\u00aa Armata russa del generale Plehve; l'alto comando russo dimostr\u00f2 di nuovo una certa confusione e le truppe entrano in azione a scaglioni; di conseguenza gli austriaci ottennero nuovi successi, respinsero il nemico e avanzarono verso nord. I duri combattimenti si prolungarono per una settimana e misero in seria difficolt\u00e0 l'esercito dello zar, ma nel frattempo sviluppi decisivi si erano gi\u00e0 verificati in Galizia orientale; nonostante nuove incertezze dei generali, i russi avevano ottenuto importanti vittorie e stavano marciando verso Leopoli.\nOffensiva dell'ala sinistra russa.\nPreoccupati per le notizie sui combattimenti in corso sull'ala destra (settentrionale) del Fronte Sud-Occidentale, il generale Ivanov e il suo capo di Stato maggiore, generale Alekseev, avevano sollecitato ripetutamente il generale Russkij, comandante della 3\u00aa Armata russa, a passare energicamente all'offensiva sull'ala sinistra (meridionale) e marciare rapidamente in profondit\u00e0 nella Galizia orientale. L'armata del generale Russkij aveva attraversato il confine il 20 e il 21 agosto ma il generale russo, incerto e prudente, aveva spinto avanti solo lentamente le sue truppe, credendo di avere di fronte il grosso dell'esercito nemico. A loro volta anche i comandanti austro-ungarici si ingannavano sulla situazione reale sul campo; il generale von Brudermann, comandante della 3\u00aa Armata austriaca, riteneva di avere forze sufficienti per poter attaccare frontalmente il nemico; lo stesso generale Conrad invit\u00f2 il suo subordinato ad attaccare verso est.\nIn realt\u00e0 invece le forze austro-ungariche nella Galizia orientale erano in forte inferiorit\u00e0 numerica e, espandendosi in campo aperto, rischiavano di essere schiacciate dal raggruppamento russo, costituito da quattro corpi d'armata in prima linea e in ulteriore rafforzamento. Il generale von Brudermann disponeva di sole otto divisioni con 91 battaglioni e 300 cannoni di fronte a 192 battaglioni e 685 cannoni del generale Russkij. Tra il 26 e il 28 agosto le truppe austro-ungariche attaccarono frontalmente in ordine serrato il preponderante schieramento nemico nel territorio collinoso e irregolare a sud-est di Leopoli solcato dal fiume Z\u0142ota Lipa; la battaglia termin\u00f2 con una dura sconfitta per la 3\u00aa Armata austriaca. Gli attacchi austro-ungarici furono facilmente respinti e i russi passarono al contrattacco sfruttando la loro superiorit\u00e0 numerica; le perdite austriache furono molto elevate e alcuni reparti si sbandarono e si ritirarono in disordine verso Leopoli; il generale von Brudermann, mancando di riserve prontamente disponibili, ebbe grande difficolt\u00e0 per controllare la situazione.\nIl generale Ivanov intendeva impegnare, dopo la vittoria sullo Z\u0142ota Lipa, parte delle forze della 3\u00aa Armata per avanzare subito verso nord-ovest in sostegno dell'armata del generale Plehve e quindi diram\u00f2 ripetutamente ordini in questo senso al generale Russkij, ma il comandante della 3\u00aa Armata, ancora prudente e convinto di non aver sconfitto il grosso delle forze nemiche di cui esagerava la consistenza, ritard\u00f2 il movimento del suo corpo d'armata di destra e trattenne gli altri tre corpi. Il generale Russkij venne a conoscenza solo il 28 agosto della ritirata austriaca di fronte alla sua armata; egli temeva inoltre un contrattacco nemico sul suo fianco sinistro e intendeva soprattutto marciare verso ovest direttamente su Leopoli in collegamento con l'8\u00aa Armata del generale Brusilov che stava avanzando pi\u00f9 sud. Il generale Ivanov dal suo posto di comando a Cholm stava incontrando grandi difficolt\u00e0 per controllare in modo efficace le armate del Fronte Sud-Occidentale e, nonostante le sue ripetute ingiunzioni rivolte al generale Russkij di accelerare l'avanzata e marciare verso nord-ovest, la 3\u00aa Armata russa continu\u00f2 a muovere lentamente verso ovest senza pressare da vicino le truppe austriache sconfitte sullo Z\u0142ota Lipa il 26 agosto che quindi il generale von Brudermann riusc\u00ec a riorganizzare parzialmente sulla linea del fiume Gni\u0142a Lipa.\nEntro il 30 agosto lo schieramento austriaco era stato rinforzato dall'arrivo di nuove truppe dai Balcani e dalla costituzione di una nuova 2\u00aa Armata nel settore meridionale della linea; il generale von Brudermann disponeva ora di quattordici divisioni di fanteria e 828 cannoni. Il generale tuttavia era pessimista e disse al generale Conrad che le forze russe godevano ancora di una grande superiorit\u00e0 numerica. In effetti i generali Russkij e Brusilov stavano marciando lentamente verso ovest con ventidue divisioni e 1.304 cannoni. Il generale Conrad non sembr\u00f2 molto impressionato dagli avvertimenti del suo subordinato; egli al contrario, ritenendo che il nemico, che avanzava con grande prudenza, non fosse cos\u00ec forte, ordin\u00f2 di passare all'attacco impegnando anche la nuova 2\u00aa armata del generale Eduard von B\u00f6hm-Ermolli. La decisiva battaglia di Gnila Lipa, dal 29 e 30 agosto 1914, ebbe inizio con una serie di deboli attacchi degli stanchi reparti di fanteria austro-ungarica che, scarsamente sostenuti dal fuoco dell'artiglieria, incapparono nelle armate russe di forza numerica quasi doppia.\nI russi attaccarono in massa; lo stesso granduca Nicola era intervenuto sollecitando il generale Ivanov a passare all'offensiva generale in direzione di Leopoli con la 3\u00aa Armata del generale Russkij e l'8\u00aa Armata del generale Brusilov; l'attacco russo alla linea austriaca del Gnila Lipa diede luogo ad aspri combattimenti e le truppe austriache si trovarono in grave difficolt\u00e0. I generali von Brudermann e B\u00f6hm-Ermolli dovettero ordinare la ritirata dopo aver subito pesanti perdite; molti reparti della 3\u00aa Armata austriaca furono distrutti e i russi catturarono prigionieri e 70 cannoni; i reparti superstiti si ritirarono in condizioni difficili e con continui combattimenti per sfuggire agli inseguitori. Il generale Ivanov ordin\u00f2 subito al generale Russkij di marciare direttamente su Leopoli per sfruttare la netta vittoria della battaglia di Gnila Lipa, mentre il generale Conrad dovette finalmente ammettere che la sua ala destra aveva di fronte un nemico molto pi\u00f9 numeroso e potente.\nCaduta di Leopoli e ritirata generale austro-ungarica.\nNonostante la grave sconfitta nella Galizia orientale, il capo di Stato maggiore austro-ungarico tuttavia rimaneva fiducioso; egli riteneva che la sua ala settentrionale avesse ormai raggiunto un successo decisivo contro la 4\u00aa e 5\u00aa Armate russe e che quindi fosse possibile organizzare un vasto trasferimento di truppe a sud per ribaltare la situazione sul fronte meridionale. Il 1\u00ba settembre 1914 quindi il generale Conrad diram\u00f2 nuovi ordini che prescrivevano alla 3\u00aa e 2\u00aa Armata austriache, pesantemente battute sulla Gnila Lipa, di continuare a ripiegare cercando di guadagnare tempo ed eventualmente abbandonando anche Leopoli; nel frattempo la 4\u00aa Armata del generale Auffenberg sarebbe stata ritirata dal settore settentrionale ed avrebbe marciato verso sud per attaccare sul fianco destro le forze russe della 3\u00aa Armata del generale Russkij vittoriose nelle battaglie del 26 e 30 agosto. Le disposizioni tattiche del generale Conrad prevedevano che la 3\u00aa Armata austriaca, di cui avrebbe preso il comando il generale Svetozar Borojevic al posto dello sconfitto Brudermann, e la 2\u00aa Armata del generale B\u00f6hm-Ermolli si sarebbero schierati a ovest di Leopoli sulla linea del fiume Wereszyca, mentre il generale Auffenberg sarebbe sbucato da nord passando per Rava-Rus'ka.\nI nuovi piani del generale Conrad, in apparenza audaci e brillanti, erano irrealistici e non tenevano conto della situazione concreta delle sue armate; il comandante in capo austro-ungarico sembrava ignorare che la 4\u00aa Armata del generale Auffenberg era gi\u00e0 estenuata e indebolita dalle prime battaglie e che quindi non sarebbe stata in grado di eseguire con successo l'ambiziosa manovra avvolgente prevista, mentre la 3\u00aa Armata era uscita quasi distrutta dai combattimenti in Galizia orientale e dalle continue ritirate. \u00c8 possibile che il generale Conrad, informato dalla grande vittoria tedesca in Prussia orientale nella battaglia di Tannenberg, ritenesse necessario, anche per ragioni di prestigio di fronte all'alleato germanico, dimostrare la potenza dell'esercito imperiale e reale raggiungendo un successo altrettanto brillante in Galizia. Nella situazione reale dell'estate 1914 i progetti del generale Conrad erano destinati al fallimento di fronte alle forze russe superiori e in ulteriore aumento numerico.\nNel frattempo il generale Russkij aveva raggiunto e investito le difese esterne di Leopoli, ormai abbandonata dalle forze nemiche; dopo aver perso tempo per occupare prudentemente i forti esterni della piazzaforte, il comandante della 3\u00aa Armata entr\u00f2 finalmente con le sue truppe a Leopoli il 3 settembre. Il generale Ivanov dal quartier generale del Fronte Sud-Occidentale e il granduca Nicola dallo Stavka di Baranovici diramarono nuovi ordini ai generali Russkij e Brusilov per completare la vittoria e distruggere tutte le forze austro-ungariche. Il generale Russkij avrebbe dovuto distaccare un corpo d'armata verso nord mentre il resto della sua armata avrebbe marciato immediatamente verso nord-ovest, protetta a sud dall'8\u00aa Armata del generale Brusilov; contemporaneamente l'ala settentrionale del Fronte Sud-Occidentale, riorganizzata e rinforzata dopo gli insuccessi iniziali, sarebbe passata all'attacco da nord; era inoltre in arrivo anche la nuova 9\u00aa Armata del generale Platon Lecinskij che dalla Vistola avrebbe attaccato in direzione del fiume San sul fianco sinistro scoperto dell'esercito austro-ungarico.\nMentre la 1\u00aa Armata austro-ungarica del generale Dankl continuava la sua lenta avanzata e raggiungeva il 1\u00ba settembre la periferia della citt\u00e0 di Lublino esponendosi pericolosamente ad attacchi sul fianco dal fiume San, il generale Auffenberg aveva iniziato con gran parte della sua armata la difficile marcia verso sud-est in direzione di Rava Rus'ka prevista dal piano del generale Conrad, ma queste truppe, stanche e indebolite dalle perdite subite, incapparono il 3 settembre nelle forze russe del generale Russkij in marcia verso nord-ovest e la battaglia di Rava Rus'ka inizi\u00f2 subito con una lotta frontale costosa e senza esito. Mentre questi logoranti scontri proseguivano per alcuni giorni, la situazione degli austriaci sembr\u00f2 migliorare pi\u00f9 a sud dove i resti della 3\u00aa Armata al comando del generale Borojevic e la 2\u00aa Armata del generale B\u00f6hm-Ermolli, rinforzata dall'arrivo dell'IV corpo d'armata proveniente dai Balcani, tra il 7 e il 9 settembre ottennero alcuni successi e misero in difficolt\u00e0 l'8\u00aa Armata del generale Brusilov che dovette cedere alcune posizioni. Queste notizie rinsaldarono la fiducia del generale Conrad che quindi decise di continuare la battaglia nonostante l'andamento sempre pi\u00f9 disastroso per gli austro-ungarici dei combattimenti nei settori settentrionale e orientale.\nIl generale Ivanov stava continuamente rinforzando le sue armate con l'arrivo di nuove riserve ed aveva deciso di sferrare un'offensiva decisiva a tenaglia da nord-ovest e da sud-est per accerchiare e distruggere completamente l'esercito nemico. Mentre a est il generale Russkij stava continuando la battaglia a Rava Rus'ka contro il grosso della debole 4\u00aa Armata austriaca del generale Auffenberg, la 1\u00aa Armata austriaca del generale Dankl rischiava di essere schiacciata dalla 9\u00aa Armata del generale Lecinskij proveniente dalla Vistola e dalla 4\u00aa Armata del generale Evert che aveva ora a disposizione quattordici divisioni e 900 cannoni contro le tredici divisioni austriache con soli 558 cannoni. Gli austro-ungarici avevano ricevuto di rinforzo dalla Slesia un debole corpo d'armata tedesco al comando del generale Remus von Woyrsch, che tuttavia era costituito da riservisti scarsamente equipaggiati. La 1\u00aa Armata austriaca venne attaccata sui fianchi, sconfitta e respinta indietro verso Krasnik.\nLa situazione delle forze austriache nel settore settentrionale divenne ancor pi\u00f9 critica per l'offensiva sferrata dalla 5\u00aa Armata russa del generale Plehve che, potentemente rinforzata, attacc\u00f2 con due corpi d'armata il solo corpo d'armata austriaco rimasto sul posto dopo lo spostamento del grosso della 4\u00aa Armata del generale Auffenberg verso sud. Inoltre il generale Plehve riusc\u00ec ad avanzare con due altri corpi d'armata in un varco delle difese, minacciando di colpire alle spalle la 4\u00aa Armata austriaca in combattimento a Rava Rus'ka. Entro il 9 settembre le forze austriache nel settore settentrionale stavano crollando sotto gli attacchi russi: il debole corpo d'armata dell'arciduca Giuseppe Ferdinando, intervenuto per coprire le retrovie dell'armata del generale Auffenberg, venne decimato e alcuni reparti austriaci si disgregarono sul terreno paludoso; pi\u00f9 a ovest la 1\u00aa Armata austriaca del generale Dankl sub\u00ec una pesante sconfitta e uno dei suoi corpi d'armata venne distrutto a Sukhodoly da tre corpi d'armata russi. Anche il corpo d'armata tedesco del generale von Woyrsch l'8 settembre era stato battuto e respinto oltre la Vistola dopo aver perso uomini.\nL'11 settembre il generale Conrad, dopo il fallimento di un ultimo attacco della 3\u00aa e della 2\u00aa Armata oltre il fiume Wereszyca e la conferma da parte dell'Alto comando tedesco che per il momento non sarebbe stato possibile inviare ulteriore forze sul fronte orientale, dovette ammettere la sconfitta e ordinare la ritirata generale. Dall'intercettazioni delle comunicazioni russe, si era appreso che il generale Ivanov stava sviluppando una vasta manovra strategica per accerchiare completamente le forze austro-ungariche; la cavalleria russa stava gi\u00e0 avanzando in profondit\u00e0 e metteva in pericolo gli stessi quartier generali delle divisioni austriache. L'arciduca Federico, comandante in capo nominale, e il generale Conrad intendevano inizialmente ripiegare fino alla linea del fiume San, ma la situazione generale sempre pi\u00f9 critica e le notizie dell'avanzata della 4\u00aa Armata del generale Evert sul fianco sinistro, costrinse il capo di stato maggiore a continuare la ritirata verso ovest.\nBilancio e conclusioni.\nL'esercito austro-ungarico prosegu\u00ec quindi la ritirata generale che tuttavia si svolse con grande difficolt\u00e0 e notevole disordine; per evitare di demoralizzare le truppe, non erano stati effettuati preparativi per tempo e sulle vie di comunicazione si verificarono grandi ingorghi di traffico tra le colonne in ripiegamento verso est e traini di equipaggiamento che erano in movimento verso ovest per rifornire le truppe ancora in combattimento. Il terreno e le strade divennero quasi impraticabili a causa delle continue piogge. Le truppe erano esaurite e demoralizzate, le perdite furono pesanti, la fortezza di Przemy\u015bl sul San venne tagliata fuori e bloccata dalle armate russe; oltre soldati austriaci rimasero isolati all'interno della piazzaforte insieme a grandi quantit\u00e0 di mezzi ed equipaggiamenti militari. La ritirata austro-ungarica fu invece in parte favorita dalla stanchezza e dall'insufficiente energia dimostrata dalle forze russe nella fase finale della campagna; difficolt\u00e0 di rifornimento e l'esaurimento delle truppe dopo le continue battaglie, rallentarono l'inseguimento; le perdite, morti, feriti e dispersi, erano state elevate e la vantata cavalleria russa non riusc\u00ec a sfruttare completamente la vittoria. Il generale Russkij perse tempo per trincerare le posizioni conquistate; lo stesso generale Ivanov, comandante in capo del fronte Sud-Occidentale, ritenne indispensabile una pausa delle operazioni per riorganizzare le sue armate.\nAgli inizi di ottobre il generale Conrad riusc\u00ec finalmente ad arrestare la lunga ritirata ed a stabilizzare precariamente una nuova linea difensiva a circa 225 chilometri ad ovest di Leopoli, imperniata su Cracovia sulla Vistola a nord, sul corso dei fiumi Dunajec e Bia\u0142a, e sulla fortezza di Czernowitz sul Prut a sud, ma la situazione complessiva dell'esercito austro-ungarico rimaneva molto critica. Durante la battaglia di Galizia l'esercito imperiale e reale aveva subito una serie di pesanti sconfitte, le perdite totali erano salite a uomini, quasi la met\u00e0 delle forze impegnate, tra cui oltre prigionieri; si erano manifestati preoccupanti fenomeni di cedimento e scarsa coesione, alcuni reparti di etnia ceca e slovacca si erano disgregati. L'esercito imperiale e reale usc\u00ec molto indebolito dalla campagna, soprattutto le perdite di ufficiali addestrati furono elevate. In queste condizioni le deboli forze austro-ungariche apparivano esposte ad una nuova offensiva generale dell'esercito russo del granduca Nicola che avrebbe potuto minacciare l'Ungheria; la propaganda russa parlava di una prossima \"marcia su Vienna\".\nLa battaglia di Galizia segn\u00f2 una svolta importante e praticamente irreversibile delle operazioni sul fronte orientale della prima guerra mondiale e dimostr\u00f2 che le armate russe erano in grado di battere l'esercito imperiale e reale e che la pianificazione originaria degli alti comandi degli Imperi Centrali era ormai impraticabile. Nonostante le contemporanee vittorie dell'esercito tedesco in Prussia orientale contro le forze russe del fronte Nord-Occidentale, la pesante sconfitta austro-ungarica e la minaccia di un crollo del fronte ristabilito precariamente al limite dei Carpazi rendeva indispensabile un forte potenziamento dell'esercito tedesco all'est e il suo intervento in soccorso dell'alleato per impedire la sconfitta definitiva e proteggere la Slesia e l'Ungheria. Era quindi completamente svanita la possibilit\u00e0 che l'Impero austro-ungarico sostenesse quasi da solo il peso della Russia in attesa della vittoria totale tedesca all'ovest. Per gli Imperi Centrali iniziava la logorante e lunga guerra su due fronti.\nNell'Impero russo la vittoria in Galizia contro il grande nemico austro-ungarico, rivale secolare dell'espansionismo slavo, fu enfatizzata dalla propaganda e serv\u00ec a rinsaldare il morale dell'opinione pubblica, minimizzando l'esito disastroso della battaglia di Tannenberg in Prussia orientale contro i tedeschi. In realt\u00e0 la campagna in Galizia, molto pi\u00f9 rilevante delle battaglie in Prussia orientale per le dimensioni, le forze impegnate e le perdite delle due parti, dimostr\u00f2 la solidit\u00e0 delle armate russe ma non pot\u00e9 cancellare l'impressione suscitata negli alti comandi russi dalle sconfitte contro la Germania e dalle debolezze organizzative e materiali evidenziate dall'esercito imperiale."}
{"id": "2132807", "revid": "63756", "url": "https://it.wikipedia.org/wiki?curid=2132807", "title": "Luigi Masini", "text": "Biografia.\nSuo padre era un mazziniano eletto in parlamento tra i repubblicani nei primi del Novecento.\nNel 1911 entra nel corso ufficiali di complemento, ne esce sottotenente e viene assegnato al 21\u00ba Reggimento di Fanteria. Partecipa alla guerra in Libia, al termine della quale entra in servizio permanente e chiede di essere assegnato al corpo degli Alpini, dove viene inquadrato nel Battaglione Belluno. Partecipa alla prima guerra mondiale, nella quale riceve la medaglia d'argento al valor militare.\nNel 1926 \u00e8 trasferito al 5\u00ba Reggimento Alpini, col grado di maggiore e il ruolo di comandante del battaglione \"Tirano\"; nel 1928 diventa il direttore della Scuola di Specializzazione Alpina. Nel 1933, come tenente colonnello, contribuisce alla fondazione della \"Scuola Centrale Militare di Alpinismo\" ad Aosta, l'attuale Centro Addestramento Alpino, e l'anno successivo ne diviene il comandante.\nNon essendo allineato al regime, viene trasferito prima negli uffici del Corpo d'armata a Firenze, e successivamente, promosso generale, al comando del 4\u00ba settore Varaita-Po della Guardia di Frontiera. Trasferito il 20 dicembre 1942 al comando della 3\u00aa brigata alpina di marcia, ancora a Tolmino, qui entra in contatto con il movimento antifascista. Con l'Armistizio di Cassibile riesce a sfuggire alla cattura da parte dei Tedeschi, ed entra a far parte delle Brigate Fiamme Verdi, con le quali a capo di 7000 uomini opera nelle valli bresciane, bergamasche, in Brianza e val d'Ossola.\nDopoguerra.\nEletto commissario del Club Alpino Italiano, riorganizza la struttura associativa e opera per la ristrutturazione di molti rifugi distrutti durante il periodo bellico. Nel 1953 viene eletto alla Camera dei Deputati, per la circoscrizione di Bergamo - Brescia, con il Partito Socialista Italiano."}
{"id": "2132816", "revid": "110157", "url": "https://it.wikipedia.org/wiki?curid=2132816", "title": "Qeqqata", "text": "Il Qeqqata Kommunia, o semplicemente Qeqqata, \u00e8 un comune della Groenlandia di 115.500\u00a0km\u00b2; si trova nella parte occidentale della Groenlandia: a nord confina con il comune di Qeqertalik, a est e a sud con il comune di Sermersooq e a ovest si affaccia sullo Stretto di Davis.\nIl comune di Qeqqata \u00e8 stato istituito il 1\u00ba gennaio 2009 dopo la riforma che ha rivoluzionato il sistema di suddivisione interna della Groenlandia: i precedenti comuni di Maniitsoq e Sisimiut si sono fusi e hanno formato l'attuale comune di Qeqqata.\nNel territorio del comune attuale si trova il colle di Alanngorsuaq."}
{"id": "2132824", "revid": "324145", "url": "https://it.wikipedia.org/wiki?curid=2132824", "title": "Farid al-Din al-Attar", "text": ""}
{"id": "2132826", "revid": "287204", "url": "https://it.wikipedia.org/wiki?curid=2132826", "title": "Kenneth Olsson", "text": ""}
{"id": "2132827", "revid": "110157", "url": "https://it.wikipedia.org/wiki?curid=2132827", "title": "Qaasuitsup", "text": "Qaasuitsup era un comune della Groenlandia che, con i suoi costituiva la municipalit\u00e0 pi\u00f9 estesa del mondo.\nOccupava la parte nordoccidentale dell'isola e confinava a nordest e ad est con il Parco nazionale della Groenlandia nordorientale, a sud-est con il comune di Sermersooq e a sud con quello di Qeqqata; era bagnato a sud-ovest dallo Stretto di Davis, a ovest dalla Baia di Baffin, e a nord-ovest dallo stretto di Nares che lo separava dall'isola di Ellesmere (Canada).\nNel territorio di Qaasuitsup si trovava il villaggio di Pituffik che ospita la Base aerea Thule, territorio danese amministrato dal governo degli Stati Uniti.\nIl comune di Qaasuitsup fu istituito il 1\u00ba gennaio 2009 dopo la riforma municipale che ristruttur\u00f2 l'aspetto amministrativo del territorio autonomo appartenente alla Danimarca.\nQaasuitsup nacque per fusione dei comuni di Kangaatsiaq, Aasiaat, Qasigiannguit, Ilulissat, Qeqertarsuaq, Uummannaq, Upernavik e Qaanaaq.\nOltre a essere stato il comune pi\u00f9 grande del mondo e, a maggior ragione, dell'isola di Groenlandia, sulla quale si estendeva per circa un terzo della superficie, Qaasuitsup vantava anche la singolarit\u00e0 geografica di giacere su due fusi orari, UTC-4 e UTC-3, bench\u00e9 la stragrande parte della superficie comunale ricadesse in quest'ultimo.\nA partire dal 1\u00ba gennaio 2018, Qaasuitsup Kommunia \u00e8 stata suddivisa in due nuovi comuni: Avannaata Kommunia, che comprende Ilulissat, Uummannaq, Upernavik, Qaanaaq e gli insediamenti circostanti; e Kommune Qeqertalik, comprendente Aasiaat, Qasigiannguit, Qeqertarsuaq, Kangaatsiaq e gli insediamenti circostanti. "}
{"id": "2132829", "revid": "106456", "url": "https://it.wikipedia.org/wiki?curid=2132829", "title": "Famiglia Murat", "text": ""}
{"id": "2132830", "revid": "155634", "url": "https://it.wikipedia.org/wiki?curid=2132830", "title": "Mirko Deflorian", "text": "Biografia.\nStagioni 1996-2005.\nOriginario di Tesero e attivo in gare FIS dal dicembre del 1995, Deflorian esord\u00ec in Coppa Europa il 13 dicembre 1997 a Obereggen in slalom speciale (43\u00ba) e conquist\u00f2 i piazzamenti nei primi dieci nella stagione 2002-2003.\nL'esordio in Coppa del Mondo avvenne il 28 febbraio 2004, quando arriv\u00f2 21\u00ba nello slalom gigante di Kranjska Gora. Sempre nel 2004 ottenne nella medesima specialit\u00e0 la prima vittoria, nonch\u00e9 primo podio, in Coppa Europa, il 1\u00ba dicembre a Levi, e i suoi migliori piazzamenti in Coppa del Mondo: il 12 dicembre fu 5\u00ba a Val-d'Is\u00e8re e il 19 fu 6\u00ba in Alta Badia. Nella stessa annata esord\u00ec ai Campionati mondiali (nella rassegna iridata di Bormio/Santa Caterina Valfurva 2005 non concluse lo slalom gigante) e chiuse la stagione di Coppa Europa al 9\u00ba posto nella classifica generale e al 6\u00ba in quella di slalom gigante\nStagioni 2006-2009.\nGli anni successivi, a livello di Coppa del Mondo, furono difficili: le poche gare disputate tra l'ottobre 2005 e il marzo 2007 portarono infatti solo un 15\u00b0 e due 29\u00b0 posti come piazzamenti a punti. Il 10 gennaio 2008 conquist\u00f2 a Hinterstoder in supergigante la sua ultima vittoria, nonch\u00e9 ultimo podio, in Coppa Europa.\nIl 19 febbraio 2008, dopo aver partecipato allo slalom gigante dei Campionati italiani juniores, l'atleta fiemmese risult\u00f2 positivo a un metabolita della cocaina durante un controllo antidoping. Dichiaratosi innocente, fu in un primo tempo assolto dalla commissione di Giustizia e disciplina di 2\u00ba grado della FISI, ma il 15 dicembre il Tribunale Nazionale Antidoping squalific\u00f2 Deflorian per diciotto mesi, con decorrenza dal 19 febbraio precedente.\nStagioni 2010-2013.\nScontata la squalifica, Deflorian torn\u00f2 alle gare il 9 novembre 2009 nello slalom speciale di Coppa Europa di Reiteralm. Da allora prese parte a gare di Coppa Europa, Campionati italiani e FIS, senza ottenere risultati di rilievo. Nell'agosto 2010 ottenne la cittadinanza moldava; entrato a far parte della Nazionale di sci alpino della Moldavia, come gi\u00e0 aveva fatto nel 2006 lo svizzero Urs Imboden, disput\u00f2 i Mondiali di Garmisch-Partenkirchen 2011, dove fu 33\u00ba nella discesa libera, 14\u00ba nella supercombinata e non concluse supergigante e slalom gigante.\nAi Mondiali di Schladming 2013, suo congedo iridato, non concluse lo slalom gigante. Si ritir\u00f2 al termine di quella stessa stagione 2012-2013: la sua ultima gara in Coppa del Mondo fu lo slalom gigante di Kranjska Gora del 9 marzo, che non complet\u00f2, e la sua ultima gara in carriera fu lo slalom gigante dei Campionati italiani 2013, disputato il 20 marzo a Pozza di Fassa e chiuso da Deflorian al 18\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante"}
{"id": "2132831", "revid": "110157", "url": "https://it.wikipedia.org/wiki?curid=2132831", "title": "Kujalleq", "text": "Kujalleq \u00e8 un comune della Groenlandia di 32.000\u00a0km\u00b2 e 7.151 abitanti (dato 2013). occupa la parte pi\u00f9 meridionale della Groenlandia: a nord e nord-ovest confina con il comune di Sermersooq, a sud-ovest si affaccia sul Mare del Labrador, e a sud e a est \u00e8 bagnato dall'Oceano Atlantico.\nIl comune di Kujalleq \u00e8 stato istituito il 1\u00ba gennaio 2009 dopo la riforma che ha rivoluzionato il sistema di suddivisione interna della Groenlandia: i precedenti comuni di Nanortalik, Qaqortoq e Narsaq si sono fusi e hanno formato l'attuale comune di Kujalleq.\nAll'interno del territorio del comune si trovano il colle Alannguaq Qerrilik e l'isola disabitata di Sermersooq."}
{"id": "2132835", "revid": "1318658", "url": "https://it.wikipedia.org/wiki?curid=2132835", "title": "Louis Blanc (metropolitana di Parigi)", "text": "Louis Blanc \u00e8 una stazione sulle linee 7 e 7 bis della metropolitana di Parigi ed \u00e8 ubicata nel X \"arrondissement\" di Parigi.\nLa stazione.\nLa stazione venne aperta nel 1911 per quanto riguarda la linea 7 e nel 1967 per la linea 7 bis.\nLa stazione prese il nome dell'uomo politico Louis Blanc (1811-1882), che pubblic\u00f2 delle opere come \"Organisation du travail\", \"Histoire de dix ans\"; esse furono alla base della fondazione del Parti socialiste in Francia. Membro del \"Gouvernement provisoire\" del 1848, Louis Blanc si rifugi\u00f2 a Londra durante il Secondo Impero dal 1848 al 1870. Eletto all'Assembl\u00e9e nationale nel 1870, egli condann\u00f2 la Comune.\nLa stazione ha due binari, utilizzati per entrambe le linee."}
{"id": "2132838", "revid": "930514", "url": "https://it.wikipedia.org/wiki?curid=2132838", "title": "Ripiglino", "text": "Il termine ripiglino pu\u00f2 riferirsi a due storici giochi, ormai rari: il gioco della matassa e quello dei noccioli.\nIl gioco della matassa.\nIl ripiglino viene giocato da due (o anche pi\u00f9) persone usando le mani e una cordicella. Consiste nel formare figure intrecciando a turno la cordicella intorno alle proprie dita.\nCiascuno dei partecipanti \"ripiglia\" la cordicella dalle mani del precedente con mosse definite, ottenendo un nuovo intreccio. Certe figure hanno un nome conosciuto (culla, materasso o graticola, candele\u2026). In genere, si inizia dalla culla.\nIl gioco dei noccioli.\nNel periodo risorgimentale, il ripiglino era un gioco di gruppo in cui il giocatore di turno tirava in aria noccioli (ma anche sassolini o monete) cercando di riprenderli con la parte della mano opposta al palmo. Ad ogni errore il turno passava al giocatore successivo. Se invece si prendeva un nocciolo, lo si doveva rilanciare per aria cercando di raccogliere quanti pi\u00f9 noccioli a terra prima di riprendere quello lanciato, secondo la regola della mano e senza fare errori. Il gioco si concludeva quando a terra non vi era pi\u00f9 alcun nocciolo.\nEsisteva un'ulteriore regola per cui, giunti al terzo tentativo senza commettere errori, si diceva \"fare sbrescia\" se si riuscivano a prendere, in un sol colpo, tutti i noccioli cascati al tentativo precedente. Per questo il gioco era detto anche sbrescia.\nNoto nell'Italia risorgimentale col nome di ripiglino, il gioco aveva origini antiche, infatti grazie alle testimonianze di Giulio Polluce, un gioco molto simile era praticato gi\u00e0 nell'antica Grecia con un numero determinato di cinque sassolini o aliossi e per questo chiamato , \"pent\u00e1litha\" (dal greco , \"p\u00e9nte\" cinque, e , \"l\u00edthos\" pietra)."}
{"id": "2132843", "revid": "124586140", "url": "https://it.wikipedia.org/wiki?curid=2132843", "title": "Sahachiro Hata", "text": "Biografia.\nHata, nato nella prefettura di Shimane, dopo aver completato gli studi a Kyoto si specializz\u00f2 all'universit\u00e0 di Kitasato dove ebbe come professore Kitasato Shibasabur\u014d a Tokyo. Decise poi di specializzarsi in immunologia a Berlino. In Europa comprende i principi di chemioterapia, a Francoforte, dove conobbe Paul Ehrlich; qui (nel 1909) scoprirono un composto dell'arsenico, il Salvarsan, on medicinale che si somministra nel trattamento della sifilide."}
{"id": "2132844", "revid": "122658299", "url": "https://it.wikipedia.org/wiki?curid=2132844", "title": "Il principe delle volpi (romanzo)", "text": "Il principe delle volpi (\"Prince of Foxes\") \u00e8 un romanzo storico di Samuel Shellabarger, che parla delle avventure di un personaggio immaginario chiamato Andrea Orsini, un capitano al servizio di Cesare Borgia durante la conquista della Romagna. Dal libro fu tratto nel 1949 il film \"Il principe delle volpi\" diretto da Henry King, con Tyrone Power nel ruolo di Andrea Orsini e Orson Welles come Cesare Borgia..\nIntroduzione.\nAndrea Zoppo, un figlio di contadini, Italiano divenuto bravo pittore e artista, cambi\u00f2 la sua identit\u00e0 durante l'invasione Francese della citt\u00e0 di Firenze, e divenne Andrea Orsini, un membro non riconosciuto della casata Napoletana della grande famiglia Orsini. Egli presta servizio a Cesare Borgia, con il sogno di unificare l'Italia e fermare le predazioni e le manipolazioni della Francia e del Sacro Romano Impero. Nonostante il suo amore per Lady Camilla Baglioni ed il rispetto per suo marito il signore di Varano della Citt\u00e0 del Monte, cambier\u00e0 il suo piano di prendere con il tradimento la citt\u00e0.\nRiassunto.\nIl romanzo inizia con Andrea sul punto di imbarco da Venezia per la sua non prima missione militare di Borgia, per indurre Alfonso d'Este, l'erede di Ferrara, il \"giudice pi\u00f9 brillanti in Italia,\" a sposare Lucrezia Borgia, vedova di recente, nonostante le numerose obiezioni contro la partita per motivi di Stato e di gusto. Orsini risponde con uno strumento creatore e umanista a vendere una certa pittura egli sostiene \u00e8 stata presa durante la caduta di una delle citt\u00e0 della Romagna. Ci si incontra Camilla Varano, la moglie del signore del fittizio Citt\u00e0 del Monte, che \u00e8 stato promesso a lui da Borgia. Vi \u00e8 una precisa attrazione tra i due.\nGli Este, costretti da Borgia ad accettare il servizio di Andrea, non vogliono ucciderlo nel loro demanio, e delegano la questione al loro ambasciatore a Venezia. Egli utilizza Mario Belli (Marius de Bella, ultimamente di Savoia), ex nobile, traditore, e assassino di alcuni onorabilit\u00e0. Mario non riesce, ma un vero e proprio \"moderno\", si trasforma il suo cappotto e offre informazioni. Trovare lui intrigante e utile, Orsini risparmia lui e gli offre un posto nel suo retinue. Con la forza della sua personalit\u00e0, Orsini overawes l'ambasciatore d'Este e rende il suo modo di Ferrara. Belli Andrea scopre il segreto del vero patrimonio sul viaggio.\nA Ferrara, nonostante l'interferenza del duca Ercole d'Este e il suo impetuoso figlio Cardinale Ippolito d'Este, e la resistenza del cannone-felice di Alfonso d'Este, egli compie la sua missione, garantire la Alfonso delle promesse. Nel frattempo, Orsini rende un nemico del cardinale, si fa amico del nemico di Belli Pierre de Bayard, dipinge un monastero, e si innamora profondamente di Camilla, un ospite della Estes.\nSenza la conoscenza del successo di Andrea, il duca e il cardinale lo mandano a portare a Ferrara una santa vivente, Lucia di Narni Brocadelli, una donna le cui stimmate sono note in tutta la regione. Nonostante gli incentivi del Duca e la sua volont\u00e0 di andare, la gente di Viterbo non la sua libera. Dopo un piacevole soggiorno a Citt\u00e0 del Monte, Orsini incontra la santa, la cui evidente piet\u00e0 colpisce profondamente sia lui che Belli. Nel formulare il suo tentativo di liberarla, Andrea \u00e8 catturato, ma Belli ha successo, e Andrea riesce a districarsi.\nA Roma, il papa concede alla nipote Angela, dama di compagnia di Lucrezia, un fidanzamento al suo ex amante, Orsini, e rivela i suoi piani contro i Varanos, che giungeranno a Roma per il Giubileo. Cesare arriva a Roma per fermare l'arresto e il fidanzamento. Orsini tenta di staccare da s\u00e9 il favore del suo ex amante, e viene pugnalato per il disturbo. Belli, non fidandosi dei sovrani e delle pozioni di medici e dottori, si cura da solo la ferita. Con i suoi contatti, Belli interrompe il tentativo di Angela di assassinare il suo rivale per affetto di Andrea, e, in un colloquio snervante con Cesare, egli assicura sicurezza a Camilla.\nBorgia pu\u00f2 solo ottenere Citt\u00e0 del Monte attraverso tradimento, tasse pi\u00f9 basse e l'amore del popolo Varano sopportare lui non lasciano evidente angoli per fomentare disordini come ha fatto altrove, e Borgia non pu\u00f2 permettersi il protrarsi di guerra nelle Marche. Con Ferrara nel alleanza, egli ricorda la sua spia di Varano in tribunale in modo che Orsini pu\u00f2 prendere il suo posto come capitano della guardia, a suborn suo popolo e assassinare il suo principe.\nA Citt\u00e0 del Monte, Orsini scende ulteriormente dall'orbita di Cesare, tenendo Varano come il suo nuovo modello di ruolo. Varano \u00e8 un uomo di carattere nobile e grande esperienza militare, avendo nella sua giovent\u00f9 ha fatto la sua fortuna come un capitano in mercenarie esercito del principe di Urbino, che serve Papale interesse. Questa ricchezza ha permesso di adornare la sua corte senza opprime il suo dominio. Con una nuova comprensione della leadership e precede il suo sogno di un'Italia unita sotto un unico personalit\u00e0, Orsini set per rafforzare la Citt\u00e0 del Monte contro Cesare. Quando l'ultimatum finalmente arriva, Varano chiede se il suo popolo deve rimanere e portare la sua citt\u00e0 miserie del protrarsi assedio, o prendere se stesso in esilio. Essi stragrande maggioranza respingere Borgia e lo acclamano. Il Varanos Borgia anche respingere la pretesa che Orsini \u00e8 il impostore Zoppo, imbarazzante lui. Belli, in base al loro contratto, informa Orsini che sta per lasciare il suo servizio per la Borgia.\nNonostante uno spirito di difesa di alcuni mesi, Citt\u00e0 del Monte \u00e8 a sinistra e priva maltrattamenti del suo signore Varano, che muore per le ferite subite nel primo attacco. Le pareti violato al di l\u00e0 di riparazione, la citt\u00e0 si prepara per la sua ultima difesa, quando Borgia, impaziente, offre attraverso il suo termini Luogotenenti. I termini sono generosi per un popolo cos\u00ec ostinatamente insieme contro di lui, ma per un punto: Zoppo deve rinunciare se stesso. Camilla nonostante il rifiuto dei termini, Orsini dona se stesso al fine di salvare la sua e la citt\u00e0.\nBorgia mantiene la sua termini, il valore stripping dal tribunale, ma lasciando la citt\u00e0 sotto Camilla e uno dei suoi catalano avventurieri. Tuttavia, per imbarazzare la giovane vedova, ha parate Orsini prima di lei dopo aver fame di lui per settimane, si rivela la sua identit\u00e0 Zoppo per mezzo di sua madre contadina, piani e la sua esecuzione. Belli, ora favorito luogotenente di Borgia, \u00e8 indignato: dopo tutte le perdite Orsini ha inflitto a Borgia, \u00e8 di semplice esecuzione sufficiente? Egli offre ai gouge il suo ex padrone gli occhi prima di Camilla, Borgia, e assemblato capitani, e, dato congedo, lo fa.\nBorgia, feigning peccato, invia i non vedenti contadino e sua madre a girovagare il paesaggio, ma invia Belli dopo di loro a \"fretta lungo\". Belli catture fino a loro, e in tal caso Orsini rivela il trucco a sua madre: Belli simulato il gouging utilizzando innards uva e il sangue dalle sue mani. Essi trama di recuperare Citt\u00e0 del Monte. Belli torna a Camilla per il finanziamento, la sua avvertimento Borgia che ha rilasciato il nuovo prefetto della citt\u00e0 la possibilit\u00e0 di vincere la sua attraverso qualsiasi mezzo che egli ritenga necessario, compresa la tortura dei suoi abitanti. Lei \u00e8 a fingere follia per scoraggiare tali piani.\nNonostante la loro attenzione piani, Orsini \u00e8 riconosciuta da Angela Borgia e il Cardinale d'Este, mentre l'assunzione di mercenari svizzeri e Pierre de Bayard. Essi rivelano la trama di Borgia del capitano, e spionaggio sul Orsini del colloquio con Camilla in manicomio, per scoprire come fermare la trama. Dopo aver indagato loro, Orsini rivela che essi hanno effettivamente fissato l'attacco in movimento. Pietro e la Confederazione svizzera ottenere le mura della citt\u00e0 sorge in rivolta. Camilla d\u00e0 il catalano prefetto alle persone per vendicare su se stessi, e Angela d'Este e vengono inviati via.\nMesi dopo, il papa \u00e8 morto e Cesare, malato e senza patrocinio a sinistra, \u00e8 stato catturato ed esiliato dal suo nemico. Orsini \u00e8 acclamato da tutti come il modello di uomo del Rinascimento, sposato con Camilla, i cui (anonimi) dipinti eccitano l'invidia del Mantegna stesso."}
{"id": "2132845", "revid": "729019", "url": "https://it.wikipedia.org/wiki?curid=2132845", "title": "Gioacchino Giuseppe Napoleone Murat", "text": "Biografia.\nGioacchino Giuseppe nacque a Bordentown come figlio maggiore del Principe Napoleone Luciano Carlo Murat, 2\u00ba Principe di Pontecorvo e 3\u00ba Principe Murat, secondogenito di Gioacchino Murat Re di Napoli, che spos\u00f2 Carolina Bonaparte, sorella di Napoleone Bonaparte. Sua madre era Caroline Georgina Fraser (1810-1879), figlia di Thomas Fraser. Aveva altri quattro fratelli.\nSi trasfer\u00ec in Francia con la famiglia nel 1848, dopo la caduta di Luigi Filippo, ove il padre era diventato senatore, principe imperiale e ministro.\nNel 1834 spos\u00f2 al Palazzo delle Tuileries \"Malcy Louise Caroline Berthier de Wagram\" (Parigi, 22 giugno 1832 \u2013 ivi, 17 maggio 1884), figlia di \"Napol\u00e9on Alexandre Berthier\", 2\u00ba duca di Wagram (1810 \u2013 1887) e di \"Z\u00e9na\u00efde Fran\u00e7oise Clary\" (1812 \u2013 1884), nipote di D\u00e9sir\u00e9e Clary e di Giulia Clary, da cui ebbe due figlie femmine ed un maschio, Gioacchino Napoleone, 5\u00ba Principe Murat.\nDieci anni dopo la morte della prima moglie, il 7 novembre 1894 spos\u00f2 in seconde nozze Lady Lydia Hervey (Kemptown, 15 agosto 1841 \u2013 Ch\u00e2teau Chambly, 25 settembre 1901),dalla quale non ebbe figli.\nNel 1852 entr\u00f2 nell'esercito francese, di cui divenne ufficiale l'anno successivo e tenente colonnello nel 1863. Nel 1866 divenne colonnello in un reggimento di cavalleria.\nNel 1870 fu promosso brigadiere generale e partecip\u00f2 alla guerra franco-prussiana (19 luglio 1870 \u2013 10 maggio 1871). Dopo la sconfitta francese e la caduta del Secondo Impero francese, si ritir\u00f2 a vita privata, pur potendo mantenere il grado militare acquisito ed il titolo di principe."}
{"id": "2132846", "revid": "119820974", "url": "https://it.wikipedia.org/wiki?curid=2132846", "title": "Chiesa di San Brunello", "text": "La chiesa di San Brunello \u00e8 un edificio religioso situato nell'omonimo quartiere di Reggio Calabria. \u00c8 dedicata a Bruno di Colonia, monaco e fondatore dei Certosini.\nSorta al posto di un precedente luogo di culto di pochi metri quadrati, dove gi\u00e0 gli abitanti del luogo seguivano la santa messa, i lavori iniziano nel 1959 e terminano nel 1961. L'apertura ai fedeli \u00e8 del 1962, con una cerimonia presieduta da mons. Ferro.\nElementi architettonici.\n\u00c8 stata costruita su progetto dell'ingegnere Domenico Squillaci, che volle la struttura a pianta esagonale, leggermente irregolare, composta da un unico grande interno, a carena di nave capovolta.\nL'altare maggiore ha un tabernacolo lavorato, a forma di cubo, ma suddiviso in quattro parti decorate con smalto e raggiunto da due pilastrini obliqui decorati a mosaico. Al centro dell'altare c'\u00e8 una mensa in marmo bianco con un paliotto, su base di marmo verde, con quattro bassorilievi che rappresentano i quattro evangelisti. Le due cappellette ai lati completano il pronao. In quella di sinistra, si trova il fonte battesimale.Sulla parete di destra (di chi entra) \u00e8 custodito il quadro della Madonna della Liga, dipinto dal Prestipino, copia di uno pi\u00f9 antico che si trovava in una chiesetta demolita, che si trovava sulla strata per il borgo di Vito."}
{"id": "2132849", "revid": "20796921", "url": "https://it.wikipedia.org/wiki?curid=2132849", "title": "Dicranuro", "text": ""}
{"id": "2132854", "revid": "486946", "url": "https://it.wikipedia.org/wiki?curid=2132854", "title": "Pseudepidalea sicula", "text": ""}
{"id": "2132855", "revid": "416175", "url": "https://it.wikipedia.org/wiki?curid=2132855", "title": "Villa Malenchini (Castiglione della Pescaia)", "text": "Villa Malenchini \u00e8 un edificio situato nei pressi del promontorio di Punta Capezzolo a Castiglione della Pescaia, nella provincia di Grosseto.\nLa villa sorge a ovest dell'abitato, in direzione di Riva del Sole, nell'immediato retroterra a nord della ex strada statale 322 delle Collacchie.\nStoria.\nL'imponente complesso architettonico sorse come residenza suburbana della famiglia Malenchini, che ha conferito la denominazione alla villa. Il suo aspetto \u00e8 in gran parte risalente al 1912.\nDescrizione.\nVilla Malenchini sorge nei pressi di un bosco di macchia mediterranea, con un giardino che si sviluppa davanti alla facciata principale anteriore. Si presenta in stile eclettico, con alcuni elementi in stile neorinascimentale. Il complesso architettonico si sviluppa a pianta rettangolare, articolandosi su tre livelli continui, con le strutture murarie interamente rivestite in intonaco.\nIl prospetto principale che volge verso sud, in direzione del mare, \u00e8 ripartito da quattro lesene, che attraversano verticalmente l'intera facciata, in tre distinte ripartizioni, una centrale pi\u00f9 ampia e due laterali. La parte centrale della facciata anteriore \u00e8 caratterizzata dalla presenza del portale d'ingresso ad arco, preceduto da una coppia di gradini e sovrastato da un architrave, sopra il quale si apre al livello superiore una bifora, mentre su ciascun lato il portale d'ingresso \u00e8 affiancato da una finestra quadrangolare che si apre nella medesima ripartizione della facciata. Altre finestre di forma quadrangolare si aprono al pianterreno nelle ripartizioni laterali della facciata anteriore e al livello superiore, mentre una serie di finestre ribassate di forma rettangolare caratterizza il livello pi\u00f9 alto. La parte sommitale della facciata anteriore culmina con un frontone semicircolare nella ripartizione centrale, che include lo stemma della famiglia ed un orologio, mentre in quelle laterali vi \u00e8 la presenza di una balaustra decorativa, delimitata dalla parte superiore delle lesene su cui poggiano ulteriori elementi decorativi.\nLe altre facciate riprendono in modo pi\u00f9 semplice gli elementi stilistici presenti nel prospetto principale.\nNei pressi della villa sorge la cappella di San Luigi, sorta come cappella gentilizia del complesso monumentale, oltre ad un imponente edificio annesso, situato alcune decine di metri a nord-ovest della residenza, risalente anch'esso ai primi anni del Novecento."}
{"id": "2132856", "revid": "682087", "url": "https://it.wikipedia.org/wiki?curid=2132856", "title": "Sancta Sanctorum", "text": ""}
{"id": "2132860", "revid": "122212145", "url": "https://it.wikipedia.org/wiki?curid=2132860", "title": "Cavo del Douglas", "text": "Il cavo del Douglas (o scavo retto-utero-vaginale, o spazio retto-vaginale, o recesso di Ehrhardt-Cole o spazio retto-uterino, nell'uomo si chiama cavo retto-vescicale) \u00e8 l'estensione della cavit\u00e0 peritoneale tra il retto e la parete posteriore dell'utero nel corpo umano di donna. Nell'uomo il peritoneo si riflette tra la vescica e il retto e prende il nome di cavo retto-vescicale.\nQuesto spazio si trova in prossimit\u00e0 del fornice posteriore della vagina.\nNelle donne \u00e8 il punto pi\u00f9 profondo della cavit\u00e0 peritoneale, ed \u00e8 posto posteriormente all'utero e anteriormente al retto.\nCome gi\u00e0 ricordato negli uomini, la regione corrispondente alla sacca rettouterina \u00e8 il cavo rettovescicale, che si trova tra la vescica urinaria e il retto.\nEtimologia.\nQuesto spazio \u00e8 conosciuto anche con il nome di sacco del Douglas, cavit\u00e0 del Douglas, spazio del Douglas e cul-de-sac del Douglas.\nLo spazio prende il nome dal medico e anatomista scozzese James Douglas (1675-1742) che nel corso dei suoi studi ebbe modo di esplorare ampiamente questa regione del corpo femminile. Altre tre strutture anatomiche sono molto vicine al cavo e similmente prendono lo stesso nome: la piega Douglas, la linea di Douglas e il setto Douglas.\nPatologia.\nLo spazio rettouterino nella donna che giace in posizione supina \u00e8 la parte pi\u00f9 bassa della cavit\u00e0 peritoneale. Per tale motivo \u00e8 un sito comune per la diffusione di diverse patologie, come ad esempio l'ascite, le raccolte ascessuali, le raccolte essudatizie (in particolare della parte bassa dell'addome, colon, retto, appendice), le endometriosi e altre \"patologie infiammatorie\". Nella donna ha un ruolo importante nella diagnostica di \"patologie annessiali\", cio\u00e8 in particolare delle ovaie.\nCuldotomia.\nIl termine culdotomia sta a indicare una incisione o puntura di questo spazio o sfondato. Il termine \u00e8 un nome composto derivante da \"cul-de-(sac)\" e tomia.\nRilevanza clinica.\nPoich\u00e9 il cavo del Douglas \u00e8 il punto pi\u00f9 declive della cavit\u00e0 addomino-pelvica, si tratta di un sito in cui tendono a raccogliersi fluidi ed essudati. Nella ecografia FAST una delle fondamentali scansioni ecografiche valutate a livello dell'addome \u00e8 proprio inerente alla ricerca di versamento libero nello spazio retto-vescicale."}
{"id": "2132867", "revid": "1793900", "url": "https://it.wikipedia.org/wiki?curid=2132867", "title": "Michel Cusson", "text": "Biografia.\nNel 1976 fonda, insieme al bassista Alain Caron e il batterista Jean St. Jacques (in seguito passato alle tastiere), il gruppo musicale jazz fusion degli Uzeb.\nIl nome della band deriva dal nome \"Saint Uzeb\", col quale veniva chiamato anticamente il martire Saint Eus\u00e8be. La scelta fu ispirata dal fatto che, il giorno in cui si sono esibiti per la prima volta, ricorreva proprio la festa di questo santo \nFormazione.\nHa sviluppato la sua tecnica attraverso studi classici ma anche da autodidatta. Ha studiato tecnica jazz alla Berklee School di Boston."}
{"id": "2132868", "revid": "1818970", "url": "https://it.wikipedia.org/wiki?curid=2132868", "title": "Circolo numismatico pugliese", "text": "La storia.\nIl Circolo numismatico pugliese (sezione della Societ\u00e0 di storia patria per la Puglia) fu istituito nel 1954 e vide l'adesione di importanti studiosi, come il generale Magli, il professor Jaja, il notaio Travaglini e il professor Attilio Stazio, ma nei decenni successivi cadde nell'oblio e nessuno si occup\u00f2 pi\u00f9 della sua gestione.\nIl presente.\nIl Circolo numismatico pugliese \u00e8 stato ufficialmente rifondato dai numismatici pugliesi riunitisi il giorno 8 marzo 2008. Durante l'incontro \u00e8 stato approvato lo Statuto dell'Associazione e sono state nominate le cariche sociali della stessa. Il primo Consiglio direttivo del rinato Sodalizio \u00e8 stato composto da: Giuseppe Colucci (presidente), Francesco Punzi (vicepresidente), Luca Lombardi (segretario e bibliotecario), Nicolantonio Logoluso (tesoriere), Corrado Minervini, Maria Pia Nardone, Giuseppe Ruotolo.\nIl Circolo, come recita l'art. 1 del suo Statuto, \u00abha lo scopo di promuovere e diffondere lo studio e la conoscenza della numismatica e delle scienze affini e ausiliarie\u00bb, pertanto \u00e8 impegnato nell'organizzazione di congressi nazionali e di altre iniziative di elevato interesse scientifico.\nLa sede.\nLa sede del Sodalizio \u00e8 situata presso il Palazzo Ateneo di Bari e coincide con quella della Societ\u00e0 di storia patria per la Puglia.\nBibliografia.\nL. Lombardi, \"La rinascita del Circolo numismatico pugliese\", in \u00abMonete Antiche\u00bb, a. VII, n. 42 (novembre-dicembre 2008), p.\u00a047."}
{"id": "2132870", "revid": "767487", "url": "https://it.wikipedia.org/wiki?curid=2132870", "title": "Arghill\u00e0", "text": "Arghill\u00e0 \u00e8 un quartiere di Reggio Calabria facente parte della VIII circoscrizione.\nGeografia.\n\u00c8 situato su un altopiano a 160 m s.l.m. all'estremit\u00e0 nord di Reggio Calabria confina a est con Villa San Giuseppe, a nord con Sal\u00ecce, a ovest con Catona, a sud con Gallico. \u00c8 percorso dal torrente Vallelunga. Il terreno \u00e8 argilloso e prevalentemente pianeggiante.\nToponimo.\nRiguardo l'etimologia del nome \"Arghill\u00e0\" esistono due diverse interpretazioni: \nAll'estremit\u00e0 est di Arghill\u00e0 si trova una zona chiamata la R\u00f9ula (da r\u00f9gola\u00a0\u2013 quercia) dove in epoca romana sorgeva un castrum.\nAll'estremit\u00e0 sud di Arghill\u00e0 si trova un parco ludico-tecnologico-ambientale chiamato Ecolandia (ex forte Gull\u00ec). (in foto)\nStoria.\nFino agli anni ottanta del secolo scorso era una zona esclusivamente agricola dove sorgevano vigneti antichissimi, soleggiati dall'alba al tramonto e favoriti dal tipico microclima costiero dello Stretto. La zona, trovandosi sulla rotta di migrazione a nord del falco pecchiaiolo, era sede di numerosissime postazioni (passi) di cacciatori dediti a questo tipo di caccia durante il mese di maggio, fin quando la caccia di questo rapace fu consentita. L'unica costruzione di rilievo che vi sorgeva, oltre qualche casa rurale e qualche antico palmento, era una fortificazione che controllava lo Stretto, la batteria Gull\u00ec (nota anche come \"forte di Arghill\u00e0\"), situata a quota 136\u00a0m s.l.m., cui si accedeva tramite una strada militare che si dipartiva dalla strada Rosal\u00ec-Villa S.Giuseppe. Essa fu costruita alla fine del XIX secolo, al tempo della Triplice Alleanza, quando si decise di fortificare ambedue le rive dello Stretto di Messina in funzione di prevenire un eventuale colpo di mano da parte delle forze anglo-francesi in caso di conflitto, essa era dotata di otto postazioni per obici e fu dismessa dopo la seconda guerra mondiale, lasciata in stato di abbandono per oltre quarant'anni, attorno al 2000 fu restaurata ad opera del Comune di Reggio Calabria cui era stata ceduta dal demanio militare e riconvertita in parco ludico-tecnologico-ambientale (Ecolandia).\nOggi il pianoro di Arghill\u00e0 \u00e8 sede di un insediamento urbano di recentissimo sviluppo, popolato da circa 6000 abitanti, dotato di una buona viabilit\u00e0. La prima costruzione finita e stabilmente abitata, la \"Coop. 8 Marzo-Nuova Dimensione\", risale al 1987. Attorno al 1990 fu completata l'unica via d'accesso da Catona, sfruttando il fondo dell'antico torrente Vallelunga, ormai quasi in secco. Nello stesso periodo il vescovo mons. Aurelio Sorrentino fond\u00f2 la Parrocchia di Sant'Aurelio Vescovo. Arghill\u00e0 era sede del Centro per il Commercio Estero della Regione Calabria. Nel 2007 ad Arghill\u00e0 \u00e8 stata inaugurata la Casa di Spiritualit\u00e0 intitolata \"Santa Maria Porto di Pace\" affidata alle suore dell'Ordine \"Figlie della Chiesa\". Attualmente il quartiere \u00e8 in forte espansione edilizia e demografica.\nLuoghi di culto.\nCome prima menzionato \u00e8 presente la parrocchia di Sant'Aurelio Vescovo."}
{"id": "2132872", "revid": "1652635", "url": "https://it.wikipedia.org/wiki?curid=2132872", "title": "(They Long to Be) Close to You", "text": "(They Long to Be) Close to You \u00e8 un popolare brano musicale scritto da Burt Bacharach ed Hal David. Fu originariamente registrata da Richard Chamberlain e pubblicato come singolo nel 1963 con il titolo \"They Long to Be Close to You\", senza parentesi. In quella occasione per\u00f2 fu il lato B del singolo, \"Blue Guitar\" ad ottenere un buon successo. La canzone venne nuovamente registrata nello stesso anno da Dionne Warwick, con gli arrangiamenti di Burt Bacharach per l'album del 1964 \"Make Way for Dionne Warwick\", e pubblicato come lato B del singolo \"Here I Am\" del 1965. Fu soltanto nel 1970 che il brano ottenne popolarit\u00e0 internazionale nella cover registrata dai The Carpenters.\nVersione dei The Carpenters.\nNel 1970, il brano fu inserito nell'album \"Close to You\" dei The Carpenters e pubblicato come singolo. La canzone fu un enorme successo, rimanendo per quattro settimane alla vetta della \"Billboard Hot 100\", per tre settimane in Australia e due in Canada. Grazie al brano, i Carpenters vinsero un Grammy Award come \"Miglior performance pop di un gruppo\" nel 1971. Fu il primo di tre Grammy ricevuti dai Carpenters nella loro carriera.\nCover.\nEsiste una versione del brano cantata da Frank Sinatra, nell'album Sinatra &amp; Company. Viene citata nel libro di Stephen King, \"Cell\".\n\u00c8 la canzone che spesso si sente nelle scene romantiche di Homer e Marge Simpson, considerandola come la loro canzone d'amore.\nAltre cover.\nFra gli altri artisti che hanno interpretato una versione del brano si ricordano anche Diana Ross, Bobby Womack, Perry Como, Barenaked Ladies, The Cranberries, Isaac Hayes, Les Mouches, Jimmy Bo Horne, Ethyl Meatplow, Freya Lin, Corrinne May, Rie fu, Ayano Tsuji, Rick Astley, Emil Chau, Johnny Mathis e Vincy Chan, Chord Overstreet in Glee.\nUtilizzo nei media.\n\"(They Long to Be) Close to You\" \u00e8 comparsa nella colonna sonora di numerosi film, fra cui \"Tutti pazzi per Mary\", \"Parenti, amici e tanti guai\" e \"MirrorMask\". Il film coreano del 2002 \"So Close\" utilizza il brano in diverse scene del film, nella versione cantata da Karen Mok, protagonista del film. Il film stesso prende in prestito il proprio titolo da un verso della canzone. La canzone \u00e8 apparsa anche in tre distinti episodi de \"I Simpson\", e nel film cinematografico \"I Simpson - Il film\". Nell'episodio del matrimonio di Apu e Manjula, il brano viene interpretato in lingua hindi. \u00c8 possibile sentire varie versioni del brano anche in \"Daria\" e \"Will &amp; Grace\" e anche nel trailer di \"Angry Birds - Il film\". Anche nel primo film di Boog &amp; Elliot viene usata spesso questa canzone."}
{"id": "2132874", "revid": "254059", "url": "https://it.wikipedia.org/wiki?curid=2132874", "title": "Torre dei Prendiparte", "text": "La Torre dei Prendiparte (anche detta Torre Coronata) \u00e8 una delle circa 20 torri gentilizie ancora esistenti nel centro storico della citt\u00e0 di Bologna.\nStruttura.\nEretta nella seconda met\u00e0 del XII secolo, \u00e8 alta 59,50 metri (61 metri con il pinnacolo sulla sommit\u00e0) ed \u00e8 caratterizzata da una lieve pendenza verso nord. Lo spessore dei muri alla base (circa 2,80 metri) indica che, molto probabilmente, la torre \u00e8 stata mozzata o non venne completata. Alla base i muri sono poi rivestiti da 9 file di parallelepipedi di selenite. La torre \u00e8 soprannominata \"Coronata\" in quanto a circa 50 metri dal suolo \u00e8 presente una risega dalla forma particolare, che ne diminuisce lo spessore.\nSi trova nella piccola via Sant'Al\u00f2, in un punto in cui la strada si allarga a formare una sorta di piazzetta, che era appunto nota come piazzetta di San Senesio per la presenza di un'antica chiesa, oggi scomparsa. L'unico lato completamente libero dalle case \u00e8 quello meridionale, su cui si aprono una finestra originaria a circa 20 metri di altezza e due finestre moderne pi\u00f9 in basso. Alla stessa altezza della seconda finestra moderna si trova uno stemma in arenaria molto consumato e quindi illeggibile (probabilmente risalente al '400).\nStoria.\nLa torre faceva parte della cosiddetta triade dei grattacieli medievali insieme a quelle dei Galluzzi e degli Azzoguidi. Le tre famiglie erano di parte guelfa e, sebbene distanti tra di loro, erano collocate in punti strategici di Bologna.\nLa famiglia guelfa dei Prendiparte \u00e8 ricordata tra quelle nobili e di rilievo della citt\u00e0 di Bologna dal 1154. Due membri della famiglia furono consoli di Bologna nel XII secolo, mentre nel XIII i Prendiparte furono chiamati per 13 volte a ricoprire il ruolo di podest\u00e0 in varie citt\u00e0 italiane.\nLa torre fu venduta una prima volta nel 1293 per 500 lire, poi i Prendiparte ne rientrarono in possesso. La lasciarono definitivamente nel '400, quando pass\u00f2 alla famiglia Fabruzzi. Nel Cinquecento pass\u00f2 alla Chiesa e, tra il 1751 e il 1796, fu carcere della curia. Sulle pareti delle tre celle (situate nei piani intermedi) restano varie iscrizioni incise dai prigionieri, tra cui quella di un certo Angelo Rizzoli \"calcerato per avere ingravidato due sorele\", come scrive egli stesso.\nOggi la torre ospita un bed &amp; breakfast."}
{"id": "2132888", "revid": "106280155", "url": "https://it.wikipedia.org/wiki?curid=2132888", "title": "Benjamin Minge Duggar", "text": "Biografia.\nDopo aver frequentato le scuole ad Alabama, Harvard, Germania, Italia e Francia si specializz\u00f2 in botanica. Lavor\u00f2 nel dipartimento americano dell'agricoltura e come professore all'universit\u00e0 del Missouri dal 1902 al 1907. divenne poi vicepresidente della societ\u00e0 americana della botanica dove pubblic\u00f2 diverse opere. Per quanto riguarda le sue scoperte pi\u00f9 importanti nel 1948 riusc\u00ec ad ottenere l'aureomicina.\nOpere.\nHa pubblicato diverse opere riguardanti la classificazione dei funghi anche in relazione alle possibili patologie "}
{"id": "2132892", "revid": "204012", "url": "https://it.wikipedia.org/wiki?curid=2132892", "title": "Benjamin Duggar", "text": ""}
{"id": "2132894", "revid": "599013", "url": "https://it.wikipedia.org/wiki?curid=2132894", "title": "Ospedali riuniti della Valdichiana", "text": "Gli Ospedali riuniti della Valdichiana si trovano in via Provinciale 5, in localit\u00e0 Nottola, una frazione a 5 chilometri da Montepulciano. Costituiscono un monoblocco ospedaliero gestito dal Servizio sanitario della Toscana (Azienda USL Toscana sud est), nato dalla chiusura di sei ospedali pi\u00f9 piccoli nei comuni di Chiusi, Torrita di Siena, Sinalunga, Chianciano Terme, Sarteano e Montepulciano e copre 861 chilometri quadrati.\nL'ospedale si trova all'interno di un'area in aperta campagna, tra i vigneti, per circa 13 ettari e occupa una superficie di 65.000 metri quadrati. L'ospedale \u00e8 entrato in funzione a partire dal 2000-2001, inaugurato il 14 gennaio 2001 e per realizzarlo sono stati necessari 5 anni di lavori e sono stati investiti circa 120 miliardi di lire. Tutto il personale in servizio nei vecchi ospedali \u00e8 confluito nel monoblocco, in cui si contano circa 500 dipendenti, tra medici, infermieri, tecnici, personale amministrativo ed altri operatori sanitari. I posti letto sono 255 e l'affluenze giornaliera \u00e8 di circa 1000 persone. L'ospedale ha il titolo di \"ospedale pi\u00f9 sicuro ed accogliente\" d'Italia, ottenuto dal Tribunale dei diritti del malato e il titolo di \"ospedale amico dei bambini\", riconoscimento internazionale assegnato dall'UNICEF-OMS.\nStoria.\nLa rete ospedaliera della Valdichiana era divisa in vari piccoli ospedali, fino al 1983. Si ritrovavano 6 ospedali complessivi nei comuni di Chiusi, Torrita di Siena, Sinalunga, Chianciano Terme, Sarteano e Montepulciano. Poi verso la fine del XX secolo, con la ristrutturazione della rete ospedaliera, vennero chiusi i presidi di Chiusi e Torrita di Siena. Al termine di questa fase l'organizzazione ospedaliera in Valdichiana risultava essere cos\u00ec strutturata:\nI degenti erano costretti a spostamenti per poter effettuare accertamenti sanitari nei vari presidi perch\u00e9 nessuna delle strutture era completa, questo port\u00f2 al progetto esecutivo chiamato monoblocco ospedaliero.\nServizi e reparti.\nLa struttura \u00e8 articolata su 7 piani, 2 dei quali interrati.\nStoria degli spedali in Valdichiana.\nL'antica origine degli spedali, antiche radici dei moderni ospedali, risale all'et\u00e0 medievale. I primi spedali cominciarono ad essere costruiti grazie alle confraternite a partire dal 1100 in poi: gli spedali erano connessi alle istituzioni di beneficenza di quelle stesse compagnie.\nSpedale di Montepulciano.\nMontepulciano era gi\u00e0 un polo ospedaliero nel XI-XII secolo e vi esistevano cinque: lo \"Spedale della Misericordia della Fraternit\u00e0\", a cui si aggiungevano gli \"Spedaletti di San Giovanni e San Martino\" fuori della porta di Gracciano, lo \"Spedale di Santa Maria della Cavina fondato nell'XI o XII secolo\" considerato il pi\u00f9 importante, lo \"Spedale di San Pietro\" fuori \"Porta delle Farine\", e lo \"Spedale di Fonte al Vescovo\", posto all'incrocio di San Biagio.\nSi trattava di edifici con poche grandi sale, vicino a pozzi o cisterne, le cui acque erano indispensabili per le necessit\u00e0 degli ospiti e dei ricoverati, con all'interno una cappella o un semplice altare per le necessit\u00e0 religiose. Le costruzioni avevano spesso affreschi e sculture. Tra il 1400 e il 1600 avvenne l'accorpamento progressivo degli spedali, in un solo edificio, quello di S. Maria della Cavina, in Piazza delle Erbe, che prender\u00e0 il nome di \"Spedali riuniti di San Cristofano\" che fu ampliato nel 1778 con i materiali provenienti dalla demolizione della chiesa e del convento di Fonte Castello. Nel 1852 lo spedale di Montepulciano svolgeva il compito di \"casa degli esposti\", cio\u00e8 dei bambini abbandonati, non solo per Montepulciano ma anche per i paesi vicini. Ancora esiste la \"ruota degli esposti\" in funzione gi\u00e0 nei secoli precedenti, lo sportello girevole attraverso il quale venivano ricoverati i bambini nel pi\u00f9 assoluto anonimato. Nel 1894 lo spedale aveva una corsia per gli uomini e una per le donne, per un totale di 150 malati, con infermeria e una moderna sala operatoria, ben dotata grazie ai finanziamenti dei \"Conti Bastogi\". Il 5 luglio 1908 i rappresentanti dei Regi \"Spedali Riuniti di San Cristoforo\" di Montepulciano rappresentati dal suo Rettore Sig. Commendatore Ferdinando del Corto, acquistarono dal Signor Gino Crociani per la somma di 8.500 lire alcuni appezzamenti di terra con piccolo fabbricato ad uso di caccia, situato nel luogo chiamato \"Ponti Secchi\" nell'attuale Via Calamandrei, dell'estensione di 1,38,55 ettari. Lo scopo fu la realizzazione di un nuovo ospedale, sostituendo gli \"Spedali riuniti di San Cristofano\" nel centro storico. Dopo 7 anni di lavoro, nel 1916 la struttura per un totale di 6.800\u00a0m\u00b2 fu completata e effettuate ulteriori modifiche nel 1971 e nel 1973. Dopo l'apertura del Monoblocco di Nottola, l'edificio \u00e8 rimasto inutilizzato per un certo periodo ed \u00e8 poi stato acquistato da un gruppo immobiliare che ha cambiato la destinazione d'uso. La struttura del vecchio ospedale verr\u00e0 trasformata in abitazioni private (circa 40-45 appartamenti), uffici e il 10% di esercizi commerciali.\nSpedale di Sinalunga.\nA Sinalunga, lo \"Spedale Santa Maria delle Nevi\" fu fondato nel 1289 dalla \"Compagnia della Madonna delle Nevi\" ed arricchito dalle beneficenze private. Nel 1634 incominci\u00f2 la costruzione della fabbrica del monastero di monache presso la \"Chiesa di San Rocco\" ma ottenne delle difficolt\u00e0 ad essere costruita per il declino dei Medici alla fine del XVII secolo. Nel corso del XVIII secolo le cose migliorarono e l'edificio fu oggetto di modesti interventi manutentivi o di consolidamento fino a quando, negli ultimi anni del secolo, venne eletto a sede dello spedale.\nSpedale di Sarteano.\nSarteano ha avuto delle strutture spedaliere prima del 1900. La prima struttura ricettiva documentata destinata ai malati \u00e8 una \"domus leprosorum\", tuttora nota come il \"lazzaretto\", posto in un altopiano lungo la via che proveniente dall'Umbria collegava Chiusi con Sarteano, poi San Casciano dei Bagni fino al \"Ponte Gregoriano\" sul \"Paglia\". Successivamente sono documentati due piccoli spedali, lo \"Spedale San Giacomo\" che si trovava lungo l'attuale \"Via del Cimitero\" e lo \"Spedale di Santa Maria o della Fraternit\u00e0\" nella zona dell'attuale stadio comunale, destinati per i poveri ed i pellegrini. I due spedali furono uniti nel 1692 e chiusi nel 1750 con decreto granducale per mancanza di mezzi sufficienti a mantenersi. I beni posseduti furono uniti allo \"Spedale di Santa Maria della Scala\" di Siena. Il 13 dicembre 1862 l\"'Arciconfraternita delle Misericordiose\" realizz\u00f2 l'Ospedale di Sarteano. Il nuovo ospedale trova invece sistemazione nell'edificio gi\u00e0 esistente, l'Oratorio di San Bonaventura, compagnia religiosa che era dedita al culto e alle opere di carit\u00e0 nei confronti dei poveri e degli ammalati bisognosi. L'ospedale usufru\u00ec dell'opera prima delle \"Suore di San Giuseppe\" e dopo delle \"Suore della Sacra Famiglia\". L'ospedale era suddiviso in sale di medicina generale e di chirurgia, divise a loro volta in maschi e femmine. C'erano poi una modesta sala operatoria, una medicheria e un laboratorio. Nella Prima guerra mondiale accolse feriti e malati reduci dal fronte su convenzione con l'ospedale militare della Toscana e le esigenze locali. Nella Seconda guerra mondiale accolse militari e civili colpiti nelle battaglie che si svolsero nel territorio circostante nel 1944.\nSpedale di Chiusi.\nChiusi possedeva spedali fin dai secoli pi\u00f9 remoti. Intorno al 1300 esistevano a Chiusi lo \"Spedale Ireneo\", lo \"Spedale Sant'Angelo\", annesso alla Chiesa omonima e lo \"Spedale San Pietro\", anche questo annesso alla Chiesa omonima. Lo \"Spedale Ireneo\" fu sostituito con lo \"Spedale di Santa Maria\" fondato dalla Compagnia Omonima detta anche \"Fraternita di Santa Maria dello Spedale\" che svolgeva opere di carit\u00e0 verso gli infermi ed i poveri. Nel 1600 fu ampliato l'ospedale nella \"Chiesa di Santa Maria Novella\". Fu costruito un ospizio per il ricovero di infermi pi\u00f9 bisognosi della citt\u00e0 e del contado, suddiviso in due cameroni, uno per le donne e l'altro per gli uomini. L'Ospizio fu ristrutturato e trasformato in ospedale, inaugurato nel giugno 1905 come \"Ospedale Umberto I\", posto sulla Piazza del Comune, attiguo all'oratorio. Prima della Seconda guerra mondiale fu approvato il progetto di una nuova costruzione su un terreno acquistato dalla Confraternita in prossimit\u00e0 del centro storico. I lavori furono interrotti durante la guerra e furono portati a termine subito dopo. Il nuovo ospedale entr\u00f2 in funzione nella seconda met\u00e0 degli anni quaranta e venne chiuse con la ristrutturazione della seconda met\u00e0 degli anni ottanta.\nSpedale di Chianciano.\nNel 1287 a Chianciano Terme era presente un lebbrosario in localit\u00e0 \"Pietriccia\", fuori le mura del Centro Storico e lo \"Spedale di San Giovanni\". L\"'Ospedale di San Giovanni\" fu distrutto durante il periodo della Guerra di Siena (1552-1559). Per la ricostruzione si apr\u00ec una controversia tra Orvieto e Chianciano Terme che dur\u00f2 anni. Nel frattempo fu allestito un altro spedale a seguito di un'epidemia di peste del 1564. In quegli anni lo spedale di Chianciano Terme pagava compensi per il trasporto dei ammalati a Montepulciano, probabilmente presso lo \"Spedale di San Cristofano\". Il 23 giugno 1901 fu inaugurato il vecchio ospedale della \"Croce Verde\", posto accanto alla \"Chiesa di San Giovanni Battista\", nel cuore del Centro Storico. L'ultimo ospedale di Chianciano Terme fu costruito in \"Via Vesuvio\", soprattutto a seguito dell'attivit\u00e0 termale degli anni settanta, quando a Chianciano Terme si contava un grande numero di presenze a stagione.\nSpedale di Torrita di Siena.\nNel 1550 a Torrita di Siena erano operanti lo \"Spedale di San Giacomo e San Filippo\" amministrato dalla \"Fraternita di Santa Maria\". Il 29 gennaio 1887 fu inaugurato il nuovo \"Ospedale Maestri\" grazie alla cospicua donazione di \"Don Antonio Maestri\". Lo spedale entr\u00f2 in funzione le mese di febbraio del 1888 e nel 1923 fu ampliato per adeguare la struttura all'aumento delle prestazioni. In quegli anni infatti aument\u00f2 la media quotidiana delle presenze di ricoverati dal numero di dieci elevata ad oltre trentacinque. Oltre all'ampliamento fu realizzata una speciale sezione di ortopedia e tubercolosi chirurgica, un impianto di gabinetto radiologico e furono acquistati nuovi strumenti chirurgici, arredi e suppellettili, apparecchi per un gabinetto elettrodiagnostico ed elettroterapico ed uno di analisi chimiche, batteriologiche e sierologiche."}
{"id": "2132895", "revid": "110157", "url": "https://it.wikipedia.org/wiki?curid=2132895", "title": "Giampaolo Flavio", "text": "Biografia.\nStudi\u00f2 all'Universit\u00e0 di Napoli, dove in seguito ottenne la cattedra di letteratura, e divenne precettore di Alfonso Carafa, nipote di Paolo IV, che lo avrebbe nominato cavaliere.\nNel 1535 su incarico di Scipione Capece cur\u00f2 l\"'editio princeps\" integrale delle \"Interpretationes Vergilianae\" di Tiberio Claudio Donato (\"In libros duodecim Aeneidos quae antea desiderabatur absoluta interpretatio\", Impressum Neapoli, per Ioannem Sulzbacchium &amp; Matthiam Cancer, quarto Idus Novembris 1535), su un manoscritto gi\u00e0 del Pontano appartenente allo stesso Capece.\nNel 1558 fu incaricato di recitare il discorso, a Roma, per i funerali di Carlo V. Tale orazione, che venne pubblicata con il titolo di \"Oratio in funere Caroli V imp. aug. Romae habita IV non. martii 1559\" (Romae, ex officina Salviana, VII die iulii 1559), lo rese noto al punto che Girolamo Ruscelli, nel 1561, \u00abdovendo proporre a Filippo II uno storico per la casa imperiale, nel fare la rassegna dei pi\u00f9 illustri letterati del reame di Napoli, diede il primo posto all'Alvitano\u00bb.\nNel frattempo Papa Paolo IV, intendendo solennizare a Roma la sottoscrizione della Pace di Cateau-Cambr\u00e9sis (aprile 1559), diede incarico a Giampaolo Flavio di tenerne il relativo discorso. Egli pubblic\u00f2, per l'occasione, la \"Oratio habita Pauli IV Pont. Max. iussu de pacis inter summos Christianos reges gratulatione\" (Romae, apud Antonium Bladum, 1559). Poco pi\u00f9 tardi, venuto a mancare il predetto pontefice, Flavio ne scrisse e recit\u00f2 l'orazione funebre, anch'essa - come le precedenti - pubblicata. Del resto, negli ultimi anni di vita l'umanista alvitano, che era sempre rimasto legato alla famiglia Carafa, aveva raccolto materiale per una biografia su Paolo IV, che tuttavia non pot\u00e9 stampare perch\u00e9 sorpreso dalla morte.\nVa segnalato che, a partire dalle \"Memorie storiche\" del Minieri Riccio, a causa di un'errata interpretazione dell'aggettivo di provenienza \"Albetanus\", ricorrente nei titoli delle orazioni del Flavio, alcuni autori avevano dedotto che l'umanista fosse originario di Albe in Abruzzo, anzich\u00e9 di Alvito. L'errore, tuttavia, \u00e8 stata corretto nel 1906, in uno specifico saggio dello storico Domenico Santoro, come successivamente pi\u00f9 volte confermato."}
{"id": "2132898", "revid": "228587", "url": "https://it.wikipedia.org/wiki?curid=2132898", "title": "Circondario di Campagna", "text": "Il circondario di Campagna era uno dei circondari in cui era suddivisa la provincia di Salerno. Aveva una superficie di 1601\u00a0km\u00b2 e comprendeva 35 comuni raggruppati in 9 mandamenti. Secondo il censimento del 31 dicembre 1896 aveva una popolazione di 105.793.\nIstituzione e soppressione.\nFu costituito insieme alla provincia di Salerno, di cui era parte, dopo l'annessione del Regno delle Due Sicilie al Regno d'Italia nel 1861. I circondari erano stati istituiti come ente amministrativo subordinato alle province con la Legge Rattazzi (Regio Decreto n. 3702 del 23 ottobre 1859).\nIl circondario di Campagna venne soppresso nel 1926 e il territorio assegnato al circondario di Salerno.\nSuddivisione in mandamenti.\nElenco dei mandamenti con relativi comuni:"}
{"id": "2132903", "revid": "213136", "url": "https://it.wikipedia.org/wiki?curid=2132903", "title": "Giovanni Paolo Flavio", "text": ""}
{"id": "2132904", "revid": "228587", "url": "https://it.wikipedia.org/wiki?curid=2132904", "title": "Pipe", "text": ""}
{"id": "2132907", "revid": "318966", "url": "https://it.wikipedia.org/wiki?curid=2132907", "title": "Numa Pompilius", "text": ""}
{"id": "2132909", "revid": "318966", "url": "https://it.wikipedia.org/wiki?curid=2132909", "title": "Oderico", "text": ""}
{"id": "2132911", "revid": "135224", "url": "https://it.wikipedia.org/wiki?curid=2132911", "title": "Sir James Galway", "text": ""}
{"id": "2132921", "revid": "318966", "url": "https://it.wikipedia.org/wiki?curid=2132921", "title": "Peridoto", "text": ""}
{"id": "2132924", "revid": "422722", "url": "https://it.wikipedia.org/wiki?curid=2132924", "title": "Pininfarina Sintesi", "text": "Pininfarina Sintesi \u00e8 una concept car realizzata dalla casa automobilistica italiana Pininfarina, viene realizzata per comunicare e racchiudere in un unico concept tutti i contenuti tecnologici, stilistici e di modularit\u00e0 sviluppati dalla casa automobilistica negli ultimi anni.\nIl nome Sintesi le viene dato perch\u00e9 la vettura \u00e8 una vera e propria sintesi di due altri concept della casa torinese la Pininfarina Birdcage 75th e la Pininfarina Nido.\nIl contesto.\nIl concept viene annunciato dalla Pininfarina nel dicembre 2007 inizialmente con un simbolo, ovvero un anello di Moebius cromato. Successivamente viene svelata virtualmente al pubblico, prima con un bozzetto disegnato a mano a gennaio 2008 e poi con fotografie e informazioni testuali in una brochure elettronica nel febbraio del 2008. Infine presentata ufficialmente al pubblico in occasione del 78\u00ba Salone internazionale dell'auto di Ginevra nel marzo 2008.\nIl concetto progettuale nasce dall'esigenza di comunicare, da parte della casa produttrice, il proprio modo di interpretare l'auto del futuro. La sintesi non risulta \"aliena\" rispetto alle attuali vetture in produzione (come avveniva nei concept degli anni '70 e '80) ma una diretta evoluzione di essa, soprattutto nella disposizione degli spazi e nel tipo di alimentazione. La Sintesi quindi racchiude concetti di spaziosit\u00e0, sicurezza, sportivit\u00e0, ecosostenibilit\u00e0 e prestazioni.\nSintesi \u00e8 stata concepita dalla \"Direzione Design Pininfarina\", che dall'agosto 2007 \u00e8 diretta da Lowie Vermeersch insieme ai vice direttori Guglielmo Cartia e Fabrizio Valentini, oltre i capi designers Giuseppe Randazzo, Giovanni Piccardo, Goran Popovic e Jason Castriota. Il progetto \u00e8 stato seguito inoltre da Nazzareno Epifani, che ha realizzato i disegni originali e ha seguito il progetto in qualit\u00e0 di designer.\nNel dicembre 2008 la Sintesi vince il Red Dot Design Award 2008 con questa motivazione: \"\u201cl'eccellente qualit\u00e0 del suo design e l'elevato grado di innovazione dei suoi contenuti tecnologici\u201d\"\nVolumetria.\nSi tratta di una berlina a 4 porte ma la ricerca dei volumi la distaccano dalla normale concezioni di berlina, infatti la Sintesi ha una forma ibrida (ovvero realizzata con la fusione di altre forme) a met\u00e0 fra un coup\u00e9 e una berlina, non solo, l'assenza del tradizionale motore termico, sostituito da un innovativo sistema di alimentazione a Pila a combustibile (fuel cell), permette all'abitacolo di invadere il volume generalmente riservato al motore, cos\u00ec anche se dall'esterno la parte anteriore (che nelle vetture di oggigiorno \u00e8 ricoperta dal cofano) e l'abitacolo sembrano due volumi separati, all'interno la Sintesi \u00e8 un monovolume.\nLa Pininfarina sintesi quindi sfrutta l'assenza del motore tradizionale, che finora aveva occupato un volume dell'auto, permettendo di distribuire i componenti ch servono alla propulsione in pi\u00f9 punti; la soluzione permette di sfruttare maggiormente lo spazio per migliorare comfort e sicurezza. Questa concezione \u00e8 stata denominata dalla casa \"liquid packaging\" , secondo la quale l'automobile in un futuro non deve essere pi\u00f9 pensata e costruita intorno alle parti meccaniche che la compongono, ma sempre pi\u00f9 attorno agli occupanti, attorno all'uomo.\nQuesta concezione era gi\u00e0 stata messa in atto dall'azienda italiana con la Pininfarina Nido, anch'essa infatti aveva messo al centro dell'attenzione lo sfruttamento dello spazio interno partendo proprio dagli occupanti, e permettendo un'innovativa analisi architettonica della struttura, che ha portato a svariate inedite soluzioni al fine di aumentare la sicurezza passiva ed attiva a bordo.\nArchitettura e meccanica.\nL'architettura della vettura \u00e8 decisamente diversa rispetto alle odierne automobili. La nuova concezione di \"liquid packaging\", che prevede un'auto concepita attorno all'uomo, ha portato a un risultato totalmente inedito anche per quanto riguarda la parte strutturale (pianale e telaio) che sembra avvolgere gli occupanti con una ricerca delle forme quasi organica. L'architettura e la forma della struttura del veicolo vuole dare l'idea che siano stati gli occupanti, da dentro a vedersela disegnata attorno a s\u00e9 stessi.\nUn'altra novit\u00e0 in campo strutturale presente \u00e8 l'integrazione degli elementi meccanici (come per esempio i serbatoi di idrogeno e le celle di combustibile) e componenti elettronici direttamente nel telaio, occupando spazi che si solito non vengono utilizzati. Questa soluzione, secondo Pininfarina, ha permesso ai designer di essere pi\u00f9 liberi di tracciare nuove forme, migliorando non solo lo stile, il comfort e l'abilit\u00e0 interna ma anche l'aerodinamica, poich\u00e9 sar\u00e0 meno limitata dalle esigenze dell'architettura delle automobili attuali.\nLa vettura \u00e8 dotata di un sistema di propulsione fuel-cell sviluppato con l'azienda italo-statunitense \"Nuvera\" costituita da quattro motori elettrici (alloggiati vicino alle ruote), in grado di sviluppare una potenza complessiva di 700 cv e un particolare dispositivo denominato STARTM capace di convertire il combustibile, o il biocombustibile (contenuto in un serbatoio al centro del telaio) in idrogeno prima che questo venga trasformato in energia successivamente immagazzinata nelle batterie, anch'esse integrate nella struttura della vettura.\nLinea.\nLa vettura \u00e8 caratterizzata da una linea molto filante e sportiva, nonostante si tratti di una berlina con l'abitabilit\u00e0 di una monovolume.\nLa parte anteriore \u00e8 molto corta, priva di cofano e abbastanza spiovente, per poi terminare in un frontale privo di calandra nel quale vi sono inglobate tre strisce di led, due laterali e una centrale, disposte in un'unica fila non divisa. Lo sbalzo anteriore (la distanza fra l'asse della ruota anteriore e l'estremit\u00e0 del veicolo) \u00e8 molto ridotto, il profilo della presa d'aria \u00e8 molto pronunciato, questa \u00e8 delimitata da un disegno molto particolare dello spoiler anteriore, caratterizzato da un'onda al centro con raccordo molto piccolo, quasi uno spigolo vivo.\nLa linea generale della vettura \u00e8 fortemente aerodinamica (coefficiente di penetrazione 0.272); il corpo della vettura \u00e8 molto pulito e non presenta elementi di contrasto, bens\u00ec presenta linee molto marcate e tagli netti della carrozzeria, l'unico elemento che rompe la superficie \u00e8 l'apertura di raffreddamento posta sopra la ruota anteriore. La fiancata \u00e8 caratterizzata da pi\u00f9 giochi di linee tese e morbide guidate dalle linee delle parti vetrati e dai raccordi fra i vari elementi portanti della vettura. Le minigonne sono pressoch\u00e9 assenti, presenti solamente per creare la presa d'aria utilizzata per il raffreddamento dei dischi dei freni posteriori.\nIl posteriore termina con una soluzione a coda tronca (soluzione utilizzata nei modelli storici da competizione Alfa Romeo degli anni '60 come la Giulietta SZ e Giulia TZ ripresi anche in chiave odierna dalla SVS Codatronca TS). Il posteriore riprende l'anteriore nei giochi di superficie, con un lunotto bombato a forma di trapezio, una fila di led orizzontali e un estrattore molto pronunciato avvolto da una onda a spigolo quasi vivo che riprende quella della presa d'aria frontale. Lo sbalzo posteriore \u00e8 quasi inesistente. La fiancata \u00e8 caratterizzata anche da una particolare apertura a forbice delle porte che seguono il profilo strutturale dato dalla ricerca volumetrica della vettura che forma un particolare elemento ad onda che riprende sia quello della presa d'aria frontale che quello dell'estrattore posteriore.\nLa linea \u00e8 caratterizzata dall'assenza degli specchietti retrovisori esterni e da un'ampia superficie vetrata, principalmente composta da un ampio parabrezza a forma esagonale molto slanciato e dai finestrini laterali con montanti \"nascosti\".\nAnche la linea come la modularit\u00e0 \u00e0 la conclusione di una filosofia gi\u00e0 esposta dalla Pininfarina in un altro prototipo, ovvero la Pininfarina Birdcage 75th, ovvero l'esigenza di allontanarsi dalle tradizionali soluzioni stilistiche.\nTecnologia.\nFra le varie soluzioni attive e passive relative alla sicurezza, date dai sistemi elettronici e dalle soluzioni strutturali, la Pininfarina Sintesi espone un innovativo sistema di comunicazione fra occupanti e la vettura stessa e fra la vettura e ci\u00f2 che la circonda, incluse le altre vetture, la strada, il clima. Tale tecnologia viene denominata \"Clancast\" , grazie alla quale le auto del futuro interagiranno fra di loro e con le infrastrutture stradali, scambiando informazioni, in questo modo sar\u00e0 possibile trasferire all'interno dell'abitacolo della vettura tutte le informazioni visive e non che attualmente sono presenti all'esterno, cos\u00ec facendo sar\u00e0 possibile addirittura eliminare dalle strade semafori e segnaletica, oltre a eliminare praticamente quasi tutti gli errori di distrazione."}
{"id": "2132926", "revid": "318966", "url": "https://it.wikipedia.org/wiki?curid=2132926", "title": "Parapioggia", "text": ""}
{"id": "2132930", "revid": "318966", "url": "https://it.wikipedia.org/wiki?curid=2132930", "title": "Legame omeopolare", "text": ""}
{"id": "2132931", "revid": "287204", "url": "https://it.wikipedia.org/wiki?curid=2132931", "title": "Comunit\u00e0 europea del carbone e dell\u2019acciaio", "text": ""}
{"id": "2132933", "revid": "911652", "url": "https://it.wikipedia.org/wiki?curid=2132933", "title": "Thalassarche chrysostoma", "text": "L'albatro testagrigia (Thalassarche chrysostoma ) \u00e8 un grosso uccello marino appartenente alla famiglia dei Diomedeidi. Ha distribuzione circumpolare, nidifica su remote isole dell'Oceano Australe e si nutre a latitudini pi\u00f9 elevate, molto pi\u00f9 a sud di ogni altro \"mollymawk\". Deve il nome alla testa, al collo e alla gola color grigio cenere; il dorso, le ali e la coda, invece, sono neri e il sottoala e il ventre bianchi. Il becco \u00e8 nero con i margini gialli e l'estremit\u00e0 arancione.\nComportamento.\nL'albatro testagrigia nidifica in colonie su alcune isole dell'Oceano Australe; le pi\u00f9 numerose si trovano in Georgia del Sud, nell'Atlantico meridionale, ma esistono anche colonie pi\u00f9 piccole sulle Isole Kerguelen, Crozet e Principe Edoardo, nell'Oceano Indiano, e sulle Isole Campbell, a sud della Nuova Zelanda. In un grosso nido viene deposto un unico uovo, covato per 72 giorni. Studi effettuati sull'Isola di Bird, in Georgia del Sud, hanno dimostrato che il pulcino viene nutrito con 616 g di cibo ogni 1,2 giorni, tanto che il suo peso pu\u00f2 raggiungere i 4900 g. In seguito, prima che impari a volare, dopo 141 giorni, perde parte del suo peso. Generalmente non torner\u00e0 alla colonia prima di 6-7 anni e non si riprodurr\u00e0 che qualche anno pi\u00f9 tardi. Se una coppia ha allevato con successo un pulcino, l'anno successivo non nidificher\u00e0 e passer\u00e0 il tempo in mare. Durante questo periodo possono coprire in volo grandi distanze e spesso girano svariate volte intorno al globo.\nAlimentazione.\nQuando si trova in mare, l'albatro testagrigia \u00e8 una specie pi\u00f9 pelagica degli altri \"mollymawk\" e preferisce nutrirsi in oceano aperto piuttosto che sulla piattaforma continentale. Si nutre soprattutto di calamari, ma cattura anche alcuni pesci. Proprio a causa delle sue abitudini pelagiche, il krill costituisce una parte meno importante della sua dieta. Per catturare le sue prede \u00e8 in grado di immergersi fino a profondit\u00e0 di 7 m, ma non lo fa molto di frequente."}
{"id": "2132934", "revid": "21880", "url": "https://it.wikipedia.org/wiki?curid=2132934", "title": "Omoceli", "text": ""}
{"id": "2132935", "revid": "20797833", "url": "https://it.wikipedia.org/wiki?curid=2132935", "title": "Omis", "text": ""}
{"id": "2132936", "revid": "1610933", "url": "https://it.wikipedia.org/wiki?curid=2132936", "title": "Albatro testagrigia", "text": ""}
{"id": "2132940", "revid": "729019", "url": "https://it.wikipedia.org/wiki?curid=2132940", "title": "Battaglia di Embata", "text": "La battaglia di Embata fu una battaglia navale combattuta nel 356 a.C. tra gli Ateniesi, guidati da Carete, e le citt\u00e0 che si erano ribellate al predominio ateniese (Bisanzio, Chio e Rodi, insieme ad altre). La battaglia si svolse a Embata, tra Chio ed Erythrae.\nPremesse.\nNel 357 a.C. Chio, Bisanzio e Rodi, insieme ad altre citt\u00e0, appartenenti alla lega di Delo, si ribellarono al dominio ateniese, con l'incoraggiamento del dinasta di Caria Mausolo. Una prima flotta guidata dal generale Carete, con 60 navi, fu inviata contro i ribelli. A questa si aggiunse un rinforzo di altre 60 navi inviate al comando di If\u00eccrate e di Timoteo, insieme a Menesteo, figlio del primo e genero del secondo, nell'estate del 356 a.C.\nBattaglia.\nChio, Bisanzio e Rodi misero insieme una flotta di 100 navi e secondo Diodoro Siculo attaccarono le isole fedeli ad Atene ed assediarono Samo. I comandanti ateniesi assediarono quindi Bisanzio e parte della flotta dei ribelli fu inviata a difesa della citt\u00e0. Le flotte si sarebbero fronteggiate nell'Ellesponto, ma l'arrivo di una tempesta avrebbe impedito che scoppiasse la battaglia perch\u00e9 Ificrate e Timoteo si sarebbero ritirati. Carete, che avrebbe voluto ugualmente combattere li avrebbe quindi accusati di tradimento con una lettera inviata ad Atene\nSecondo il resoconto di Cornelio Nepote nella vita di Timoteo, la flotta di Timoteo si sarebbe diretta a Samo, dove, avutane notizia si sarebbe diretto anche Carete. Scoppiata una tempesta Timoteo ed Ificrate si fermarono, mentre Carete prosegu\u00ec fino a Samo, inviando ai colleghi un messaggio che li invitava a raggiungerlo. Ingaggiata battaglia sub\u00ec una sconfitta perdendo parecchie navi. Avrebbe quindi inviato una lettera agli Ateniesi dicendo che avrebbe potuto prendere Samo se Timoteo e Ificrate non si fossero rifiutati di combattere.\nConseguenze.\nSegu\u00ec un processo contro Timoteo ed Ificrate. Secondo Polieno, durante il successivo processo Ificrate rinunci\u00f2 a difendersi, ma fece intravedere la sua spada ai giudici e fu dichiarato innocente, per timore che armasse tutti quelli della sua cerchia a sua difesa, in caso di condanna.\nTimoteo invece fu condannato ad una pesante multa e mor\u00ec in esilio a Calcide. L'avversione di Isocrate, amico e maestro di Timoteo, contro Carete sarebbe stata determinata da questo episodio"}
{"id": "2132941", "revid": "318966", "url": "https://it.wikipedia.org/wiki?curid=2132941", "title": "Orarium", "text": ""}
{"id": "2132942", "revid": "287204", "url": "https://it.wikipedia.org/wiki?curid=2132942", "title": "LOLCODE", "text": "LOLCODE \u00e8 un linguaggio di programmazione esoterico, ispirato al fenomeno di Internet dei lolcat. Il linguaggio \u00e8 stato creato nel 2007 da Adam Lindsay, ricercatore al dipartimento di ricerca informatica della Lancaster University.\nEsempi e struttura del linguaggio.\nIl linguaggio LOLCODE \u00e8 scritto attraverso uno slang in lingua inglese estremamente sintetico, in modo tuttavia da risultare comprensibile a chi conosce lo slang. Segue un semplice esempio di programma, che stampa a video il messaggio Hello world:\nEsempio 1\nHAI\nCAN HAS STDIO?\nVISIBLE \"HAI WORLD!\"\nKTHXBYE \nEsempio 2:\nHAI\nCAN HAS STDIO?\nPLZ OPEN FILE \"LOLCATS.TXT\"?\n AWSUM THX\n VISIBLE FILE\n O NOES\n INVISIBLE \"ERROR!\"\nKTHXBYE \nIn questo esempio vengono introdotti nuovi comandi: \nAltri comandi includono: \nEsempio 3:\nHAI\nCAN HAS STDIO?\nI HAS A VAR\nIM IN YR LOOP\n UP VAR!!1\n IZ VAR BIGGER THAN 10? KTHX\n VISIBLE VAR\nIM OUTTA YR LOOP\nKTHXBYE \nAltra versione del programma precedente:\nHAI\n CAN HAS STDIO?\nI HAS A VAR\n IM IN YR LOOP UPPIN YR VAR TIL BOTHSAEM VAR AN 10\n VISIBLE SUM OF VAR AN 1\n IM OUTTA YR LOOP\n KTHXBYE"}
{"id": "2132943", "revid": "633110", "url": "https://it.wikipedia.org/wiki?curid=2132943", "title": "Paul Marie Eug\u00e8ne Vieille", "text": "Biografia.\nPassato alla storia per essere stato l'inventore della Poudre B: si trattava di un nuovo tipo di polvere da sparo, completamente differente dalla polvere nera e molto pi\u00f9 potente. Professore di chimica divent\u00f2 membro dell'accademia delle scienze nel 1904."}
{"id": "2132951", "revid": "767487", "url": "https://it.wikipedia.org/wiki?curid=2132951", "title": "Zelda Schneersohn Mishkovsky", "text": "Biografia.\nZelda era nata nella citt\u00e0 di Yekatrinoslav da Sholom Shlomo e Rachel Schneersohn. Suo padre era discendente diretto del terzo Lubavitcher Rebbe, Tzemach Tzedek (Menachem Mendel Schneersohn), ed era cresciuta in una famiglia con forte radici nel movimento Chabad Lubavitch. Poi nel 1925 la sua famiglia si trasfer\u00ec a Gerusalemme, dove Zelda rimase per il resto della sua vita. Lavorava come insegnante. Cominci\u00f2 a scrivere poesie negli anni '30, ma il suo primo libro (\"Tempo libero\") fu pubblicato nel 1967.\nPoesia.\nZelda \u00e8 un raro esempio di religiosit\u00e0 fondata su una fede profonda e tradizionale, senza i dubbi e l'ironia sulla Halakhah che sono comuni tra i poeti ebrei del XIX, XX e XXI secolo. Le sue poesie riflettono la sua fede costante - per esempio in \"Kaasher berakhti 'al hanerot\" - \"Quando ho recitato la benedizione delle candele dello Shabbat\". \nAlunni.\nIl suo alunno pi\u00f9 famoso \u00e8 stato Amos Klausner, poi diventato lo scrittore Amos Oz. Oz ha scritto nel suo romanzo semi-autobiografico \"Una storia di amore e di tenebra\" che da bambino era innamorato di Zelda. Anni dopo il diploma, Oz fece visita alla poetessa nella sua casa e fu profondamente commosso dal fatto che Zelda ancora ricordasse come gli piaceva bere la limonata."}
{"id": "2132952", "revid": "115751", "url": "https://it.wikipedia.org/wiki?curid=2132952", "title": "Panporcino", "text": ""}
{"id": "2132954", "revid": "124656039", "url": "https://it.wikipedia.org/wiki?curid=2132954", "title": "Papaverina", "text": "La papaverina \u00e8 un alcaloide contenuto nell'oppio usato principalmente nel trattamento degli spasmi viscerali, vasospasmi (soprattutto quelli che coinvolgono cuore e cervello) e occasionalmente nel trattamento della disfunzione erettile. Sebbene si trovi nel papavero da oppio, la papaverina differisce sia nella struttura che nel meccanismo d'azione dagli alcaloidi analgesici dell'oppio (morfina).\nUn suo derivato di sintesi, il verapamil, \u00e8 un farmaco della classe dei calcioantagonisti che trova indicazione nel controllo delle tachicardie sopraventricolari e delle patologie coronariche.\nIndicazioni terapeutiche.\nLa papaverina \u00e8 approvata per il trattamento per gli spasmi del tratto gastrointestinali, del sistema biliare e dell'uretere e come vasodilatatore cerebrale e coronarico nelle emorragie subaracnoidee e nei bypass aorto-coronarici. La papaverina trova impiego anche come blando rilassante muscolare quando \u00e8 applicata direttamente ai vasi sanguigni.\nLa papaverina \u00e8 utilizzata anche per il trattamento della disfunzione erettile, sia da sola che in combinazione con altre sostanze. Quando \u00e8 iniettata direttamente nel tessuto erettile provoca un rilassamento della muscolatura liscia e conseguente afflusso di sangue ai corpi cavernosi, che causa un'erezione. \u00c8 disponibile anche un gel ad uso topico per il trattamento della disfunzione erettile.\n\u00c8 inoltre comunemente usata nella crioconservazione dei vasi sanguigni insieme ai glicosaminoglicano e a sospensioni proteiche; agisce infatti come vasodilatatore durante la crioconservazione quando \u00e8 usata in combinazione con verapamil, fentolamina, nifedipina, tolazolina o nitroprussiato di sodio.\nLa papaverina \u00e8 usata come farmaco Off-Label nella profilassi dell'emicrania. Non \u00e8 un farmaco di prima linea come alcuni beta bloccanti, calcio-antagonisti, antidepressivi triciclici o anticonvulsivante, ma piuttosto quando i farmaci di prima linea come gli SSRI o gli antagonisti del recettore per l'angiotensina II non sono efficaci, sono controindicati o hanno gravi effetti collaterali.\nLa papaverina \u00e8 presente anche nei sali di alcaloidi oppiacei come il papavereto e altri, insieme alla morfina, codeina, e in alcuni casi noscapina, in una percentuale simile a quella dell'oppio o diversa per una specifica applicazione.\nMeccanismo d'azione.\nIl meccanismo d'azione in vivo non \u00e8 ancora completamente chiaro, ma si osserva una significativa inibizione dell'enzima fosfodiesterasi che causa un aumento del livello di adenosina monofosfato ciclico. Inoltre pu\u00f2 alterare la respirazione mitocondriale.\nInoltre \u00e8 stato dimostrato che la papaverina \u00e8 un inibitore selettivo della fosfodiesterasi per il sottotipo PDE10A, presente principalmente nello striato del cervello.\nLa somministrazione cronica nei topi provoca un deficit motorio e cognitivo e un aumento di ansia, ma pu\u00f2 avere anche effetti antipsicotici, sebbene non tutti gli studi sostengono questi risultati.\nEffetti collaterali.\nGli effetti collaterali pi\u00f9 comuni della papaverina sono tachicardia ventricolare polimorfa, costipazione, interferenza con il test della bromosulfonftaleina (usato per determinare le funzioni epatiche), aumento del livello di transaminasi, aumento del livello di fosfatasi alcalina, sonnolenza e vertigini.\nEffetti collaterali rari includono rossore al viso, iperidrosi (eccessiva sudorazione), eruzione cutanea, ipotensione arteriosa, tachicardia, perdita di appetito, ittero, eosinofilia, piastrinopenia, epatite, mal di testa, reazioni allergiche, epatite cronica attiva, aggravamento dei vasospasmi cerebrali."}
{"id": "2132955", "revid": "204012", "url": "https://it.wikipedia.org/wiki?curid=2132955", "title": "Paul Vieille", "text": ""}
{"id": "2132972", "revid": "767487", "url": "https://it.wikipedia.org/wiki?curid=2132972", "title": "Mario West", "text": ""}
{"id": "2132977", "revid": "2175", "url": "https://it.wikipedia.org/wiki?curid=2132977", "title": "Idrogenosolfato di potassio", "text": ""}
{"id": "2132981", "revid": "170423", "url": "https://it.wikipedia.org/wiki?curid=2132981", "title": "Acie Law", "text": ""}
{"id": "2132986", "revid": "767487", "url": "https://it.wikipedia.org/wiki?curid=2132986", "title": "Solomon Jones", "text": ""}
{"id": "2132987", "revid": "1573940", "url": "https://it.wikipedia.org/wiki?curid=2132987", "title": "Palazzo Cicala-Raggio", "text": "Il palazzo Cicala-Raggio \u00e8 un edificio sito in vico Scuole Pie al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nL'edificio, presso la chiesa delle Scuole Pie, era in origine di propriet\u00e0 della famiglia Cicala, considerato come Albergo dei Nobili gi\u00e0 nel XIII secolo. Il portico a due fornici, gli archetti in mattoni con peducci in pietra, gli archi a sesto acuto in pietra bicroma tamponati con laterizio, che inquadrano polifore con colonnine, conferiscono all'edificio una forte connotazione medievale, esaltata dal restauro di tipo filologico di cui \u00e8 stato oggetto nel dopoguerra.\nLa sistemazione del XV secolo-XVI secolo ha portato alla gerarchizzazione dei piani in facciata, con la creazione di saloni affrescati al piano nobile, l'inserimento, nel prospetto su piazza dei Cinque Lampadi, di una balconata su mensole in marmo, l'impostazione del vano scala voltato, a due rampe libere, con balaustre a sacco e colonne in marmo.\n\u00c8 ancora visibile, ma impraticabile, l'accesso al cavedio comune con il civico 3 di piazza delle Scuole Pie. Nel 1614 il palazzo \u00e8 iscritto nei rolli di Genova, a nome di Giacomo Raggio.\nNel XVIII secolo l'intero isolato subisce modifiche per la chiusura parziale della loggia dei Cicala, e per l'ampliamento del passaggio dall'attuale piazza dei Cinque Lampadi a quelle delle Scuole Pie."}
{"id": "2132989", "revid": "3831", "url": "https://it.wikipedia.org/wiki?curid=2132989", "title": "Embata", "text": ""}
{"id": "2132994", "revid": "339392", "url": "https://it.wikipedia.org/wiki?curid=2132994", "title": "P.J.", "text": ""}
{"id": "2132998", "revid": "110157", "url": "https://it.wikipedia.org/wiki?curid=2132998", "title": "Palazzo Pietro Durazzo", "text": "Il palazzo Pietro Durazzo \u00e8 un edificio sito in piazza De Marini al civico 4 nel quartiere della Maddalena, che fa parte del centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nNel 1531, prima di piazza Banchi, la \"piazza nuova dei De Marini\" venne ricavata con la demolizione di pi\u00f9 case e di una torre degli eredi di Bernardo di San Salvatore Usodimare. Pietro Durazzo, doge della Repubblica di Genova nel biennio 1619-1621, costru\u00ec il proprio palazzo su progetto dell'architetto Andrea Ceresola detto \"il Vannone\", sull'area di una casa di Battista Durazzo espropriata e in parte demolita nel 1581.\nI lavori dovevano appena essersi conclusi quando, nel 1599, il palazzo fu inserito nel terzo bussolo dei rolli di Genova, dove ricompare soltanto nel 1664 a nome degli eredi di Nicol\u00f2 Durazzo.\nLo scalone, decorato ad infrascatura e illuminato dal cortile centrale, sale con la tradizionale composizione a rampe loggiate fino al secondo piano; anche l'atrio, oggi ridotto nelle dimensioni, era ampio e luminoso. Semplici e disadorni sono invece il portale e la facciata.\nIl palazzo, gi\u00e0 nel XIX secolo suddiviso negli attuali 29 appartamenti, \u00e8 stato accorpato a un altro edificio affacciato sulla Ripa. Lo scalone \u00e8 stato fortunatamente risparmiato ed \u00e8 ancora integro."}
{"id": "2133001", "revid": "2131061", "url": "https://it.wikipedia.org/wiki?curid=2133001", "title": "Copperheads", "text": "I Copperheads furono un movimento politico che si form\u00f2 durante il periodo della guerra di secessione all'interno del Partito Democratico e che si oppose alla guerra civile che vedeva gli unionisti contro i confederati. I Copperheads erano favorevoli ad una pace immediata con gli Stati del sud anche a costo di una secessione di questi ultimi, fatto che li espose a molte critiche specialmente negli stati settentrionali. Il nome Copperhead gli fu assegnato dai loro avversari politici che erano perlopi\u00f9 membri del Partito Repubblicano. Il nome Copperhead deriva dall'omonimo serpente e fu scelto proprio a causa della pericolosit\u00e0 di questo animale, che se provocato pu\u00f2 mordere senza preavviso, contrariamente a quanto invece fa un serpente a sonagli.\nTra gli esponenti pi\u00f9 famosi di questo movimento spicca certamente Clement L. Vallandigham.\nIl movimento dei Copperheads.\nIl movimento dei Copperheads us\u00f2 di frequente toni accesi e non risparmi\u00f2 una pesante critica all'allora presidente in carica Abraham Lincoln; ci\u00f2 nonostante il movimento non organizz\u00f2 mai azioni di violenza nei confronti del governo. A causa della loro opposizione alla guerra di secessione furono pi\u00f9 volte sospettati di tramare contro il governo federale e furono anche accusati di vilipendio. Numerosi furono inoltre i leader di questo movimento che dovettero scontare delle pene di detenzione.\nTra i gruppi pi\u00f9 attivi dei Copperheads spicca certamente il \"Knights of the Golden Circle\". Formatosi in Ohio intorno al 1850 apparve per la prima volta sulla scena politica intorno al 1861. Fu rinominato e riorganizzato nel 1863 con il nome \"the Order of American Knights\" per essere poi disciolto un anno pi\u00f9 tardi nel 1864 ed essere rifondato una terza volta con il nome di \"the Order of the Sons of Liberty\" a capo del quale c'era Vallandigham."}
{"id": "2133002", "revid": "767487", "url": "https://it.wikipedia.org/wiki?curid=2133002", "title": "Patrick O'Bryant", "text": ""}
{"id": "2133003", "revid": "108967165", "url": "https://it.wikipedia.org/wiki?curid=2133003", "title": "Eveline", "text": ""}
{"id": "2133005", "revid": "1305772", "url": "https://it.wikipedia.org/wiki?curid=2133005", "title": "Thalassarche melanophrys", "text": "L'albatro sopracciglio nero (\"Thalassarche melanophrys\" ) \u00e8 un grosso uccello marino della famiglia dei Diomedeidi. Sebbene sia incluso tra le specie in pericolo della Lista Rossa della IUCN, \u00e8 l'albatro pi\u00f9 diffuso e comune.\nTassonomia.\nLa sottospecie \"T. m. melanophrys\" nidifica nell'area attorno a Capo Horn, sulle Isole Falkland (soprattutto su Steeple Jason e Grand Jason), nella Georgia del Sud e nel settore dell'Oceano Indiano comprendente le Isole Crozet, Kerguelen ed Heard e McDonald. In passato era ritenuto una sottospecie dell'albatro sopracciglio nero anche l'albatro di Campbell (\"T. impavida\").\nDescrizione.\nL'albatro sopracciglio nero \u00e8 un albatro di medie dimensioni, lungo 80\u201395\u00a0cm, con un'apertura alare di 200\u2013235\u00a0cm ed un peso medio di 3,7\u00a0kg. Come le altre specie di albatro note come \"mollymawk\", si pu\u00f2 distinguere dall'albatro urlatore per le ali completamente scure, per la presenza di una banda scura sulla coda e dimensioni inferiori. Le caratteristiche che lo differenziano da tutti gli altri \"mollymawk\" sono i sopraccigli scuri che gli danno il nome, una larga zona nera ai margini del sottoala di colore bianco, la testa bianca e il becco arancione con la punta di colore pi\u00f9 scuro. Nei giovani le ali sono pi\u00f9 scure e la testa grigia, cos\u00ec come il becco, dalla punta nera. Sono simili all'albatro testagrigia, ma quest'ultimo ha il becco completamente nero e segni scuri sulla faccia pi\u00f9 marcati.\nDistribuzione.\nL'albatro sopracciglio nero \u00e8 un abitante circumpolare degli oceani meridionali. A causa di una tendenza migratoria verso il nord, \u00e8 probabilmente l'unica specie di albatro che si pu\u00f2 trovare nell'Atlantico settentrionale.\nNonostante avvenga molto raramente, negli ultimi anni un albatro di questa specie ha trascorso l'estate nelle colonie scozzesi di sule (Bass Rock, Hermaness e Sula Sgeir). Gli ornitologi ritengono che si tratti dello stesso esemplare, noto come \"Albert\", che abita nella Scozia settentrionale. Si pensa che abbia raggiunto l'Atlantico settentrionale pi\u00f9 di 40 anni fa e si sospetta abbia pi\u00f9 di 47 anni. Un simile caso si \u00e8 riscontrato anche nella colonia di sule dell'isola faroese di Mykines, dove un albatro sopracciglio nero visse tra questi uccelli per oltre 30 anni. Proprio per questo motivo in faroese l'albatro viene chiamato \u00abRe delle Sule\u00bb (\"S\u00falukongur\").\nConservazione.\nNel 2013, a seguito di nuovi controlli sulla popolazione, l'IUCN abbassa il rischio di estinzione portandolo da specie in pericolo a prossimo alla minaccia."}
{"id": "2133006", "revid": "1610933", "url": "https://it.wikipedia.org/wiki?curid=2133006", "title": "Albatro sopraccigli neri", "text": ""}
{"id": "2133007", "revid": "1573940", "url": "https://it.wikipedia.org/wiki?curid=2133007", "title": "Palazzo Gio Batta Senarega", "text": "Il palazzo Gio Batta Senarega \u00e8 un edificio sito in piazza Senarega al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nLa piazza, sede della consorteria nobiliare degli Uso di Mare per tutto il Medioevo, \u00e8 il luogo prescelto da Gio. Batta Senarega per la costruzione del palazzo posto nei rolli pochi anni dopo l'edificazione.\nCoinvolto nelle opere di ampliamento del centro mercantile di Banchi, viene ridotto nelle dimensioni con la demolizione dell'archivolto sopra la strada che da Soziglia conduce a Banchi, l'attuale via degli Orefici nel 1507.\nL'opinione comune ancora nel 1797 identifica il palazzo come Senarega pur essendo stato Pallavicini e Spinola mentre, quella che all'epoca \u00e8 piazzetta Mele, diviene l'attuale piazza Senarega.\nLe due facciate principali, verso la loggia e verso la via di maggiore percorrenza, sono affrescate a quadrature con motivi architettonici."}
{"id": "2133012", "revid": "1305772", "url": "https://it.wikipedia.org/wiki?curid=2133012", "title": "Giovanni Antonio De Pieri", "text": "Biografia.\nDetto \"lo Zoppo\" per una menomazione fisica, oper\u00f2 nel territorio della Repubblica Veneta e fu allievo di Francesco Maffei. Nella pinacoteca civica di Vicenza sono conservate diverse sue opere.\nSecondo Renato Cevese:\nAvr\u00e0 come aiutante e convivente un'altra pittrice vicentina, Rosa Pozzolo, la quale fu costituita erede."}
{"id": "2133013", "revid": "745179", "url": "https://it.wikipedia.org/wiki?curid=2133013", "title": "Special Herbs", "text": ""}
{"id": "2133015", "revid": "827882", "url": "https://it.wikipedia.org/wiki?curid=2133015", "title": "Discografia di Daniel Dumile", "text": "Quello che segue \u00e8 l'elenco delle pubblicazioni discografiche dell'artista hip hop statunitense Daniel Dumile, conosciuto con numerosi alter ego, tra cui MF Doom.\nMixtape.\n - MF DOOM - \"\" (Diess)\nCollaborazioni su album di altri artisti.\n1989\n2001\n2002\n2003\n2004\n2005\n2006\n2007\n2008\nCollaborazioni.\nDanger Mouse.\nDangerdoom \u00e8 un progetto che vede insieme MF Doom e il produttore e dj Danger Mouse. Insieme i due hanno realizzato:\nGhostface Killah.\nGhostface Killah \u00e8 un MC newyorchese, facente parte del collettivo Wu-Tang Clan.\nInsieme a MF Doom dovrebbe realizzare un disco il cui titolo, ancora da confermare, \u00e8 \"Swift &amp; Changeable\"\nKMD.\nI KMD sono stati il primo gruppo in cui ha militato Daniel Dumile. Con loro ha pubblicato:\nMadlib.\nMadvillain \u00e8 un progetto che vede insieme MF Doom, nei panni di Victor Vaughn e Madlib. Insieme i due hanno realizzato:"}
{"id": "2133020", "revid": "799504", "url": "https://it.wikipedia.org/wiki?curid=2133020", "title": "Palazzo Lercari-Spinola", "text": "Il palazzo Lercari-Spinola \u00e8 un edificio sito in via degli Orefici al civico 7 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nEdificato dalla famiglia Lercari nella seconda met\u00e0 del XVI secolo ristrutturando alcune delle proprie \"domus\" che comprendevano nel XIII secolo anche due torri, si trova nei rolli a partire dal 1576, come casa di Gio. Batta Lercari.\nLe altissime posizioni tenute, quattro volte nella prima pisside e una volta nella seconda, testimoniano l'alta considerazione in cui il grande palazzo, passato sullo scorcio del secolo agli Spinola, era tenuto allora. Alizeri ne ricord\u00f2 gli affreschi del primo piano con \"Storie di Psiche\" attribuite ai Semino, e le prospettive e allegorie del piano superiore, oltre al maestoso portale ad arco con telamoni che ricorda i modi di Della Porta o di Vassalli.\nLa vasta facciata esalta l'unitariet\u00e0 del palazzo e ne maschera le preesistenze ben visibili nel prospetto laterale che, appena leggibile per la ristrettezza del vicolo, svela una ricchezza inaspettata: il portico a fasce bicrome con sovrapposta cornice di beccatelli floreali e le delicate trifore, importanti segnali di un passato medievale non del tutto perduto.\nIl palazzo, che conserva lo scalone voltato fino al secondo piano, compreso il solenne ballatoio del primo piano, ospita oggi uffici e appartamenti, dopo essersi unito nel dopoguerra con due edifici retrostanti che prospettano su via Conservatori del Mare. Lo scalone e le sue decorazioni sono riferite a Giovanni Angelo Montorsoli."}
{"id": "2133023", "revid": "339392", "url": "https://it.wikipedia.org/wiki?curid=2133023", "title": "Film del terrore", "text": ""}
{"id": "2133028", "revid": "1305772", "url": "https://it.wikipedia.org/wiki?curid=2133028", "title": "Copperhead", "text": ""}
{"id": "2133033", "revid": "1123126", "url": "https://it.wikipedia.org/wiki?curid=2133033", "title": "Arcidiocesi di Petra", "text": "L'arcidiocesi di Petra (in latino: \"Archidioecesis Petrensis in Palaestina\") \u00e8 una sede soppressa e sede titolare della Chiesa cattolica.\nA partire dal XII secolo, fu una delle quattro arcidiocesi facenti capo al patriarcato di Gerusalemme dei Latini, nel Regno crociato di Gerusalemme.\nStoria.\nPetra, il cui sito archeologico si trova nell'odierna Giordania, era l'antica sede metropolitana della provincia romana della Palestina Terza nella diocesi civile d'Oriente e nel patriarcato di Gerusalemme. Dipendevano dalla provincia ecclesiastica di Petra le seguenti diocesi suffraganee: Arad, Areopoli, Arindela, Augustopoli, Metrocomias, Caracmoba, Ela, Elusa, Faran, Feno, Jotapa e Zoara.\nTra le testimonianze archeologiche pi\u00f9 importanti circa la presenza cristiana a Petra, \u00e8 da segnalare la scoperta di un'iscrizione nella cosiddetta \"\u00abtomba all'urna corinzia\u00bb\", uno dei monumentali edifici funerari della citt\u00e0: nell'iscrizione si ricorda la trasformazione della tomba in chiesa (forse la cattedrale?) e la sua consacrazione nel 446 al tempo del vescovo Giasone e del diacono Giuliano. A partire dal 1990 \u00e8 stata riportata alla luce un'altra monumentale chiesa di epoca bizantina, ricca di numerosi e perfettamente conservati mosaici; anche questa chiesa potrebbe essere stata la cattedrale di Petra.\nLa sede di Petra, come tutte le altre sedi episcopali della provincia della Palestina Terza, faceva parte del patriarcato di Antiochia e della metropolia di Bosra, fino a met\u00e0 del V secolo quando tutta la provincia ecclesiastica fu sottomessa al patriarca di Gerusalemme.\nNonostante la ricchezza del sito, le fonti monumentali, epigrafiche e musive hanno restituito il nome di un solo vescovo, Giasone nel 446. Le fonti letterarie conoscono solo cinque vescovi di Petra. Il primo \u00e8 anche il pi\u00f9 noto, sant'Asterio; prese parte al concilio di Sardica (343/344), dove intervenne duramente contro l'arianesimo, che gli caus\u00f2 l'esilio in Africa per volont\u00e0 di Costanzo II; ritornato in patria, prese parte ad un concilio celebrato ad Alessandria nel 362; durante il suo esilio la sede fu occupata dall'ariano Germano, che prese parte nel 359 al concilio di Seleucia.\nSegue Giovanni, che fu probabilmente il primo metropolita di Petra, e che fu tra i destinatari della lettera scritta nel 457 a tutti i metropoliti dell'impero dall'imperatore Leone I dopo l'uccisione di Proterio di Alessandria. Teodoro prese parte al sinodo di Gerusalemme del 536 convocato dal patriarca Pietro di Gerusalemme contro Antimo di Costantinopoli e che vide riuniti assieme i vescovi delle Tre Palestine. L'ultimo vescovo noto \u00e8 Atenogene, di cui parla Giovanni Mosco nel suo \"Prato spirituale\". Le Quien documenta l'esistenza di un Doroteo di Petra nel 1672; fu probabilmente un arcivescovo titolare della Chiesa ortodossa di Gerusalemme.\nNel XII secolo, in epoca crociata, fu eretta un'arcidiocesi di rito latino chiamata \"Petra Deserti\", serviva la regione dell'Oltregiordano e, tradizionalmente, anche il monastero di Santa Caterina sul Monte Sinai, sebbene la protezione dei Crociati arrivasse raramente cos\u00ec lontano. Ne fu primo arcivescovo Guerrico, documentato dal 1168 al 1183, che fu probabilmente anche l'unico titolare di questa sede in epoca crociata. L'arcidiocesi latina aveva sede in Charac-Moba, l'antica capitale dei Moabiti ora Al-Karak, e non va confusa con Petra, l'attuale Ouadi-Moussa.\nLa conquista musulmana nel VII secolo aveva eliminato il controllo bizantino dall'area e con esso la protezione per i Cristiani.\nTuttavia comunit\u00e0 cristiane di palestinesi e siriani avevano prosperato durante l'occupazione islamica e, con la nascita dei principati crociati, esse furono poste sotto la supervisione dell'arcidiocesi con l'intenzione di ripristinare le radici cristiane nell'area.\nSi aggiunsero presto numerosi \"Ifranj\" e, prima della riconquista di Saladino, l'area aveva un crescente numero di comunit\u00e0 cattoliche.\nA seguito della conquista del regno di Gerusalemme operata da Saladino, quel poco di protezione di cui i cristiani avevano goduto fu eliminata e le nascenti comunit\u00e0 cristiane furono presto distrutte.\nDal XVII secolo Petra \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 4 dicembre 1970."}
{"id": "2133045", "revid": "1543377", "url": "https://it.wikipedia.org/wiki?curid=2133045", "title": "Romare Bearden", "text": "Biografia.\nPrimi anni ed istruzione.\nBearden nacque in Carolina del Nord, frequent\u00f2 la De Witt Clinton High School nel Bronx e complet\u00f2 poi i suoi studi alla New York University. Il suo percorso di studi non fu continuo, in quanto in alcuni periodi lo interruppe per giocare a baseball da professionista nelle Negro Leagues. Bearden segu\u00ec corsi d'arte e divenne prima disegnatore di cartoni animati e poi direttore artistico di \"The Medley\", il mensile della Eucleian Society.\nBearden aveva molti interessi ed abilit\u00e0. Scrisse e pubblic\u00f2 articoli su diversi argomenti e cre\u00f2 vignette satiriche. Disegn\u00f2 costumi e scenari per famosi balletti e compagnie teatrali, illustr\u00f2 libri di importanti scrittori, collabor\u00f2 a scrivere libri sull'arte e sulla cultura afroamericana e compose canzoni. Gli venne anche offerta l'opportunit\u00e0 di far parte della squadra di baseball dei Philadelphia Athletics, ma rifiut\u00f2.\nCarriera da artista.\nFu allievo dell'artista tedesco George Grosz alla Art Students League di New York tra il 1936 e il 1937. Nello stesso periodo, i suoi dipinti rappresentavano spesso scene del sud degli Stati Uniti, e il suo stile era spesso influenzato da artisti messicani, tra cui Diego Rivera e Jos\u00e9 Clemente Orozco. Poco dopo, inizi\u00f2 il primo dei suoi periodi di lavoro per il New York Department of Social Services. Durante la seconda guerra mondiale, Bearden si un\u00ec all'esercito, prestando servizio dal 1942 al 1945. Torn\u00f2 in Europa nel 1950 per studiare filosofia alla Sorbona.\nNel periodo tra la guerra e la sua permanenza a Parigi, Bearden riscosse alcuni importanti successi artistici. Svilupp\u00f2 uno stilo ispirato al cubismo, con linee scure e piccoli sprazzi di colore con i quali produceva rappresentazioni astratte di scene tratte dall'Iliade e dalla passione di Cristo. Nel 1949 venne per\u00f2 escluso dalla \"Samuel Kootz Gallery\" in quanto i suoi lavori non erano abbastanza astratti.\nBearden si diede allora alla musica, scrivendo la canzone \"Sea Breeze\", registrata da Billy Eckstine e Dizzy Gillespie; \u00e8 tuttora considerata un classico del jazz. Nel 1954, a 42 anni d'et\u00e0, spos\u00f2 Nanette Rohan, una ballerina ventisettenne, che divenne anche lei artista e critica. La coppia cre\u00f2 in seguito anche la Bearden Foundation per aiutare giovani artisti. Nanette si adoper\u00f2 anche per convincere il marito a ritornare alle arti visive.\nVerso la fine degli anni cinquanta, i lavori di Bearden divennero pi\u00f9 astratti e inizi\u00f2 ad usare strati di colori ad olio per produrre effetti mutevoli e nascosti. Nel 1956, inizi\u00f2 a studiare con un calligrafo cinese, che gli diede nuove idee sullo spazio e la composizione dei dipinti. Pass\u00f2 anche molto tempo studiando famosi dipinti europei, in particolare quelli degli olandesi Johannes Vermeer, Pieter de Hooch e Rembrandt. Inizi\u00f2 ad esporre di nuovo nel 1960. Nello stesso periodo, la coppia si trasfer\u00ec nell'isola caraibica di Saint Martin.\nCollage.\nDurante il periodo di lotta del movimento per i diritti civili negli anni sessanta, cambi\u00f2 stile di nuovo, concentrandosi sul collage. Dopo aver aiutato a formare un gruppo di artisti per supportare i diritti civili, il lavoro di Bearden divenne pi\u00f9 figurativo e pi\u00f9 socialmente consapevole. Nel 1964 tenne una mostra intitolata \"Proiezioni\", in cui introdusse il suo nuovo stile. Questi lavori furono apprezzati dal pubblico e vennero quindi riesposti l'anno successivo alla Corcoran Gallery of Art di Washington D.C.. Continu\u00f2 a lavorare a collage fino alla morte e questi sono considerati i suoi migliori lavori.\nDa allora molti musei hanno ospitato mostre dedicate a Bearden, tra le quali quella nel 1971 al Museum of Modern Art intitolata \"Prevalence of Ritual\", l'esposizione di stampe intitolata \"A Graphic Odyssey\" sui suoi ultimi quindici anni di vita, e la retrospettiva del 2005 alla National Gallery of Art intitolata \"The Art of Romare Bearden\".\nUn murale di Romare Bearden alla stazione della metropolitana di Gateway Center a Pittsburgh \u00e8 stato valutato 15 milioni di dollari. \"Non ci aspettavamo che valesse cos\u00ec tanto\" ha detto la portavoce della Port Authority of Allegheny County \"non siamo in grado di custodire un pezzo cos\u00ec importante.\" Per confezionare il murale, di 60 piedi per 13, intitolato \"Pittsburgh Recollections\", Bearden ha guadagnato 90.000 $. \u00c8 stato installato nel 1984.\nEredit\u00e0.\nRomare Bearden mor\u00ec a New York l'11 marzo 1988 in seguito a complicazioni dovute al cancro.\nDue anni dopo la sua morte, venne creata la Romare Bearden Foundation. Questa organizzazione no-profit serve anche per \"preservare e perpetuare l'eredit\u00e0 di questo eccellente artista americano\"..\nRecentemente, ha iniziato a sviluppare programmi indirizzati a supportare e finanziare bambini, scolari ed artisti emergenti..\nLavori pubblicati.\nRomare Bearden \u00e8 autore di:\nRomare Bearden \u00e8 coautore di:"}
{"id": "2133047", "revid": "204012", "url": "https://it.wikipedia.org/wiki?curid=2133047", "title": "Paul H\u00e9roult", "text": ""}
{"id": "2133050", "revid": "124255886", "url": "https://it.wikipedia.org/wiki?curid=2133050", "title": "Alexis Ajin\u00e7a", "text": ""}
{"id": "2133051", "revid": "174925", "url": "https://it.wikipedia.org/wiki?curid=2133051", "title": "Ohel", "text": "Ohel (; plur. \"ohalim\", lett. \"tenda\") si riferisce sia ad una ordinaria tenda o una abitazione, sia ad una struttura costruita sopra una tomba quale segno di prominenza e importanza della persona l\u00ec sotto sepolta. Nello specifico attualmente Ohel \u00e8 un tempio religioso a Queens, New York, meta di pellegrinaggio annuale di migliaia di ebrei. Vi sono sepolti il \"Rebbe\", Rabbi Menachem Mendel Schneerson e suo suocero Rabbi Yosef Yitzchok Schneersohn (i due pi\u00f9 recenti capi religiosi del movimento ebraico ortodosso chiamato Chabad-Lubavitch). Anche le tombe dei precedenti Rebbe di Chabad sono chiamate \"Ohel\".\nL'Ohel Chabad si trova al Cimitero Montefiore (sul \"Francis Lewis Boulevard\") di Queens, a New York.\nBreve storia.\nCome abitazione.\nLa parola \"ohel\" viene citata diverse volte nel Tanakh contestualmente ad una abitazione; in particolare ci si riferisce alla tenda di Abramo, nella quale accoglieva viandanti (Genesi 18:2-8), o alle tende nelle quali Giacobbe e le sue mogli vivevano e viaggiavano (Genesi 31:33).\nCome casa di studio.\n\"Ohel\" \u00e8 anche sinonimo di una \"Beth Midrash\", dal momento che la Torah descrive il patriarca Giacobbe quale \"uomo semplice, che abitava in tende\" (Gen. 25:27) \u2014 che Rashi spiega riferirsi alle \"tende di Shem e Eber\" nelle quali Giacobbe studi\u00f2 la Torah. Basata su questa interpretazione, la parola \"ohel\" \u00e8 anche usata per nominare una sinagoga, come la \"Sinagoga Ohel Rachel\" a Shanghai e la \"Sinagoga Ohel Leah\" a Hong Kong.\nCome copertura di sepolcro.\nMolti importanti rebbe chassidici e capi di comunit\u00e0 ebraiche sono sepolti in tombe sovrastate da strutture simili ad abitazioni, chiamate appunto \"ohel\". Oltre all'ohel Chabad esistono quelli del Gaon di Vilna; di Rabbi Jonathan ben Uzziel (il suo sepolcro viene solitamente chiamato col nome del luogo ove si trova, \"Amuka\" - da Amuka appunto, in Israele); i rebbe della dinastia Sochatchov, Rabbi Avrohom Bornsztain e suo figlio Rabbi Shmuel Bornsztain; Rabbi Chaim Ozer Grodzinski, capo religioso degli ebrei dell'Europa orientale pre-bellica.\nIn Israele i profeti ebraici, i saggi talmudici e i principali capi religiosi sono sepolti sotto imponenti \"ohalim\", come quello sopra la tomba di Rachele vicino a Betlemme, l'\"ohel\" color turchese sopra la tomba del profeta Abacuc vicino a Pardes Hanna, e l'\"ohel\" che ricopre la tomba di Chaim Joseph David Azulai (detto il \"Chida\") a Har HaMenuchot in Gerusalemme.\nCome nome proprio.\n\"Ohel\" \u00e8 il nome del quarto figlio di Zorobabele; il suo nome viene citato nei Libri delle Cronache I, 3:20.\nTeatro.\nOhel \u00e8 il nome del teatro dei lavoratori fondato a Tel Aviv nel 1925 da Moshe Halevy. Sostenuto dalla Histadrut e composto inizialmente da attori dilettanti scelti solo tra gli operai e i contadini, il teatro Ohel diventa in breve tempo una importante istituzione nazionale. In declino dagli anni '50, chiude definitivamente nel 1969."}
{"id": "2133052", "revid": "767487", "url": "https://it.wikipedia.org/wiki?curid=2133052", "title": "Robert Hayden", "text": "Biografia.\nNato come Asa Bundy Sheffey, Robert Hayden crebbe a Detroit, Michigan. Nato da genitori separatisi prima che lui venisse al mondo, Hayden venne dato in affidamento ad una famiglia di vicini,\n Sue Ellen Westerfield e William Hayden, e crebbe in un ghetto di Detroit soprannominato \"\"Paradise Valley\". Testimone di continue liti e spesso picchiato a sua volta, Hayden visse in una casa dove vigeva uno stato di \"tensione cronica\", i cui effetti si sarebbero fatti sentire sul poeta per tutta la vita. I suoi traumi infantili lo portarono a debilitanti attacchi di depressione che lui chiamava \"le mie buie notti dell'anima\"\".\nA causa della sua miopia e della bassa statura, era spesso ostracizzato dal gruppo dei suoi coetanei. Di conseguenza, per sfuggire sia ai membri della famiglia, sia agli altri ragazzini, Hayden passava il suo tempo a leggere. Frequent\u00f2 il Detroit City College (Wayne State University) e part\u00ec nel 1936 per lavorare al Federal Writers' Project, dove fece ricerche su storia e cultura popolare dei neri d'America.\nEra stato cresciuto come battista, ma si convert\u00ec al bahaismo all'inizio degli anni quaranta, dopo aver sposato Erma Inez Morris. \u00c8 uno dei pi\u00f9 conosciuti poeti Bah\u00e1'\u00ed, e la religione ha influenzato molto il suo lavoro.\nDopo aver lasciato il lavoro al Federal Writers' Project nel 1938, sposato Erma Morris nel 1940 e pubblicato il suo primo libro, \"Heart-Shape in the Dust\" (1940), Hayden si iscrisse alla University of Michigan nel 1941 e l\u00ec vinse un Hopwood Award.\nMentre inseguiva la laurea, Hayden studi\u00f2 con W. H. Auden, che indirizz\u00f2 il suo interesse sui problemi della forma poetica, della tecnica e della disciplina artistica. La sua influenza si nota nei versi di Hayden. Dopo aver finito l'universit\u00e0 ed essersi laureato nel 1942 ed aver insegnato alcuni anni in Michigan, Hayden and\u00f2 alla Fisk University nel 1946, dove rimase per ventitr\u00e9 anni.\nMor\u00ec a Ann Arbor, Michigan, nel 1980, a 66 anni.\nCarriera.\nHayden fu eletto alla American Academy of Poets nel 1975. Dal 1976 al 1978 fu consulente in poesia alla Library of Congress.\nLa sua poesia pi\u00f9 famosa ed antologizzata \u00e8 \"Those Winter Sundays\", che tratta il ricordo dell'amore paterno e la solitudine.\nAltre poesie famose sono \"The Whipping\" (su un ragazzino severamente punito), \"Middle Passage\", \"Runagate, Runagate\", and \"Frederick Douglass\".\n\u00c8 stato influenzato da Elinor Wylie, Countee Cullen, Paul Laurence Dunbar, Hughes, Arna Bontemps, John Keats, Auden e William Butler Yeats. Le sue opere si riferiscono spesso alla situazione critica degli afroamericani, di solito usando il quartiere della Paradise Valley come scenario, come fa in \"Heart-Shape in the Dust\". Nei suoi scritti si ritrova anche l'uso dei dialetto parlato dalle persone di colore e di espressioni usate dal popolo. Hayden scrisse anche poesie politiche, tra cui un ciclo sulla Guerra del Vietnam."}
{"id": "2133055", "revid": "254401", "url": "https://it.wikipedia.org/wiki?curid=2133055", "title": "Palazzo Brancaleone Grillo", "text": "Il palazzo Brancaleone Grillo \u00e8 un edificio sito in vico delle Mele al civico 6 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nBrancaleone Grillo ambasciatore del papa e del re di Spagna, costruisce il palazzo a met\u00e0 del XV secolo sul luogo dove si trovava una \"domus\" magna della famiglia. \u00c8 un edificio di grandi dimensioni rispetto ai canoni della Genova tardomedievale e inedito per la scelta di ricucire le case attorno ad un cortile angolare.\nL'introduzione della scala loggiata, che si ripete in altri palazzi coevi (delle famiglie Doria, Spinola e Centurione), guadagnando aria e luce con un corpo pi\u00f9 basso, mostrano l'intuito creativo e ambientale di quei magistri antelami che tanta parte hanno avuto nell'edilizia genovese.\nL'unitariet\u00e0 dell'intervento lombardo \u00e8 evidente nella cordonatura che contorna il portale, la balaustra delle scale e gli anelli delle colonne che sostengono gli archi del cortile interno. La balaustra a \"colonnelli\", ossia pilastrini con capitello, \u00e8 un raro esempio di balaustra quattrocentesca originale. Secondo lo storico Federico Alizeri il portale con il bassorilievo raffigurante \"San Giorgio e il drago\" fu commissionato proprio in quegli anni ai fratelli Gagini.\nTuttavia studi recenti di Aldo Galli hanno attribuito ai maestri caronesi, Filippo Solari e Andrea Da Ciona, il portale del palazzo di Brancaleone Grillo.\nAcquistato nel 1496 da Luca Spinola, entrer\u00e0 nei rolli di Genova dal 1576 con Nicol\u00f2 Spinola.\nL'espansione del piano nobile su vico delle Mele e gli affreschi degli appartamenti (in parte scialbati) ad opera di Luca Cambiaso, \"Nozze di Amore e Psiche\" e \"Augusto assiso in trono\" e di Lazzaro Tavarone, \"Mos\u00e8 con gli Ebrei nel deserto\", trasformano l'immagine del palazzo.\nLa \"Madonna con putto\" (forse una copia) posta nel cortile e il bassorilievo in facciata con \"San Giovanni nel deserto che presenta a Dio la famiglia\" sono anteriori al XVI secolo.\nNel palazzo sono state girate nel 2007 le scene del film di Silvio Soldini \"Giorni e nuvole\", con protagonisti Antonio Albanese e Margherita Buy."}
{"id": "2133063", "revid": "298055", "url": "https://it.wikipedia.org/wiki?curid=2133063", "title": "Jim Fajella", "text": ""}
{"id": "2133066", "revid": "599013", "url": "https://it.wikipedia.org/wiki?curid=2133066", "title": "Ryan Hollins", "text": ""}
{"id": "2133068", "revid": "123716869", "url": "https://it.wikipedia.org/wiki?curid=2133068", "title": "Louise de La Fayette", "text": "Biografia.\nLa famiglia.\nFu una dei cinque figli di Jean conte de La Fayette e di Margherita di Borbone-Busset.\nIl legame con Luigi XIII.\nDama di compagnia della regina Anna d'Austria, nel marzo 1635 Luigi XIII si invagh\u00ec di lei. Il legame fu all'inizio appoggiato dal cardinale Richelieu, che intendeva fare allontanare la favorita Marie de Hautefort, amica della regina e nemica del cardinale. Il primo incontro avvenne per l'esattezza durante un balletto al Louvre il 18 febbraio 1635.\nGli incontri in convento.\nIl 19 maggio 1637 la ragazza, pia e modesta, si chiuse nel convento delle Figlie della Visitazione di Sainte-Marie, in rue Saint-Antoine, a Parigi, divenendo suor Angelica. Il legame con il re, per\u00f2, and\u00f2 avanti per un paio d'anni. Luigi andava spesso a farle visita, in quanto in lei trovava una confidente.\nL'influenza politica.\nLa giovane cercava di convincere il sovrano a fare allontanare il cardinale, a far richiamare dall'esilio la madre Maria de' Medici e a riconciliarsi con la moglie., dalla quale non aveva ancora avuto un erede.\nFu cos\u00ec di ritorno dal convento, la notte del 5 dicembre 1637, che il re dovette rifugiarsi nel palazzo del Louvre, ove dimorava la regina. Era infatti ormai buio ed era cattivo tempo. Dopo sette anni dall'ultimo aborto e dopo quella notte, la regina rimase incinta del futuro Luigi XIV.\nDivenuta superiora nel 1657, suor Angelica mor\u00ec l'11 gennaio 1665."}
{"id": "2133070", "revid": "486946", "url": "https://it.wikipedia.org/wiki?curid=2133070", "title": "Ferdinando di Sassonia-Coburgo-Saalfeld", "text": ""}
{"id": "2133073", "revid": "729019", "url": "https://it.wikipedia.org/wiki?curid=2133073", "title": "Buttes Chaumont (metropolitana di Parigi)", "text": "Buttes Chaumont \u00e8 una stazione sulla linea 7 bis della metropolitana di Parigi ed \u00e8 ubicata nel XIX arrondissement di Parigi.\nLa stazione.\nLa stazione venne inaugurata nel 1912.\n\u00c8 considerata come la stazione pi\u00f9 \"profonda\" di Parigi, profonda nel senso del numero di gradini rispetto alla strada. La sua doppia scala simmetrica che collega i due ingressi ai marciapiedi della stazione sono costituite da 149 gradini per un dislivello di 24,58 metri.\nNel 2011, sono stati registrati 575182 ingressi. Nel 2013 sono stati registrati 507867 ingressi."}
{"id": "2133096", "revid": "1573940", "url": "https://it.wikipedia.org/wiki?curid=2133096", "title": "Qataban", "text": "Il Qataban () fu uno degli antichi regni sud-arabici che prosperarono nella vallata del wadi Bayhan. Come molti altri regni yemeniti, si arricch\u00ec grazie al traffico del franchincenso e della mirra, che si usava bruciare in diversi culti religiosi. \nLa capitale era Timna, collocata lungo la rotta mercantile che passava attraverso i regni del Hadramawt, di Sheba e di Ma'in. La principale divinit\u00e0 era \u02bfAmm, o \"Zio\", e i qatabanici usavano chiamare se stessi \"figli di \u02bfAmm\".\nFu il pi\u00f9 importante regno yemenita nella seconda met\u00e0 del I millennio a.C., quando i suoi sovrani assunsero il titolo di \"federatori\", MKRB (normalmente vocalizzato Mukarrib), un tempo visti come re-sacerdoti."}
{"id": "2133105", "revid": "599013", "url": "https://it.wikipedia.org/wiki?curid=2133105", "title": "Matt Carroll", "text": ""}
{"id": "2133107", "revid": "287204", "url": "https://it.wikipedia.org/wiki?curid=2133107", "title": "Paul-Louis-Toussaint H\u00e9roult", "text": "Biografia.\nNel 1886 brevett\u00f2 un processo per la preparazione dell'alluminio, che si basava sull'elettrolisi di una soluzione di allumina in criolite fusa. Mentre H\u00e9roult la brevett\u00f2 in Francia, Charles Martin Hall fece lo stesso (nello stesso anno) negli Stati Uniti. Per via di ci\u00f2 il processo si chiam\u00f2 processo di Hall-H\u00e9roult.\nH\u00e9roult inoltre viene ricordato per avere inventato il forno elettrico per acciaio nel 1900. In seguito venne chiamato a ricoprire alcune cariche importanti negli USA, dove continu\u00f2 a progettare.\nNel 1903 ricevette una laurea honoris causa dall'Universit\u00e0 di Aix-la-Chapelle. Nel 1904 venne nominato cavaliere della legione d'onore."}
{"id": "2133112", "revid": "124123", "url": "https://it.wikipedia.org/wiki?curid=2133112", "title": "Tommaso Juglaris", "text": ""}
{"id": "2133114", "revid": "287204", "url": "https://it.wikipedia.org/wiki?curid=2133114", "title": "Navagam Ghed", "text": " \nNavagam Ghed \u00e8 una suddivisione dell'India, classificata come \"municipality\", di 39.483 abitanti, situata nel distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 51' 0 N e 73\u00b0 42' 0 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Navagam Ghed assommava a 39.483 persone, delle quali 20.706 maschi e 18.777 femmine. I bambini di et\u00e0 inferiore o uguale ai sei anni assommavano a 4.692, dei quali 2.573 maschi e 2.119 femmine. Infine, coloro che erano in grado di saper almeno leggere e scrivere erano 28.544, dei quali 16.023 maschi e 12.521 femmine."}
{"id": "2133116", "revid": "1652635", "url": "https://it.wikipedia.org/wiki?curid=2133116", "title": "Wolfgang Amadeus Mozart", "text": "Battezzato col nome di Johannes Chrysostomus Wolfgangus Theophilus Mozart, \u00e8 annoverato tra i massimi geni della storia della musica e tra i compositori pi\u00f9 prolifici, versatili e influenti di ogni epoca. Fu, inoltre, il primo fra i musicisti pi\u00f9 importanti a intraprendere una carriera come libero professionista, parallela comunque ai suoi impegni assunti come \"Hofkomponist\" (\"compositore\") alla Corte Imperiale Viennese. Franz Joseph Haydn ebbe a dire che i posteri non avrebbero visto un talento paragonabile per i successivi 100 anni.\nDotato di raro e precoce talento, inizi\u00f2 a comporre all'et\u00e0 di cinque anni e mor\u00ec a trentacinque, lasciando pagine che influenzarono profondamente tutti i principali generi musicali della sua epoca, tra cui musica sinfonica, sacra, da camera e opere di vario genere, tanto da essere definito dal \"Grove Dictionary\" come \"il compositore pi\u00f9 universale nella storia della musica occidentale\". La sua musica ebbe un'influenza molto profonda sulla musica Occidentale, e in particolare su Ludwig Van Beethoven.\nIncluso nei massimi esponenti del classicismo musicale settecentesco, insieme a Franz Joseph Haydn e Ludwig van Beethoven costituisce la triade alla quale, nella letteratura musicologica, alcuni autori fanno riferimento come prima scuola di Vienna.\nIl nome.\nIl nome di battesimo di Mozart era \"Joannes Chrysostomus Wolfgangus Theophilus Mozart\":\nIl padre Leopold chiamava familiarmente suo figlio Wolferl. Il nome Amadeus \u00e8 la traduzione latina del nome Theophilus (dal greco \u0398\u03b5\u03cc\u03c6\u03b9\u03bb\u03bf\u03c2 \"Theophilos\", cio\u00e8 \u00abcolui che ama Dio\u00bb o anche \u00abcolui che \u00e8 amato da Dio\u00bb); successivamente (dal 1771) fu chiamato anche Amad\u00e9 o Amad\u00e8. Nei primi anni il padre us\u00f2 inoltre, in alcune lettere, la versione tedesca del nome, ossia Gottlieb. Sembra che Mozart patisse una certa insofferenza per la desinenza '-us' apposta alla fine dei suoi nomi, tanto che a volte si firmava con enfasi scherzosa: Wolfgangus Amadeus Mozartus.\nBiografia.\nLa nascita e la famiglia.\nWolfgang Amadeus Mozart nacque il 27 gennaio 1756 alle ore 20:00 al numero 9 di \"Getreidegasse\" a Salisburgo, capitale del principato arcivescovile di Salisburgo, all'epoca territorio sovrano appartenente al Sacro Romano Impero nel Circolo Bavarese. Wolfgang fu battezzato il giorno dopo la nascita presso la cattedrale di San Ruperto.\nLa notizia della nascita di Wolfgang venne data dal padre Leopold (1719-1787) in una lettera del 9 febbraio 1756 a un amico di Augusta, Johann Jakob Lotter: \nI genitori di Wolfgang avevano quasi la stessa et\u00e0 (la madre differiva dal marito di un solo anno) ed erano persone molto conosciute e attive all'epoca della sua nascita: il padre Leopold, compositore e insegnante di musica, ricopriva l'incarico di vice \"Kapellmeister\" presso la corte dell'arcivescovo Anton von Firmian; la madre Anna Maria Pertl (1720 \u2013 1778) era figlia di un prefetto.\nDei sette figli di Leopold e Anna Maria, Wolfgang a parte, l'unica non morta durante l'infanzia era la sorella maggiore Maria Anna (1751\u00a0\u2013 1829), detta Nannerl o Nannette. Familiarmente, il piccolo Mozart era noto coi nomignoli di \"Wolferl\" o \"Wofer\".\nGenio precoce (1756\u20131769).\nIl bambino dimostr\u00f2 un talento per la musica tanto precoce quanto straordinario, un vero e proprio bambino prodigio: a tre anni batteva i tasti del clavicembalo, a quattro suonava brevi pezzi e a cinque era gi\u00e0 autore di alcune composizioni come, ad esempio, un \"Andante e Allegro\" o come l'\"Allegro\" e il \"Minuetto\" scritti tra l'11 e il 16 dicembre 1761, composizioni oggi note col nome \"Wolfgangerl Compositiones\". Esistono vari aneddoti riguardanti la sua memoria prodigiosa, la composizione di un concerto all'et\u00e0 di cinque anni, la sua gentilezza e sensibilit\u00e0 e la sua paura per il suono della tromba. Aveva inoltre la capacit\u00e0 di riconoscere l'altezza dei suoni (il cosiddetto orecchio assoluto).\nLeopold definiva suo figlio come \"il miracolo che Dio ha fatto nascere a Salisburgo\" ed \u00e8 ragionevole ritenere che il grandissimo talento mostrato dal piccolo Wolfgang abbia motivato nel padre una responsabilit\u00e0 molto grande, oltre quella di un semplice genitore o insegnante. Contrariamente a quanto riportato da alcuni, tra cui la figlia Nannerl, Leopold continu\u00f2 a svolgere con cura i suoi servizi a corte, ma dedic\u00f2 grandissima energia, molto tempo e denaro nell'educazione musicale dei figli, anche con diversi viaggi in Europa che, oltre a segnarlo fisicamente, hanno probabilmente arrestato l'avanzamento della sua carriera professionale a corte.\nQuando non aveva neppure sei anni, nel 1762, il padre port\u00f2 Wolfgang e la sorella, pure lei assai dotata, a Monaco, affinch\u00e9 suonassero per la corte del principe elettore bavarese Massimiliano III nel loro primo concerto ufficiale; alcuni mesi dopo si recarono a Vienna, dove furono presentati alla corte imperiale e dove proseguirono le loro esibizioni in varie abitazioni nobiliari.\nVerso la met\u00e0 del 1763, egli ottenne il permesso di assentarsi dal suo posto di vice Kapellmeister presso la corte del principe arcivescovo di Salisburgo.\nTutta la famiglia intraprese cos\u00ec un lungo viaggio nel continente, che dur\u00f2 pi\u00f9 di tre anni. I Mozart soggiornarono nei principali centri musicali dell'Europa occidentale della seconda met\u00e0 del Settecento: Monaco di Baviera, Augusta, Stoccarda, Mannheim, Ludwigsburg, Schwetzingen, Heidelberg, Magonza, Francoforte, Coblenza, Colonia, Aquisgrana, Bruxelles, Parigi (giungendovi il 18 novembre 1763 e trascorrendovi il primo inverno), Versailles (dove soggiornarono e si esibirono nella prestigiosa Reggia), poi la lunga sosta a Londra fino al luglio del 1765, quindi di ritorno attraverso Dover, L'Aia, Amsterdam, Utrecht, Malines, Parigi (arrivo il 10 maggio 1766), Digione, Lione, Ginevra, Losanna, Berna, Zurigo, Donaueschingen, Ulma, nuovamente Monaco di Baviera e infine il rientro a Salisburgo il 29 novembre 1766.\nMozart suon\u00f2 nella maggior parte di queste citt\u00e0, da solo o con la sorella, o presso una corte, o in pubblico, o in una chiesa. Le lettere che Leopold scrisse agli amici di Salisburgo raccontano l'universale ammirazione riscossa dai prodigi di suo figlio.\nA Parigi incontrarono molti compositori tedeschi e qui furono pubblicate le prime composizioni di Mozart (sonate per clavicembalo e violino, dedicate a una principessa reale; cfr. KV 6-9).\nA Londra conobbero, tra gli altri, Johann Christian Bach, il figlio pi\u00f9 giovane di Johann Sebastian e una delle figure di primo piano della vita musicale londinese; sotto la sua influenza, Mozart compose le sue prime sinfonie (\"n. 1\", \"n. 4\" e K 19a). Segu\u00ec un'altra sinfonia durante il soggiorno a L'Aia, nel viaggio di ritorno (\"Sinfonia n. 5\").\nDopo poco pi\u00f9 di nove mesi trascorsi a Salisburgo, i Mozart partirono per Vienna nel settembre 1767, dove restarono per quindici mesi, escluso un intervallo di dieci settimane trascorse a Brno (Br\u00fcnn) e Olomouc (Olm\u00fctz) durante un'epidemia di vaiolo. Mentre a Salisburgo Mozart aveva composto la prima parte di un singspiel sacro in tedesco, \"Die Schuldigkeit des ersten Gebots\", (K 35), rappresentato nel palazzo dell'arcivescovo, un intermezzo in latino, \"Apollo et Hyacinthus\" (K 38), rappresentato all'universit\u00e0, e una cantata per la Passione, \"Grabmusik\" (K 42), rappresentata nel Duomo, a Vienna compose un altro singspiel tedesco in un atto, \"Bastien und Bastienne\" (K 50), che fu rappresentato privatamente. Maggiori speranze furono riposte nella prospettiva di vedere rappresentata nel teatro di corte un'opera buffa italiana, \"La finta semplice\" (K 51), che tuttavia vennero deluse, con grande indignazione di Leopold.\nUna grande messa solenne (probabilmente la Messa solenne in Do minore \"Weisenhausmesse\", K 139) fu invece eseguita alla presenza della corte imperiale in occasione della consacrazione della chiesa dell'Orfanotrofio. \"La finta semplice\" venne rappresentata l'anno seguente, 1769, nel palazzo dell'arcivescovo a Salisburgo. Nel mese di ottobre, Mozart fu nominato Konzertmeister senza stipendio presso la corte salisburghese.\nAppena tredicenne, Mozart aveva acquisito una notevole familiarit\u00e0 con il linguaggio musicale del suo tempo. Le prime sonate di Parigi e Londra, i cui autografi includono l'ausilio della mano di Leopold, mostrano un piacere ancora infantile nel modellare le note e la tessitura musicale. Le sinfonie di Londra e de L'Aia attestano la rapida e originale acquisizione da parte di Mozart della musica che aveva incontrato. Analoghe dimostrazioni provengono dalle sinfonie composte a Vienna (come la \"Sinfonia n.6\" e, specialmente, \"n. 8\"), caratterizzate da una tessitura pi\u00f9 ricca e da uno sviluppo pi\u00f9 approfondito. La sua prima opera italiana, poi, mostra un veloce apprendimento delle tecniche dello stile buffo.\nMozart in Italia (1769\u20131773).\nFu la ricerca di nuove committenze l'origine dei numerosi viaggi dei Mozart, di cui tre in Italia. Dal 1769 al 1773 Wolfgang effettu\u00f2 con il padre tre viaggi in Italia, durante i quali suon\u00f2 e ascolt\u00f2 musica nelle varie citt\u00e0.\nPrimo viaggio (1769-1771):\nSecondo viaggio (1771):\nTerzo viaggio (1772-1773):\nPrimo viaggio in Italia.\nVerona.\nLa sosta pi\u00f9 lunga fu di due settimane trascorse a Verona, dove la stampa rifer\u00ec entusiasticamente del concerto pianistico di Wolfgang del 5 gennaio 1770 per l'Accademia Filarmonica di Verona nella Sala Maffeiana del Teatro Filarmonico. Padre e figlio assistettero il 3 gennaio a una rappresentazione di \"Ruggiero\" di Pietro Alessandro Guglielmi al Teatro Filarmonico che Wolfgang descrisse in modo sprezzante in una lettera a sua sorella Maria Anna Mozart. Il ragazzo ebbe anche il suo ritratto dipinto da un artista locale, Saverio Dalla Rosa e il 7 gennaio tenne un concerto organistico nella Chiesa di San Tomaso Cantuariense.\nMilano.\nI soggiorni milanesi sarebbero diventati un'importante esperienza formativa: Mozart (talvolta chiamato \"Volgango Amadeo\") rimase a Milano complessivamente per quasi un anno della sua breve vita. Incontr\u00f2 musicisti (Johann Adolph Hasse, Niccol\u00f2 Piccinni, Giovanni Battista Sammartini, Johann Christian Bach e forse anche Giovanni Paisiello), cantanti (Caterina Gabrielli) e scrittori (Giuseppe Parini, che scrisse per lui alcuni libretti).\nHasse rimase molto colpito dalle capacit\u00e0 del ragazzo, tanto che disse: \"Questo ragazzo ci far\u00e0 dimenticare tutti\".\nTra le pi\u00f9 importanti conoscenze che fece Mozart spicca quella del conte trentino Carlo Giuseppe Firmian, descritto come il \"re di Milano\", un colto e influente mecenate. Il suo supporto fu vitale per il successo dell'intero viaggio in Italia.\nLasci\u00f2 Milano il 15 marzo 1770, per tornarci pi\u00f9 volte in seguito. Arrivato a Lodi, sulla strada per Parma, scrisse le prime tre parti (\"adagio\", \"allegretto\" e \"minuetto\") del \"Quartetto per archi n. 1\", K 80, completato con il Rond\u00f2 che avrebbe scritto pi\u00f9 tardi, forse a Vienna (1773) o a Salisburgo (1774). Torn\u00f2 a Milano per rappresentare le sue opere liriche. L'ultima a esordire in un teatro italiano fu il \"Lucio Silla\", nel 1772.\nBologna.\nUn altro importante soggiorno fu quello a Bologna (in due riprese, da marzo a ottobre 1770). Ospite del conte Gian Luca Pallavicini, ebbe l'opportunit\u00e0 di incontrare musicisti e studiosi (dal celebre castrato Farinelli ai compositori Vincenzo Manfredini e Josef Myslive\u010dek, fino allo storico della musica inglese Charles Burney e padre Giovanni Battista Martini). A Parma ebbe l'occasione di assistere a un concerto privato del celebre soprano Lucrezia Agujari, detta La Bastardella.\nWolfgang prese lezioni di contrappunto da padre Giovanni Battista Martini, all'epoca considerato come il pi\u00f9 grande teorico musicale e il pi\u00f9 grande esperto d'Europa nel contrappunto rinascimentale e barocco.\nDa lui Mozart apprese soprattutto i precetti del contrappunto nello stile di Palestrina.\nFirenze.\nA Firenze, grazie alla raccomandazione del conte Pallavicini, la famiglia Mozart ottenne udienza presso Palazzo Pitti con il granduca e futuro imperatore Leopoldo II. Ritrovarono a Firenze anche il violinista Pietro Nardini, gi\u00e0 incontrato all'inizio del viaggio in Italia. Nardini e Wolfgang suonarono insieme in un lungo concerto serale al palazzo estivo del Granduca.\nRoma.\nMozart diede una straordinaria prova delle sue capacit\u00e0 a Roma: ascolt\u00f2 nella Cappella Sistina il \"Miserere\" di Gregorio Allegri e riusc\u00ec nell'impresa di trascriverlo interamente a memoria dopo solo due ascolti. Si trattava di una composizione a nove voci, apprezzata a tal punto da essere propriet\u00e0 esclusiva della cappella pontificia, tanto da essere intimata la scomunica a chi se ne fosse impossessato al di fuori delle mura vaticane. La portata del fatto sta nell'et\u00e0 del giovanissimo compositore e all'incredibile capacit\u00e0 mnemonica nel ricordare un brano che riassume nel proprio finale nove parti vocali. La notizia dell'impresa raggiunse anche papa Clemente XIV.\nIl soggiorno a Roma vide Mozart impegnato in un'intensa attivit\u00e0 compositiva: infatti, \u00e8 durante questo periodo che scrisse opere come la \"Contraddanza\" K 123 (K6 73g) e l'aria \"Se ardire, se speranza\" K 82 (K6 73o).\nNapoli.\nDopo tale impresa i salisburghesi, passando per Sessa Aurunca (nel cui edificio vanvitelliano alloggi\u00f2) e Capua, si recarono a Napoli, dove arrivarono il 14 maggio 1770 e soggiornarono per sei settimane. Qui ebbero un incontro con il segretario di Stato Bernardo Tanucci e con l'ambasciatore britannico William Hamilton, che avevano gi\u00e0 conosciuto a Londra. Mozart tenne anche un concerto al conservatorio della Piet\u00e0 dei Turchini, durante il quale qualcuno attribu\u00ec all'anello che portava al dito la genesi delle sue incredibili capacit\u00e0 musicali; Wolfgang se lo tolse e lo pos\u00f2 sulla tastiera, dimostrando che il suo talento non derivava da virt\u00f9 magiche.\nNapoli nel 1770 era una delle capitali europee della musica, oltre che quella di un regno e i Mozart ebbero modo di venire direttamente a contatto con il mondo del teatro d'opera della citt\u00e0. Wolfgang era attratto dagli innovatori dell'opera italiana: Domenico Cimarosa, Tommaso Traetta, Pasquale Cafaro, Gian Francesco de Majo e principalmente Giovanni Paisiello. Secondo il musicologo Hermann Abert, da Paisiello il giovane Mozart doveva apprendere diversi aspetti \"[...] sia per i nuovi mezzi espressivi sia per l'uso drammatico-psicologico degli strumenti\"..\nFerdinando IV di Borbone, all'epoca diciottenne, non lo ricevette a corte ma soltanto in una visita di cortesia presso la reggia di Portici. Mozart fu invitato a scrivere un\u2019opera per la successiva stagione del San Carlo, ma fu costretto a rifiutare a causa di un precedente impegno preso con il teatro Ducale di Milano. Della difficolt\u00e0 di emergere a Napoli come operista, a causa della concorrenza di numerosi e affermati musicisti locali attivi in quella citt\u00e0, Wolfgang si ricorder\u00e0 in una lettera al padre Leopold del 23 febbraio 1778: \nViaggio di ritorno.\nIl viaggio di ritorno verso la casa natale inizi\u00f2 con una nuova sosta a Roma, dove papa Clemente XIV gli confer\u00ec lo \"Speron d'Oro\". Quindi lasciarono Roma per recarsi sulla costa adriatica, fermandosi ad Ancona e Loreto; questo soggiorno colp\u00ec il giovane Mozart, tanto che, subito dopo il ritorno, scrisse una composizione sacra dedicata alla Madonna di Loreto dal titolo \"Litaniae Lauretanae Beatae Mariae Virginis\", seguita tre anni pi\u00f9 tardi, nel 1774, da una seconda.\nIn seguito, i Mozart si fermarono nuovamente a Bologna, dove sostarono per qualche tempo a causa di un infortunio alla gamba di Leopold. Durante questo periodo, Wolfgang compose il \"Minuetto per orchestra\" K 122 (K673t) e un \"Miserere\" in La minore, K 85 (K6 73s). Nello stesso periodo gli fu recapitato il libretto dell'opera seria \"Mitridate, re di Ponto\" (scritto da Vittorio Amedeo Cigna-Santi), sul quale inizi\u00f2 a lavorare.\nFu probabilmente all'inizio di ottobre del 1770 che Mozart inizi\u00f2 gli studi sotto Giovanni Battista Martini. Fu presso di lui che sostenne l'esame per l'aggregazione all\"'Accademia Filarmonica di Bologna\" (allora titolo ambitissimo dai musicisti europei). La prova consisteva nella redazione di un'antifona di canto fermo (Mozart present\u00f2 la sua opera \"Quaerite primum regnum\", K. 86/73v). Il difficile e rigido esame dell'ancora giovane Mozart non fu particolarmente brillante (al musicista venne assegnato un \"6\"); tuttavia, esistono prove del fatto che lo stesso Martini lo abbia aiutato in sede d'esame per favorirne la promozione. A riprova del travagliato esito, infatti, del cosiddetto \"compito di Mozart\" esistono oggi due copie, la prima esposta al Museo internazionale e biblioteca della musica e quella \"definitiva\" all'Accademia Filarmonica di Bologna.\nLa famiglia giunse in seguito a Milano, dove il 26 dicembre, al Teatro Regio Ducale, fu eseguita la prima rappresentazione dell'opera \"Mitridate\", che vide Wolfgang al clavicembalo. L'evento fu un clamoroso successo, al punto che furono organizzate ventidue repliche.\nLa tappa successiva fu costituita da un breve soggiorno a Torino, dove Mozart ebbe occasione di incontrare alcuni importanti musicisti, come il violinista Gaetano Pugnani e il quindicenne bambino prodigio Giovanni Battista Viotti. A Padova, Don Giuseppe Ximenes, Principe di Aragona e mecenate della musica, commission\u00f2 a Mozart un oratorio, \"La Betulia Liberata\" K 118 (K6 74c), che rimane l'unica opera di questo genere che il compositore abbia realizzato.\nNel marzo del 1771 i Mozart tornarono a Salisburgo, dove rimasero fino ad agosto, quando ripartirono per un secondo viaggio in Italia, di quattro mesi.\nSecondo viaggio in Italia.\nIl 23 settembre 1771 a Milano venne rappresentata l'opera seria \"Ascanio in Alba\" su libretto di Giuseppe Parini per celebrare le nozze dell'arciduca Ferdinando d'Asburgo-Este d'Austria con la principessa Maria Beatrice Ricciarda d'Este di Modena. Nonostante il fitto programma di impegni, Mozart riusc\u00ec comunque a comporre la \"Sinfonia n. 13\", K 112. Anche un'altra sinfonia, K 96, fu probabilmente scritta in questo periodo, nonostante rimangano ancora dubbi sulla datazione.\nNel dicembre dello stesso anno i Mozart tornarono a Salisburgo. Dopo pochi giorni mor\u00ec l'arcivescovo Sigismund III von Schrattenbach, sostituito successivamente da Hieronymus von Colloredo, al quale Wolfgang dedic\u00f2 l'opera seria \"Il sogno di Scipione\". Il padre Leopold, intuendo che con il nuovo arcivescovo le possibilit\u00e0 di promozione si sarebbero ridotte notevolmente, organizz\u00f2 un terzo viaggio in Italia per sperare di trovare una degna occupazione al figlio.\nTerzo viaggio in Italia.\nIl terzo e ultimo viaggio in Italia dur\u00f2 dall'ottobre del 1772 fino al marzo del 1773, periodo in cui di rilievo \u00e8 la composizione e la rappresentazione dell'opera \"Lucio Silla\" a Milano. Dopo un iniziale insuccesso, questa opera seria divenne ancor pi\u00f9 rappresentata e apprezzata della precedente e applaudita \"Mitridate, re di Ponto\".\nStante questo successo, Leopold sper\u00f2 di ottenere un posto per il figlio Wolfgang presso la corte del granduca Leopoldo I di Toscana. Nell'attesa di avere udienza presso il granduca, Wolfgang compose i cosiddetti sei \"Quartetti Milanesi\" (dal K 155/134a al K 160/159a) e il famoso mottetto \"Exsultate, jubilate\", K 165. Tuttavia, la risposta del granduca fu negativa. Per tale motivo, i Mozart ritornarono a Salisburgo e n\u00e9 Wolfgang n\u00e9 Leopold sarebbero pi\u00f9 rientrati in Italia.\nMusicista di corte a Salisburgo (1773-1777).\nDopo il ritorno dal viaggio in Italia, Mozart svolse regolarmente l'incarico, che gli era stato assegnato l'anno precedente, di \"konzertmeister\" con stipendio annuo di 150 fiorini presso la corte dell'arcivescovo Colloredo. Il compositore aveva un gran numero di amici e ammiratori a Salisburgo, perci\u00f2 ebbe l'opportunit\u00e0 di concentrare la sua attivit\u00e0 compositiva su numerosi generi, tra cui varie sinfonie (alcune delle quali appunto chiamate da Alfred Einstein \"Sinfonie Salisburghesi\": la \"n. 22\", \"n. 23\", \"n. 24\", \"n. 26\" e \"n. 27\"), messe, serenate e alcune opere minori. Dopo la composizione dell'opera seria \"Il re pastore\", tra il giugno e il dicembre del 1775, Mozart svilupp\u00f2 un certo entusiasmo per i concerti per violino e orchestra (poi rimasti gli unici di questo genere concepiti dal musicista), componendone quattro di seguito, dopo il primo composto nel 1773. Gli ultimi tre (\"n. 3\" K 216, \"n. 4\" K 218, \"n. 5\" K 219) sono attualmente tra i pi\u00f9 eseguiti del repertorio mozartiano.\nNel 1776 il suo interesse si spost\u00f2 sui concerti per pianoforte, tra i quali \u00e8 degno di rilievo il concerto per pianoforte e orchestra n. 9 \"Jeunehomme\", considerato dai critici un'opera cardine dell'evoluzione stilistica del compositore.\nNonostante il successo artistico, lo scontento di Mozart verso Salisburgo crebbe sempre di pi\u00f9 e aumentarono gli sforzi per la ricerca di una posizione alternativa: una delle ragioni si pu\u00f2 ricercare nel basso stipendio che percepiva (150 fiorini all'anno); un altro motivo era l'assenza di commissioni per opere, genere a cui invece Mozart amava dedicarsi. La situazione peggior\u00f2 con la chiusura del teatro di corte nel 1775.\nDue viaggi interruppero il lungo periodo salisburghese, entrambi con lo scopo di trovare una nuova occupazione: Mozart visit\u00f2 Vienna con il padre dal 14 luglio al 26 settembre 1773, dove compose la serie dei cosiddetti sei \"Quartetti viennesi\" K 168-173, e Monaco di Baviera dal 6 dicembre 1774 al 7 marzo del 1775. Nessuno dei due soggiorni fu fruttifero, nonostante il successo dell'anteprima dell'opera buffa \"La finta giardiniera\", a Monaco. Al soggiorno monacense risalgono le sue prime sei sonate per pianoforte (K 279, K 280, K 281, K 282, K 283 e K 284).\nIl viaggio a Parigi (1777\u20131779).\nNell'agosto 1777 Mozart chiese all'arcivescovo il permesso di assentarsi da Salisburgo e il 23 settembre, accompagnato dalla madre, part\u00ec alla ricerca di nuove opportunit\u00e0, in un viaggio che lo avrebbe portato a visitare Augusta, Mannheim, Parigi e Monaco di Baviera.\nMozart e la madre si recarono in primo luogo ad Augusta, facendo visita ai parenti paterni; qui Wolfgang inizi\u00f2 una vivace amicizia con la cugina Maria Anna Thekla (con la quale in seguito tenne una corrispondenza piena di umorismo allegro e osceno con frequenti riferimenti coprofili e coprofagi).\nAlla fine di ottobre, Mozart e la madre giunsero a Mannheim, la cui corte dell'Elettore Palatino Carlo Teodoro era una delle pi\u00f9 famose ed evolute in Europa sul piano musicale con la sua scuola. Mozart vi soggiorn\u00f2 per pi\u00f9 di quattro mesi, durante i quali divenne amico di vari musicisti, insegn\u00f2 musica e suon\u00f2. Fu a Mannheim che Mozart si innamor\u00f2 di Aloysia Weber, un soprano, seconda delle quattro figlie di un copista di musica. In questa citt\u00e0 si dedic\u00f2 anche alla composizione, con la stesura delle \"sonate per pianoforte\" \"n. 7\" e \"n. 9\", delle \"sonate per violino e pianoforte\" K.\u00a0301, K.\u00a0302, K.\u00a0303 e K.\u00a0305, dei \"concerti per flauto e orchestra\" \"n. 1\" e \"n. 2\" e di altre composizioni minori.\nA Mannheim, per\u00f2, Mozart non riusc\u00ec a trovare impiego malgrado le pressioni dell'amico drammaturgo Otto Heinrich von Gemmingen-Hornberg, per cui part\u00ec per Parigi, insieme a sua madre, il 14 marzo 1778.\nIn una delle sue lettere si cita un possibile incarico da organista presso la reggia di Versailles, ma Mozart non si mostr\u00f2 disponibile ad accettarlo. Presto si ritrov\u00f2 nei debiti e dovette impegnare alcuni suoi oggetti di valore.\nTra le composizioni pi\u00f9 famose scritte durante il viaggio a Parigi si ricordano la \"sonata per pianoforte n. 8\" K.\u00a0310/300d, le \"sonate per violino e pianoforte\" K.\u00a0304/300c e K.\u00a0306/300l, il balletto \"Les petits riens\" K.\u00a0299b, il \"concerto per flauto, arpa e orchestra\" K.\u00a0299/297c e la \"Sinfonia n. 31\" (anche chiamata, appunto, \"Parigi\"): quest'ultima fu eseguita per la prima volta a Parigi privatamente il 12 giugno 1778 e pubblicamente il 18 dello stesso mese.\nIl giorno della prima della sinfonia, il 18 giugno, sua madre era seriamente malata. Secondo Halliwell, si ritard\u00f2 a chiamare un medico a causa della mancanza di liquidit\u00e0. Anna Maria Pertl coniugata Mozart, mor\u00ec il 3 luglio 1778 e fu sepolta nel cimitero di Saint Eustache; al suo funerale erano presenti solo il figlio Wolfgang e l'amico Heina.\nDurante il soggiorno a Parigi, Leopold negoziava con l'arcivescovo la riassunzione del figlio alla corte di Salisburgo. Con l'aiuto della nobilt\u00e0 locale, fu offerto a Wolfgang un posto come organista di corte, con un salario annuo di 450 fiorini. Dopo aver lasciato Parigi nel settembre 1778, sost\u00f2 a Mannheim e a Monaco, serbando ancora qualche speranza di ottenere qualche incarico al di fuori di Salisburgo. A Monaco, in particolare, incontr\u00f2 nuovamente Aloysia, nel frattempo divenuta una cantante di successo, che per\u00f2 non si dimostr\u00f2 pi\u00f9 interessata al compositore.\nRitorno a Salisburgo e rottura con l'arcivescovo (1779\u20131781).\nNella met\u00e0 di gennaio del 1779, Mozart torn\u00f2 a Salisburgo e il 17 accett\u00f2 la nomina a organista di corte; nel periodo 1779-80 la sua attivit\u00e0 compositiva fu regolare e la sua produzione musicale manifest\u00f2 una maggiore maturit\u00e0 acquisita grazie all'esperienza fatta durante l'ultimo viaggio all'estero. Fra le sue opere pi\u00f9 notevoli di questo periodo si trovano tre importanti sinfonie (\"Sinfonia n. 32 in sol maggiore\" K 318, \"Sinfonia n. 33 in si bemolle maggiore\" K 319 e \"Sinfonia n. 34 in do maggiore\" K 338), oltre alla cosiddetta \"serenata \"Posthorn\"\" K 320, alla \"sinfonia concertante per violino, viola e orchestra\" in mi bemolle maggiore K 364 e alla \"Messa in do maggiore\" K 317 detta \"dell'Incoronazione\"; al di l\u00e0 delle apparenze, tuttavia, lo stato d'animo del compositore non era affatto tranquillo.\nIl suo datore di lavoro, l'arcivescovo Hieronymus von Colloredo, non era propriamente un oscurantista: aderiva al programma di riforme promosse dall'imperatore Giuseppe II, favoriva la cultura e la ricerca e il suo governo manifestava una certa apertura sul piano politico e religioso. Attu\u00f2 per\u00f2 una politica di tagli e di riduzioni di spese nell'ambito delle istituzioni musicali cittadine, fra l'altro chiudendo gli spazi riservati al teatro musicale; negli anni precedenti Mozart si era lamentato pi\u00f9 volte, nelle sue lettere, della scarsa considerazione in cui Colloredo teneva la musica e i musicisti e del fatto che a Salisburgo non si potessero rappresentare n\u00e9 ascoltare opere liriche.\nDopo il suo ritorno a Salisburgo, il massimo desiderio di Mozart era quello di comporre melodrammi e in particolare opere italiane, un genere musicale per il quale egli si sentiva particolarmente portato; era dai tempi della \"Finta giardiniera\", cio\u00e8 da sei anni, che Mozart non si cimentava in questo tipo di opere. Dopo il ritorno da Parigi, per\u00f2, e fino all'estate del 1780, il catalogo mozartiano registra due soli tentativi nel campo della musica per il teatro: l'incompiuto \"singspiel\" \"Zaide\" e le musiche di scena per il dramma \"Thamos, re d'Egitto\".\nVerso la fine dell'estate 1780, la corte di Monaco di Baviera commission\u00f2 a Mozart la realizzazione dell'opera seria \"Idomeneo, re di Creta ossia Ilia e Idamante\"; Mozart inizi\u00f2 a comporla nel mese di ottobre e il 5 novembre 1780 part\u00ec per Monaco, con il permesso, da parte dell'arcivescovo, di rimanervi sei settimane allo scopo di ultimare l'opera e curarne l'allestimento.\nIl 29 gennaio 1781 \"Idomeneo\" and\u00f2 in scena; nulla si sa di certo sul suo esito (l'opera fu comunque replicata il 3 febbraio e il 3 marzo); nemmeno si conosce il motivo per il quale Mozart, contrariamente alle sue aspettative, non riusc\u00ec a ottenere un impiego come compositore presso la corte di Monaco.\nMozart part\u00ec da Monaco il 12 marzo alla volta di Vienna, obbedendo a un ordine dell'arcivescovo che proprio in quel periodo si era recato nella capitale e desiderava ora farvi esibire i propri musicisti di corte; in tal modo l'arcivescovo contava di accrescere il proprio prestigio nei confronti dell'aristocrazia viennese.\nIl 16 marzo 1781 Mozart giunse a Vienna, dove accus\u00f2 apertamente l'avarizia e l'ingiustizia dell'arcivescovo, chiedendo rispetto per la sua dignit\u00e0 d'artista e soprattutto non intendendo pi\u00f9 accettare che Colloredo lo trattasse come un servo; agli inizi di maggio, dopo un litigio con l'arcivescovo, Mozart present\u00f2 per iscritto a quest'ultimo le proprie dimissioni. Sulle prime, le dimissioni non furono accettate; il camerlengo dell'arcivescovo (conte Karl Joseph Felix Arco), d'accordo con Leopold Mozart, tent\u00f2 pi\u00f9 volte di convincere Wolfgang a ritirare le proprie dimissioni, ma senza successo; alla fine, in un ultimo, teso colloquio, lo spazientito conte Arco butt\u00f2 letteralmente fuori Mozart con una pedata nel fondoschiena. Mozart narr\u00f2 l'episodio al proprio padre in una risentita lettera datata 9 giugno:\nPermanenza a Vienna (1781\u20131791).\nNei primi giorni del maggio 1781, Mozart and\u00f2 ad abitare in una stanza in affitto a casa della madre di Aloysia Weber, la signora Maria Caecilia Stamm vedova Weber; quest'ultima viveva a Vienna assieme alle tre figlie nubili, Josepha, Sophie e Constanze; con Constanze Weber, allora diciannovenne, Mozart di l\u00ec a poco si fidanz\u00f2. La coppia, nonostante la contrariet\u00e0 di Leopold Mozart, si spos\u00f2 a Vienna, nella cattedrale di Santo Stefano, il 4 agosto 1782. Constanze ebbe numerose gravidanze, ma solo due figli sopravvissero fino all'et\u00e0 adulta, Carl Thomas e Franz Xaver Wolfgang.\nNel corso del 1781, Mozart complet\u00f2 una serie di sei importanti \"sonate per violino e pianoforte\" (K 296, K 376, K 377, K 378, K 379 e K 380), dedicate alla sua allieva Josepha Auernhammer e pubblicate dall'editore Artaria &amp; C. alla fine di novembre. Fra le altre composizioni di quest'anno spiccano due serie di \"variazioni per pianoforte\", rispettivamente K 265 e K 353, nonch\u00e9 la \"Serenata in mi bemolle maggiore\" K 375. \u00c8 incerto se la \"Serenata in si bemolle maggiore K 361 \"Gran Partita\"\" sia stata composta quasi del tutto a Monaco prima del marzo 1781 e poi completata a Vienna, oppure se appartenga interamente al periodo viennese.\n\"Il ratto dal serraglio\".\nIl 16 luglio 1782, al Burgtheater di Vienna, ebbe luogo con successo la prima rappresentazione de \"Il ratto dal serraglio\", primo importante capolavoro nel genere del \"Singspiel\". Il libretto, ambientato in Turchia, \u00e8 venato di comicit\u00e0 popolare e, in una certa misura, attinge agli stereotipi sul mondo musulmano diffusi nell'Europa dell'epoca; tuttavia, nella vicenda (particolarmente nella figura del magnanimo pasci\u00e0 Selim) trovano espressione le idee umanitarie e cosmopolitiche, improntate alla tolleranza, proprie dell'Illuminismo. Con quest'opera, Mozart confer\u00ec per la prima volta a un \"Singspiel\" un'eccezionale e inedita abbondanza e complessit\u00e0 di contenuti musicali, specialmente nella scrittura delle parti per l'orchestra. Ci\u00f2 forse impression\u00f2 il pubblico dell'epoca, se \u00e8 vero l'aneddoto tradizionale secondo cui l'imperatore Giuseppe II avrebbe rimproverato a Mozart di avere adoperato \"troppe note\", suscitando cos\u00ec l'orgogliosa risposta del compositore: \"neanche una pi\u00f9 del necessario, Maest\u00e0\".\nLa composizione del \"Ratto dal serraglio\" diede l'occasione a Mozart di enunciare, in una lettera a suo padre, quello che viene considerato un principio cardine della sua poetica teatrale. A proposito dell'aria di Osmin (personaggio negativo, che in questo brano esprime sentimenti di rabbia e di odio), Mozart scrisse:\nAll'estate del 1782 risale l'importante \"Sinfonia in re maggiore K 385 \"Haffner\"\"; dello stesso anno \u00e8 anche la \"Serenata in do minore\" K 388.\nNel periodo fra l'agosto e l'ottobre 1783, Mozart e sua moglie furono ospiti a Salisburgo, dove per\u00f2 la coppia non riusc\u00ec a conquistarsi la benevolenza del padre e della sorella del compositore. Nella sua citt\u00e0 natale (dove, dopo di allora, il compositore non torn\u00f2 mai pi\u00f9) Mozart fece eseguire, il 25 agosto 1783, l'incompiuta \"Messa in do minore\" K 427, in cui la parte di soprano fu cantata dalla stessa Constanze; tornando a Vienna, Wolfgang e Constanze passarono da Linz, dove si fermarono un mese e dove Mozart scrisse la \"Sinfonia in do maggiore\" K 425 (3 novembre 1783), fortemente influenzata da Joseph Haydn, soprattutto nel movimento finale.\nFra l'agosto e il novembre 1783 (la datazione \u00e8 tuttavia incerta), Mozart compose quattro importanti sonate per pianoforte: la \"Sonata n. 10 in do maggiore\" K 330, la \"Sonata n. 11 in la maggiore\" K 331 (il cui movimento finale \u00e8 la celeberrima \"Marcia turca\"), la \"Sonata n. 12 in fa maggiore\" K 332 e la \"Sonata n. 13 in si bemolle maggiore\" K 333, quest'ultima scritta molto probabilmente a Linz nel mese di novembre.\nLa \"Societ\u00e0 di musica antica\".\nAlla primavera del 1782 risale l'incontro di Mozart con il barone Gottfried van Swieten, un facoltoso cultore di musica barocca. Grazie a lui, Mozart pot\u00e9 studiare importanti composizioni di Bach e di Haendel, poco conosciute all'epoca di Mozart, ma di cui van Swieten possedeva le partiture nella sua biblioteca; la conoscenza approfondita dei maestri del contrappunto arricch\u00ec in modo significativo il bagaglio tecnico ed espressivo del Mozart maturo. Su impulso di van Swieten, Mozart, fra l'altro, trascrisse per quartetto d'archi cinque fughe de \"Il clavicembalo ben temperato\" di Bach; pi\u00f9 tardi, nominato direttore musicale della \"Societ\u00e0 di musica antica\" promossa dallo stesso van Swieten, Mozart riorchestr\u00f2 e condusse \"Aci e Galatea\", il \"Messiah\", \"Alexander's Feast\" e l\"'Ode per il giorno di Santa Cecilia\" di Haendel.\nLa rinnovata familiarit\u00e0 con il contrappunto si manifest\u00f2 inizialmente attraverso una serie di composizioni pianistiche in stile dotto: preludi, fughe, fantasie e \"suite\" (K 394, K 396, K 397, K 399 e K 401), la cui composizione avvenne spesso su impulso della moglie Constanze, che aveva una particolare predilezione per questo stile musicale ed esortava spesso Wolfgang a scrivere fughe. La perfetta assimilazione del contrappunto bachiano si manifesta pienamente nell\"'Adagio e fuga in do minore per quartetto d'archi\" K 546 (giugno 1788), che \u00e8 la trascrizione di una precedente fuga per due pianoforti.\nFra le opere che attestano il pi\u00f9 alto livello di maturit\u00e0 raggiunto in questi anni dall'arte mozartiana, oltre alla gi\u00e0 ricordata \"Messa in do minore\" K 427, si possono annoverare i sei \"quartetti per archi\" dedicati a Haydn (K 387, K 421, K 428, K 458, K 464 e K 465).\nL'attivit\u00e0 di pianista-compositore.\nNel periodo compreso fra l'inverno 1782-83 e la primavera del 1786, i concerti per pianoforte e orchestra furono la pi\u00f9 rilevante fonte di introiti per Mozart. In tale arco di tempo, Mozart ne compose quattordici, che lui stesso esegu\u00ec a Vienna, in veste di pianista e direttore d'orchestra, in una serie di concerti su sottoscrizione da lui stesso organizzati, riscuotendo notevole successo; nel marzo 1784 la lista degli abbonati ai suoi concerti comprendeva 106 persone, fra cui molti esponenti dell'aristocrazia grande e piccola, vari alti burocrati statali nonch\u00e9 gli intellettuali pi\u00f9 importanti della citt\u00e0. Questo periodo di fortuna, anche economica, si interruppe dopo il maggio 1786, in coincidenza con l'allestimento viennese de \"Le nozze di Figaro\": tale opera infatti, con i suoi fermenti di critica sociale, alien\u00f2 a Mozart i favori del pubblico aristocratico e alto-borghese della capitale, il quale, da allora, inizi\u00f2 a preferirgli musicisti magari meno geniali, ma artisticamente e politicamente meno inquietanti (come ad esempio Leopold Kozeluch).\nI pi\u00f9 alti capolavori della serie sono il \"concerto in re minore n. 20\" K 466, il \"concerto in do minore n. 24\" K 491 e il \"concerto in la maggiore n. 23\" K 488; particolarmente importanti sono anche il \"concerto in sol maggiore n. 17\" K 453, il \"concerto in fa maggiore n. 19\" K 459 e il \"concerto in do maggiore n. 25\" K 503. Il \"concerto in re maggiore n. 26\" K 537, composto nel febbraio 1788, \u00e8 detto \"dell'incoronazione\" in quanto fu eseguito dal suo autore a Francoforte il 15 ottobre 1790 in occasione dei festeggiamenti per l'incoronazione di Leopoldo II.\nIl \"concerto in re minore\" K 466, eseguito per la prima volta a Vienna l'11 febbraio 1785, \u00e8 oggi il pi\u00f9 conosciuto dei concerti mozartiani ed \u00e8 in assoluto fra i pi\u00f9 eseguiti di tutto il repertorio pianistico; la sua spiccata dialettica tematica e la sua intensit\u00e0 di sentimento ebbero una forte influenza su Beethoven, il quale, dopo la morte di Mozart, fu uno dei primi interpreti di questo concerto e per esso scrisse anche due cadenze (rispettivamente per il primo movimento e per il finale).\nFra le principali opere cameristiche di questo periodo vi sono il \"quartetto per pianoforte e archi in sol minore\" K 478, del 1785, e il \"quartetto per pianoforte e archi in mi bemolle maggiore\" K 493, del 1786; quest'ultimo \u00e8 caratterizzato da un particolare slancio innovativo che fu apprezzato anche dai contemporanei; notevole anche il \"trio per pianoforte, viola e clarinetto in mi bemolle maggiore\" K 498, detto \"delle boccette\" in quanto, secondo la tradizione, sarebbe stato composto durante una partita a boccette fra amici. Il \"quintetto per pianoforte, oboe, clarinetto, corno e fagotto in mi bemolle maggiore\" K 452 era altamente stimato dallo stesso Mozart, che lo consider\u00f2 la sua migliore composizione fino ad allora.\nIn questi anni si collocano anche le ultime quattro \"sonate per violino e pianoforte\": la \"sonata in si bemolle maggiore\" K 454 (21 aprile 1784) \u00e8 dedicata alla violinista italiana Regina Strinasacchi; la \"sonata in mi bemolle maggiore\" K 481 (12 dicembre 1785) \u00e8 notevole per il suo lirismo; a esse fanno seguito l'appassionata \"sonata in la maggiore\" K 526 (24 agosto 1787) e la \"sonata in fa maggiore\" K 547 (26 giugno 1788).\nLa \"Fantasia in do minore\" K 475 per pianoforte solo e la \"sonata per pianoforte n. 14 in do minore\" K 457 risalgono entrambe al 1785. La \"sonata per pianoforte n. 15 in fa maggiore\", pubblicata nel 1788, si compone di un \"allegro\" e di un \"andante\" K 533 composti nel gennaio 1788 e di un \"rond\u00f2\" K 494 composto nel 1786. La \"sonata per pianoforte n. 16 in do maggiore\" K 545 \u00e8 del 26 giugno 1788, mentre la \"sonata per pianoforte n. 17 in si bemolle maggiore\" K 570 e la \"sonata per pianoforte n. 18 in re maggiore\" K 576 risalgono rispettivamente al febbraio e all'estate del 1789.\nDopo aver dato impulso, con \"Il ratto dal serraglio\", allo sviluppo del genere \"Singspiel\", Mozart offr\u00ec un altro importante contributo alla vocalit\u00e0 tedesca, e in particolare austriaca, con una serie di importanti Lied per voce e pianoforte, composti in gran parte dopo il 1784. Il migliore di essi \u00e8 considerato \"Das Veilchen\" K 476, del 1785, su testo di Goethe; gli altri \"Lieder\", bench\u00e9 penalizzati dal divario qualitativo fra la musica di Mozart e i testi (spesso mediocri) dei letterati austriaci dell'epoca, comprendono comunque alcuni capolavori come \"Abendempfindung\" K 523, \"Traumbild\" K 530, entrambi del 1787, e \"Sehnsucht nach dem Fr\u00fchling\" K 596. Il tema di quest'ultimo \u00e8 sostanzialmente lo stesso che appare nel rond\u00f2 finale del \"concerto per pianoforte e orchestra n. 27 in si bemolle maggiore\" K 595.\n\"Le nozze di Figaro\".\nDopo il \"Ratto dal serraglio\", e per alcuni anni, Mozart trascur\u00f2 la propria vocazione di operista per dedicarsi in prevalenza alla musica strumentale; rimasero incompiute due opere buffe, \"L'oca del Cairo\" e \"Lo sposo deluso\", entrambe del 1783.\nAl carnevale del 1786 risale la messa in scena del \"singspiel\" in un atto \"Der Schauspieldirektor\", commissionato a Mozart dall'imperatore Giuseppe II\u00a0\u2013 assieme all'atto unico di Antonio Salieri \"Prima la musica e poi le parole\" \u2013 con l'intento esplicito di mettere a confronto i due compositori. Le due opere furono infatti eseguite l'una dopo l'altra la sera del 7 febbraio 1786 nella tenuta imperiale di Sch\u00f6nbrunn, entrambe con successo.\nIn quel periodo Mozart stava gi\u00e0 lavorando alla composizione della commedia per musica \"Le nozze di Figaro\", in collaborazione con il librettista Lorenzo Da Ponte (che nel 1783 era stato nominato poeta di corte per il teatro italiano). Il soggetto era stato scelto dallo stesso Mozart, il quale aveva chiesto a Da Ponte di preparare un libretto dalla commedia omonima di Beaumarchais; Da Ponte riusc\u00ec a vincere le resistenze opposte dalla censura imperiale solo attenuando i toni della polemica sociale, che nel testo di Beaumarchais \u00e8 forte ed esplicita contro la classe nobiliare e a favore del ceto borghese emergente, mentre nel libretto di Da Ponte risulta molto pi\u00f9 sfumata e indiretta. Nel luglio 1785 il libretto era pronto; la prima rappresentazione dell'opera si ebbe a Vienna il 1\u00ba maggio 1786 con un successo buono, ma non eccezionale; l'opera non convinse la totalit\u00e0 del pubblico e la sera della prima si ebbero sia applausi che fischi. Fra il 1786 e il 1791, le \"Nozze di Figaro\" totalizzarono a Vienna 38 rappresentazioni (per avere un termine di paragone, si consideri che \"Il barbiere di Siviglia\" di Paisiello, considerata l'opera di maggior successo nella Vienna dell'epoca, ebbe in tale citt\u00e0 70 repliche fra il 1783 e il 1791). Tuttavia, gli incassi di Mozart come operista durante tutto il 1786 non bastarono a compensare i mancati introiti derivanti dalla drastica riduzione della sua attivit\u00e0 concertistica; inoltre, laddove come pianista Mozart era stato economicamente del tutto autonomo, adesso non lo era pi\u00f9 come compositore di opere, in quanto doveva dipendere, per il loro allestimento, da impresari e direttori teatrali.\n\"Le nozze di Figaro\" costituiscono un momento decisivo nella storia del teatro in musica: con esse giunse a compimento l'evoluzione (avviata da Pergolesi e proseguita da Piccinni, Paisiello e Cimarosa) in virt\u00f9 della quale l'opera buffa, da genere musicale considerato inferiore e popolaresco (in confronto alla pretesa superiorit\u00e0 artistica dell'opera seria), assurse a piena dignit\u00e0 estetica e divenne la pi\u00f9 importante forma di teatro musicale, soppiantando l'opera seria grazie alla sua superiore efficacia drammatica, alla sua capacit\u00e0 di introspezione psicologica e alla perfetta integrazione fra testo e musica; qualit\u00e0 tutte che appunto in Mozart si trovano al massimo grado.\nMentre a Vienna, come si \u00e8 detto, l'esordio delle \"nozze di Figaro\" fu contrastato, l'opera ebbe un immediato e travolgente successo a Praga, dove fu allestita, presso il locale teatro italiano, dalla compagnia dell'impresario Guardasoni, nel dicembre 1786. Mozart, l'11 gennaio 1787, giunse assieme alla moglie nella capitale boema, dove pot\u00e9 vedere di persona la grande popolarit\u00e0 raggiunta dalla sua opera, la cui musica veniva eseguita anche nelle sale da ballo, come egli stesso narr\u00f2 in una vivace lettera a un amico viennese:\nA questo periodo dell'arte mozartiana appartengono il \"Quartetto per archi n. 20\" K 499 e la \"Sinfonia in re maggiore\" K 504 (6 dicembre 1786), detta anche \"Sinfonia di Praga\", capolavoro che precorre Beethoven.\nIl 28 maggio 1787 mor\u00ec a Salisburgo Leopold Mozart; bench\u00e9 il suo testamento non ci sia pervenuto, appare probabile che egli abbia lasciato la quasi totalit\u00e0 delle sue sostanze alla figlia Maria Anna, praticamente diseredando Wolfgang.\n\"Don Giovanni\".\nDa Praga, Mozart rientr\u00f2 a Vienna nel febbraio 1787, avendo firmato il contratto con Guardasoni per una nuova opera; della stesura del testo poetico si incaric\u00f2 Lorenzo Da Ponte, il quale si bas\u00f2 principalmente sul libretto che poco tempo prima Giovanni Bertati aveva scritto per un'opera del compositore italiano Giuseppe Gazzaniga, avente lo stesso soggetto; Da Ponte complet\u00f2 il libretto del dramma giocoso \"Il Dissoluto punito ossia il Don Giovanni\" probabilmente nel giugno 1787; Mozart ne compose la musica fra l'estate e l'autunno; la storica prima rappresentazione ebbe luogo a Praga il 29 ottobre 1787.\nAll'anno 1787 appartengono due capolavori nel genere della serenata: \"Uno scherzo musicale\" in fa maggiore K 522 (14 giugno) \u00e8 una brillante satira musicale che prende di mira la mediocrit\u00e0 e l'incompetenza dei compositori alla moda nella Vienna dell'epoca; la \"Piccola serenata notturna\" in sol maggiore K 525 (agosto) \u00e8 oggi una delle composizioni mozartiane pi\u00f9 popolari e pi\u00f9 universalmente note. Degno di menzione \u00e8 anche l'ammirevole \"Divertimento per violino, viola e violoncello in mi bemolle maggiore\" K 563 del 1788.\nIl 7 dicembre 1787 l'imperatore Giuseppe II nomin\u00f2 Mozart \"kammermusicus\", con una retribuzione di 800 fiorini l'anno (il suo predecessore Gluck, da poco deceduto, ne aveva presi 2000). Si tratt\u00f2 comunque, per Mozart, di un incarico poco impegnativo, che consistette principalmente nella fornitura periodica di musica per i balli di corte.\nAncora una volta, all'entusiastica accoglienza di un'opera mozartiana da parte del pubblico praghese fece da contrappeso un assai pi\u00f9 tiepido riscontro a Vienna, dove il \"Don Giovanni\", allestito il 7 maggio 1788, fu un sostanziale insuccesso; l'opinione del pubblico fu che si trattasse di una musica troppo difficile, anche se parte della critica ne riconobbe subito la qualit\u00e0 superiore.\nIl \"Don Giovanni\" \u00e8 comunemente considerato uno dei massimi capolavori, non solo dell'arte musicale, di tutti i tempi. Una sua caratteristica consiste nella prodigiosa compresenza di comicit\u00e0 e tragedia; il protagonista, Don Giovanni, figura inizialmente negativa, raggiunge in modo paradossale una statura eroica nelle ultime scene del dramma, dove il suo ostinato e coraggioso rifiuto di pentirsi (pur di fronte alla imminente prospettiva della dannazione eterna, minacciatagli dalla sovrannaturale apparizione della statua semovente del commendatore) pu\u00f2 apparire quale emblema di rivolta laica e illuministica contro il trascendente. Il finale del secondo atto supera i limiti formali dell'opera settecentesca, realizzando l'assoluta adeguazione della musica all'azione drammatica e aprendo in questo modo la via al teatro musicale del Romanticismo.\nA partire dal biennio 1786-87, Mozart inizi\u00f2 ad avere crescenti problemi economici; le sue entrate diminuirono complessivamente di circa un terzo rispetto al 1784, per poi calare ulteriormente nel 1788 e nel 1789; Mozart cominci\u00f2 allora a chiedere denaro in prestito, come \u00e8 attestato da una drammatica serie di lettere (una ventina) che il compositore scrisse al commerciante Michael Puchberg fra il 1788 e il 1791. Va detto che le finanze di Mozart scontarono anche l'effetto di una congiuntura economica sfavorevole: la guerra contro la Turchia ebbe pesanti ripercussioni sulla vita musicale viennese fra il 1788 e il 1791, portando, fra l'altro, a una drastica diminuzione generale dell'attivit\u00e0 concertistica. Di fatto, non risulta che Mozart abbia pi\u00f9 tenuto concerti a Vienna dopo l'estate 1788; calarono fortemente anche i guadagni che Mozart traeva dalla pubblicazione delle sue composizioni.\nAll'estate 1788 risale la composizione dei tre ultimi capolavori sinfonici: la \"Sinfonia in mi bemolle maggiore\" K. 543 (26 giugno), la \"Sinfonia in sol minore\" K. 550 (25 luglio) e la \"Sinfonia in do maggiore\" K. 551 (10 agosto). Questa trilogia costituisce il vertice artistico del sinfonismo settecentesco; la \"Sinfonia in do maggiore\" si distingue per le sue vaste proporzioni e per l'imponenza architettonica del suo finale fugato.\nIl viaggio a Berlino.\nL'8 aprile 1789 Mozart part\u00ec da Vienna per un lungo viaggio verso la Germania settentrionale, alla ricerca di nuovi incarichi e di nuovi introiti. Fu il 10 aprile a Praga; il 12 a Dresda, dove tenne alcuni concerti in forma privata; il 20 a Lipsia, dove ebbe modo di leggere alcune partiture di Bach conservate nella Thomaskirche; il 26 fu a Potsdam, dove, a quanto sembra, non riusc\u00ec a ottenere udienza dal re Federico Guglielmo II; l'8 maggio ritorn\u00f2 a Lipsia, citt\u00e0 nella quale, il 12 maggio, diede un concerto pubblico alla Gewandhaus, in cui furono eseguite due sinfonie non identificate, due concerti per pianoforte e orchestra, due arie con orchestra, cantate dal soprano Josepha Duschek, e dove probabilmente improvvis\u00f2 al pianoforte; ma gli incassi della serata non furono per nulla buoni. Mozart era da tempo particolarmente legato alla Duschek, ed \u00e8 possibile che fra i due ci sia stato, durante questo viaggio, qualcosa di pi\u00f9 di una semplice amicizia.\nIl 19 maggio fu a Berlino, citt\u00e0 in cui forse assistette a una rappresentazione del \"Ratto dal serraglio\" e dalla quale scrisse alla moglie di aver ricevuto incarico dalla corte di scrivere sei quartetti per archi e sei sonate facili per pianoforte (ma la circostanza che egli abbia realmente ricevuto tale commissione regia \u00e8 posta in dubbio da alcuni studiosi, dato che di tale incarico non si trova traccia in nessun altro documento che non sia di mano dello stesso Mozart). Il musicista, comunque, complet\u00f2 solo tre quartetti per archi, i suoi ultimi, conosciuti come \"Quartetti prussiani\" (K. 575, K. 589 e K 590), che furono pubblicati postumi e senza alcuna dedica, e una sola sonata, l'ultima, la K 576. Torn\u00f2 a Vienna il 4 giugno 1789; il suo viaggio era stato infruttuoso dal punto di vista economico e aveva forse avuto l'effetto di intaccare la serenit\u00e0 del suo matrimonio.\n\"Cos\u00ec fan tutte\" e il viaggio a Francoforte.\nIl 1790 fu un anno particolarmente difficile per Mozart: la sua reputazione di eccellente compositore era ormai consolidata a livello europeo, ma in patria una parte di quello che era stato il suo pubblico ormai non lo seguiva pi\u00f9, anche perch\u00e9 Mozart non si preoccupava affatto di compiacerlo; raramente e malvolentieri, infatti, acconsentiva a scrivere musica banale, finalizzata al solo successo commerciale. La sua produzione, bench\u00e9 mantenesse un livello qualitativo sempre molto elevato, ebbe inoltre un vero e proprio crollo quantitativo nel corso del 1790, un'epoca relativamente alla quale il suo catalogo registra non pi\u00f9 di una dozzina di nuove composizioni, in quello che fu il periodo di minore produttivit\u00e0 in tutta la sua maturit\u00e0 di compositore. Si \u00e8 ipotizzato che in questo periodo egli fosse affetto da depressione.\nIl 26 gennaio, al Burgtheater di Vienna, ebbe luogo la prima rappresentazione di \"Cos\u00ec fan tutte ossia La scuola degli amanti\", dramma giocoso su libretto di Lorenzo Da Ponte; l'opera fu replicata nove volte nel corso dell'anno. Basata su un soggetto originale dello stesso Da Ponte, essa esprime due differenti aspetti del razionalismo illuminista: da una parte, l'amara ironia e lo scetticismo riguardo al cuore umano propri di Voltaire; dall'altra, la rivendicazione del sentimento erotico nella sua genuina naturalit\u00e0, al di l\u00e0 delle convenzioni sociali, derivante da Rousseau.\nIl 20 febbraio moriva l'imperatore Giuseppe II, che era stato il pi\u00f9 importante dei sostenitori di Mozart: con l'insediamento del suo successore, Leopoldo II, il compositore non fu pi\u00f9 tra i favoriti presso la corte, dove le sue richieste di nuovi incarichi non furono accolte.\nNel 1790 fu uno dei cinque compositori che realizzarono il \"Singspiel\" \"La pietra filosofale\", su libretto di Emanuel Schikaneder; l'opera venne musicata, oltre che da Mozart, dallo stesso Schikaneder, da Franz Xaver Gerl, Johann Baptist Henneberg e Benedikt Schack; la prima si ebbe al Theater auf der Wieden l'11 settembre 1790. A lungo si \u00e8 ritenuto che il contributo di Mozart a tale opera si fosse limitato a un solo duetto; un manoscritto ritrovato nel 1996, per\u00f2, fa supporre che l'apporto del musicista di Salisburgo sia stato pi\u00f9 consistente.\nMozart non fu tra i compositori invitati a presenziare alla cerimonia di incoronazione del nuovo imperatore, che doveva aver luogo in ottobre a Francoforte; decise comunque di parteciparvi a proprie spese; nella citt\u00e0 tedesca tenne un concerto il 15 ottobre, il cui cartellone comprendeva una sinfonia non identificata, due \"concerti per pianoforte e orchestra\" (K 459 e K 537), alcune arie e un'improvvisazione pianistica; l'esito, dal punto di vista economico, ancora una volta non fu buono. Mozart prosegu\u00ec comunque il viaggio, toccando Magonza il 16 ottobre, Mannheim il 23, Monaco di Baviera il 29; in quest'ultima citt\u00e0, il 4 o 5 novembre suon\u00f2 a un concerto in onore di re Ferdinando IV di Napoli; il 10 novembre (senza essere passato da Salisburgo) era di nuovo a Vienna; il viaggio non aveva migliorato la sua situazione economica, ma l'avere incontrato molti vecchi amici a Mannheim e a Monaco lo aveva forse aiutato a uscire dal suo stato depressivo.\nAlla fine di ottobre del 1790, l'impresario britannico Robert May O' Reilly offr\u00ec a Mozart l'opportunit\u00e0 di soggiornare a Londra fino all'estate successiva con il compito di comporre almeno due opere teatrali, dietro un compenso equivalente a circa 3000 fiorini; non si sa per quale motivo Mozart abbia rifiutato tale vantaggiosa offerta, che avrebbe risolto gran parte dei suoi problemi finanziari: forse perch\u00e9 ci\u00f2 avrebbe comportato una lunga separazione da Constanze (la quale, a causa della sua salute malferma, non avrebbe potuto seguire il marito a Londra), o forse perch\u00e9 a quell'epoca Mozart contava gi\u00e0 con certezza su future opportunit\u00e0 di guadagno rimanendo a Vienna; forse, pi\u00f9 semplicemente, Mozart non se la sentiva di emigrare all'estero, sconvolgendo la sua vita e le sue abitudini solo per inseguire delle prospettive di carriera, per quanto allettanti.\nGli ultimi capolavori.\nL'inizio del 1791 vide Mozart superare la propria crisi creativa e tornare ai suoi abituali livelli di produttivit\u00e0, come \u00e8 attestato dalla serie di capolavori che costellano il suo ultimo anno: fra essi il \"concerto per pianoforte e orchestra n. 27 in si bemolle maggiore\" K 595 (5 gennaio), il \"quintetto per archi in mi bemolle maggiore\" K 614 (12 aprile), il mottetto \"Ave verum corpus\" K 618 (giugno), il \"Concerto per clarinetto e orchestra\" K 622 (7 ottobre). Anche la sua situazione economica cominci\u00f2 a migliorare: fra l'altro, alcuni mecenati ungheresi e olandesi sottoscrissero in suo favore, impegnandosi ad acquistare sue composizioni per cifre ragguardevoli; il 9 maggio la citt\u00e0 di Vienna lo nomin\u00f2 assistente \"Kapellmeister\" di Leopold Hofmann presso la cattedrale di Santo Stefano, incarico onorifico che per\u00f2 preludeva alla nomina a maestro di cappella (retribuito 2000 fiorini annui) non appena il posto si fosse reso vacante.\nFu probabilmente all'inizio di maggio che Mozart inizi\u00f2 a comporre \"Il flauto magico\", \"Singspiel\" su libretto di Emanuel Schikaneder; intorno alla met\u00e0 di luglio gli pervenne, dall'impresario Guardasoni, la commissione per un'opera seria italiana da mettere in scena a Praga, \"La clemenza di Tito\".\nSempre nell'estate del 1791 un aristocratico musicista dilettante, un certo conte Franz von Walsegg, tramite un suo emissario, commission\u00f2 a Mozart una messa da requiem, alla condizione che l'incarico dovesse rimanere segreto e che il committente restasse anonimo; ci\u00f2 in quanto era intenzione del conte Walsegg di far passare l'opera come propria. Non \u00e8 chiaro se Mozart conoscesse l'identit\u00e0 e le intenzioni del suo committente; in ogni caso egli, gi\u00e0 impegnato nella composizione del \"Flauto magico\" e della \"Clemenza di Tito\", non pot\u00e9 dedicarsi subito a scrivere il \"Requiem\".\nFra il 28 agosto e il 15 settembre Mozart fu a Praga, dove si svolgevano le cerimonie per l'incoronazione di Leopoldo II a re di Boemia; il 6 settembre, al teatro nazionale, ebbe luogo la prima rappresentazione della \"Clemenza di Tito\", alla presenza della coppia imperiale e con la direzione dell'autore, ma con esito non molto favorevole; \u00e8 rimasto tristemente famoso il rozzo giudizio dell'imperatrice Maria Luisa, che defin\u00ec l'opera \"una porcheria tedesca in lingua italiana\" e in una sua lettera afferm\u00f2 che \"la musica era cos\u00ec brutta che ci addormentammo tutti\".\nImmediato, vasto e crescente successo ottenne invece \"Il flauto magico\": alla prima rappresentazione, che si svolse, sotto la direzione del compositore, al Freihaustheater di Vienna il 30 settembre 1791, seguirono centinaia di repliche nel corso degli anni novanta. L'euforia di Mozart per il successo della sua opera \u00e8 testimoniata dalle ultime lettere che il compositore scrisse alla moglie, che in quel periodo si trovava in villeggiatura a Baden.\nLa musica dell'ultimo Mozart sembra mostrare una tendenza ad allontanarsi dalle forme codificate del classicismo (come la sinfonia, la sonata e il quartetto), per indirizzarsi invece verso brani d'occasione, apparentemente minori, a volte alquanto anomali dal punto di vista timbrico e formale; \u00e8 il caso della \"Fantasia in fa minore\" K 608 e dellAndante in fa maggiore\" K 616, entrambi per organo meccanico; dellAdagio e rond\u00f2 in do minore\" K 617 per glassarmonica, flauto, oboe, viola e violoncello, scritto per la virtuosa cieca Marianne Kirchgessner; dello stesso \"Ave verum corpus\" K 618, scritto per il coro della scuola elementare di Baden. Nel \"Flauto magico\" questa attenzione dell'ultimo Mozart per l'umile e il marginale trova la sua pi\u00f9 compiuta realizzazione; scritto per un teatro di periferia e rivolto a un pubblico popolare, \"Il flauto magico\" esprime, in un linguaggio musicale trasparente e accessibile a tutti, la stessa filosofia giusnaturalistica che gi\u00e0 aveva ispirato opere come \"Il ratto dal serraglio\" e \"Le nozze di Figaro\": la fede nella bont\u00e0 originaria degli esseri umani e nella felicit\u00e0 da raggiungere attraverso l'affetto e la solidariet\u00e0 fra le persone, \u00e8 la fondamentale filosofia mozartiana che nel \"Flauto magico\" si manifesta attraverso (e a volte nonostante) i complessi simboli dell'ideologia massonica cui \u00e8 improntato il libretto di Schikaneder.\nPrima del 15 novembre 1791 Mozart mise da parte il \"Requiem\" e scrisse l'ultima sua opera compiuta, la \"Piccola cantata massonica\" K 623; il 20 novembre cadde malato.\nMozart massone.\nMozart entr\u00f2 nella massoneria dopo il proprio trasferimento a Vienna, mentre la sua carriera di musicista era al culmine del successo. Venne iniziato come \"apprendista\" il 14 dicembre 1784, nella loggia \"Zur Wohlt\u00e4tigkeit\" (\"Alla beneficenza\") grazie alla mediazione dell'amico drammaturgo e massone Otto Heinrich von Gemmingen-Hornberg. Il compositore, in poco tempo, percorse tutto il cammino iniziatico della massoneria: il 7 gennaio del 1785 fu elevato al grado di \"compagno\" e forse il 13 gennaio (la data non \u00e8 certa) divenne \"maestro\". Suo padre Leopold venne iniziato nella stessa loggia il 6 aprile 1785, il 16 aprile pass\u00f2 al grado di \"compagno\" e il 22 divenne \"maestro\".\nL'11 dicembre 1785 l'imperatore Giuseppe II fece emanare un decreto, il \"Freimaurerpatent\", in virt\u00f9 del quale le otto logge massoniche di Vienna furono accorpate in sole due, denominate rispettivamente \"Alla nuova speranza incoronata\" e \"Alla verit\u00e0\" e assoggettate a uno stringente controllo da parte del governo; in seguito a questo provvedimento Mozart venne a far parte della loggia \"Alla nuova speranza incoronata\".\nFra gli scopi dichiarati di tale decreto vi era quello di limitare l'influenza dell'ordine dei Rosacroce, di tendenza mistica ed esoterica; perci\u00f2 i massoni di tendenza razionalista inizialmente accolsero con favore il \"Freimaurerpatent\"; tuttavia, in seguito apparve chiaro che l'assoggettamento della massoneria al controllo governativo aveva anche l'obiettivo di frenare l'attivit\u00e0 dell'ala pi\u00f9 illuminista e pi\u00f9 anticlericale, che faceva capo all'ordine degli Illuminati, considerato pericoloso per l'ordine costituito. Difatti dopo il \"Freimaurerpatent\" l'ordine degli Illuminati cess\u00f2 praticamente di esistere a Vienna, molti di loro (fra cui alcuni cari amici di Mozart) uscirono dalla massoneria e la stessa loggia \"Alla verit\u00e0\" fu ufficialmente chiusa nel 1789.\nLa loggia \"Alla beneficenza\", di cui faceva parte Mozart prima del \"Freimaurerpatent\", era praticamente dominata dagli Illuminati, ed egli stesso ebbe stretti legami con appartenenti a tale ordine, come Ignaz von Born e Joseph von Sonnenfels. Sembra che Mozart abbia avuto simpatie per gli Illuminati, anche se molto probabilmente non entr\u00f2 mai a far parte del loro ordine. Mozart continu\u00f2 comunque a far parte della massoneria anche dopo che ne furono usciti gli Illuminati, sebbene, a quanto pare, la sua partecipazione alle attivit\u00e0 della loggia sia diminuita fra il gennaio 1786 e il gennaio 1791.\nL'appartenenza massonica di Mozart non fu solo per adesione formale, ma trasse fondamento in profondi convincimenti esoterici e spirituali, che egli tradusse in musica, nelle opere che pi\u00f9 si riallacciano ai simboli e agli ideali massonici: fra questi, resta impareggiabile la simbologia del \"Flauto magico\". \u00c8 simbolico il carattere di progressione delle terze parallele, che contraddistingue la parte finale dell'opera K 623. Il carattere massonico di tali composizioni si esprime a volte nella scelta delle tonalit\u00e0 (con predilezione di mi bemolle) e nei timbri, dove \u00e8 predominante la presenza di strumenti a fiato e voci maschili.\nAll'universo della musica massonica appartengono, fra le altre opere, la \"cantata\" K 471 del 1785, l\"'adagio\" per due clarinetti e tre corni di bassetto K 411 dello stesso anno e la \"musica funebre massonica\" K 477 (pure questa del 1785), oltre alla \"piccola cantata massonica\" K 623 del 1791.\nNel suo ultimo anno di vita, Mozart riprese a comporre molta musica d'ispirazione massonica; oltre al \"Flauto magico\" e alla \"Piccola cantata massonica\", sopra citati, \u00e8 degna di nota la cantata per tenore e pianoforte \"Die ihr des unerme\u00dflichen Weltalls Sch\u00f6pfer ehrt\" (\"Voi che onorate il creatore dell'universo infinito\") K 619, su testo di Franz Heinrich Ziegenhagen. Ziegenhagen era un socialista utopista, esponente dell'Illuminismo radicale ed egualitario; il suo testo (messo in musica da Mozart nel luglio 1791) \u00e8 un'appassionata perorazione a favore della tolleranza religiosa, contro il fanatismo, contro il militarismo e a favore della pace fra i popoli:\nMalattia e morte.\nMozart mor\u00ec nella sua casa a Vienna il 5 dicembre 1791, cinque minuti prima dell'una di notte. La salma fu portata alla cattedrale di Santo Stefano il 6 dicembre; il corpo venne poi sepolto, lo stesso giorno o forse la mattina del 7, in una fossa comune del Cimitero di St. Marx, a quanto pare senza che nessuno della famiglia di Mozart, n\u00e9 dei suoi amici o conoscenti, fosse presente (le testimonianze dei contemporanei tentano di giustificare questo fatto assumendo che al momento del funerale ci fosse maltempo, ma quest'ultima circostanza \u00e8 stata posta in dubbio in epoca moderna). Si tratt\u00f2 di un funerale di terza classe, vale a dire del pi\u00f9 economico possibile (ad eccezione del funerale per i poveri, che era gratuito); forse tale tipo di funerale era stato scelto dallo stesso Mozart, seguendo le sue convinzioni illuministiche che potrebbero averlo indotto a disprezzare, alla stregua di un retaggio della superstizione, sia le cerimonie funebri troppo sfarzose sia il conforto della Chiesa (fra l'altro, Mozart non aveva chiesto, n\u00e9 ricevuto, l'estrema unzione).\nL'esatto luogo di sepoltura di Mozart non \u00e8 stato mai identificato: vi sono a Vienna due monumenti funerari del compositore in due diversi cimiteri, uno presso il Cimitero di St. Marx e un altro presso il Cimitero centrale (Zentralfriedhof).\nLa malattia e la morte di Mozart sono state e sono tuttora un difficile argomento di studio, oscurato da leggende romantiche e farcito di teorie contrastanti. Gli studiosi sono in disaccordo sul corso del declino della salute di Mozart, in particolare sul momento in cui Mozart divenne conscio della sua morte imminente e se questa consapevolezza influenz\u00f2 le sue ultime opere.\nAnche l'effettiva causa del decesso di Mozart \u00e8 materia di congettura: il suo certificato di morte riporta \"hitziges Frieselfieber\" (\"febbre miliare acuta\", che allora era considerata contagiosa, o \"esantema febbrile\"), una definizione insufficiente a identificare la corrispettiva diagnosi nella medicina odierna. Sono state avanzate diverse ipotesi, dalla trichinosi all'avvelenamento da mercurio o acqua tofana, alla febbre reumatica o, pi\u00f9 recentemente, la sifilide. La pratica terapeutica del salasso, all'epoca diffusa, \u00e8 menzionata come concausa della morte. Una serie di ricerche epidemiologiche eseguite nel 2009 da un gruppo di patologi austriaci e olandesi, che si sono soffermati a studiare tutte le principali cause di decesso della popolazione negli ultimi anni di vita di Mozart, porta a ritenere che\u00a0\u2013 con grande probabilit\u00e0 \u2013 il compositore sia morto per una nefrite acuta conseguente a una glomerulonefrite a eziologia streptococcica.\nMozart mor\u00ec lasciando incompiuto il \"Requiem\", il cui completamento fu affidato dalla moglie del compositore in un primo tempo al musicista Joseph Eybler, il quale, tuttavia, ben presto si fece indietro. Fu allora chiamato il giovane compositore Franz Xaver S\u00fcssmayr, allievo e amico di Mozart che termin\u00f2 il lavoro, completando le parti non finite e scrivendo \"ex novo\" quelle inesistenti.\nNel 1809 Constanze Weber, la vedova, si rispos\u00f2 col diplomatico danese Georg Nikolaus von Nissen (1761 \u2013 1826), grande ammiratore di Mozart e autore di una delle prime biografie dedicate al musicista. Per questo lavoro di sicuro Nissen attinse a testimonianze di Constanze, la quale, per\u00f2, non pu\u00f2 essere considerata una fonte del tutto attendibile. Ad esempio, dalle lettere scritte da Mozart ad amici e familiari (alla stessa Constanze, ad esempio) Nissen e Constanze cancellarono spesso le parti pi\u00f9 scurrili e ci\u00f2 nel chiaro intento di idealizzare la figura del compositore.\nLa carriera di Mozart come libero artista.\nLa scelta di Mozart, nel maggio 1781, di abbandonare il servizio presso la corte dell'arcivescovo di Salisburgo fu gravida di conseguenze non solo per lui, ma anche per la condizione sociale dei musicisti in generale: infatti era la prima volta (perlomeno nell'ambiente musicale di lingua tedesca) che un compositore della sua statura si affrancava dal vincolo di sudditanza feudale alla Chiesa o alla classe nobiliare e decideva di lavorare come libero professionista, soggetto solamente alla legge della domanda e dell'offerta; di l\u00ec a poco, tale nuova posizione sociale costitu\u00ec il presupposto indispensabile per l'affermarsi in musica dell'individualismo romantico.\nFino all'epoca di Mozart, infatti, in tutti i territori che gi\u00e0 avevano fatto parte dell'antico Sacro Romano Impero, musicisti di estrazione borghese come lui (e come suo padre Leopold) potevano trovare una degna collocazione sociale solamente impiegandosi in pianta stabile presso una delle molte corti aristocratiche o delle istituzioni a esse collegate; il loro ruolo sociale era dunque subalterno all'aristocrazia di corte, ed era sostanzialmente equiparato a quello del personale di servizio. Leopold Mozart, anche se malvolentieri, si era alla fine adattato a questo tipo di collocazione sociale e si aspettava che anche suo figlio facesse carriera come musicista di corte, tutt'al pi\u00f9 in una corte pi\u00f9 grande e pi\u00f9 ricca di quella di Salisburgo; ma Wolfgang, da quando fu maggiorenne, non pot\u00e9 pi\u00f9 accettare interiormente tale condizione di sudditanza, che gli appariva umiliante in modo intollerabile e che svilupp\u00f2 in lui un permanente stato d'animo di rancore profondo nei confronti della nobilt\u00e0 di corte. La personale rivolta di Mozart contro le costrizioni derivanti dal servizio a corte trov\u00f2 infine espressione nella sua decisione di dimettersi dal suo impiego e di guadagnarsi da vivere come libero artista.\nCirca l'effettivo successo economico della carriera di Mozart nei suoi ultimi dieci anni di vita si trovano, nella letteratura biografica, valutazioni molto contrastanti: la visione prevalente per tutto l'Ottocento e per gran parte del Novecento fu che Mozart, sostanzialmente, perse la sua partita e che concluse la propria avventura umana e professionale con un fallimento e nella pi\u00f9 nera miseria. Tale \u00e8 la versione che appare, ad esempio, negli scritti di Massimo Mila e che si trova sintetizzata da una diffusa enciclopedia la quale, ancora nel 1995, scriveva che Mozart mor\u00ec \"senza mai conoscere il vero successo\".\nSecondo il sociologo Norbert Elias, Mozart intraprese il suo rischioso progetto di vita come libero artista in un momento, e in un luogo, in cui non esistevano ancora le condizioni storiche per la sua riuscita: non esisteva ancora un mercato musicale pienamente sviluppato; l'editoria musicale era ai suoi inizi, cos\u00ec come lo era l'attivit\u00e0 concertistica modernamente intesa (nella maggior parte del territorio di lingua tedesca, i concerti e le opere erano finanziati e allestiti da esponenti della classe nobiliare e per un pubblico composto per lo pi\u00f9 da invitati). Tutte queste condizioni non sussistevano ancora nella Vienna di Mozart, ma vennero a realizzarsi in gran parte solo pochi anni dopo la sua morte, quando ebbe inizio la carriera del giovane Beethoven.\n\u00c8 stato anche osservato che, nei suoi primi anni viennesi, Mozart ader\u00ec al programma di modernizzazione dello Stato e della societ\u00e0 asburgica promosso dall'imperatore Giuseppe II; l'imperatore intendeva fra l'altro (secondo i canoni del dispotismo illuminato) limitare i poteri dell'aristocrazia feudale, i cui abusi Mozart condann\u00f2 ne \"Le nozze di Figaro\". Tuttavia, il consenso e la protezione, accordati entro certi limiti a Mozart dalla corte viennese, non costituirono\u00a0\u2013 secondo questa interpretazione\u00a0\u2013 una base sufficientemente solida per l'attivit\u00e0 professionale del compositore; inoltre, la novit\u00e0 e la complessit\u00e0 del suo linguaggio musicale non furono pienamente compresi nemmeno dalla corte dell'imperatore, abituata a musiche di pi\u00f9 facile accessibilit\u00e0 (pochi mesi dopo la morte di Mozart trionf\u00f2 a Vienna \"Il matrimonio segreto\" di Cimarosa) e al minore impegno compositivo profuso da musicisti di secondaria importanza come Mart\u00edn y Soler e Dittersdorf.\nA partire dagli anni settanta del Novecento, la visione tradizionale di un Mozart morto in miseria fu corretta da una serie di studi i quali puntualizzarono come il compositore guadagnasse in realt\u00e0 nei suoi anni viennesi cifre sempre considerevoli (pur dilapidandone gran parte nel gioco d'azzardo). La valutazione di Maynard Solomon \u00e8 che Mozart ebbe un momentaneo declino di popolarit\u00e0 tra il 1788 e il 1790 e che in particolare nel 1790 la crisi delle sue finanze si accentu\u00f2 fino a sfiorare il crollo definitivo; tuttavia, dice Solomon, tali difficolt\u00e0 finirono nel 1791, ma la ripresa della fortuna anche economica di Mozart fu troncata dalla morte.\nLista di tutte le composizioni per genere.\nLe composizioni di Mozart spaziano in tutti i generi musicali del suo tempo: l'opera, la messa, l'oratorio, la cantata, il lied, la sonata da chiesa, la sinfonia, il concerto per strumento solista e orchestra, il quartetto d'archi, il quintetto d'archi, la sonata per pianoforte, la sonata per violino, la serenata, il divertimento, la musica per organo e la musica massonica. Mozart \u00e8 fra i musicisti maggiormente eseguiti non solo in Austria (in particolare a Salisburgo), ma anche nelle sale da concerto di tutto il mondo.\nLista di tutte le composizioni per numero di catalogo.\nL'elenco in ordine cronologico di tutte le composizioni musicali di Mozart \u00e8 il cosiddetto \"Catalogo K\u00f6chel\". Esso prende il nome da Ludwig von K\u00f6chel, che ne pubblic\u00f2 la prima edizione nel 1862. A essa hanno fatto seguito numerose edizioni rivedute. Ogni opera di Mozart viene dunque comunemente designata con un numero preceduto dall'abbreviazione K o KV, in entrambi i casi indicante K\u00f6chel Verzeichnis (Catalogo K\u00f6chel in tedesco).\nStrumenti.\nSebbene alcuni dei primi brani di Mozart siano stati scritti per clavicembalo, nei suoi primi anni conobbe i pianoforti realizzati da un costruttore di Regensburg Franz Jakob Sp\u00e4th. Pi\u00f9 tardi, quando Mozart visit\u00f2 Augusta, rimase colpito dai pianoforti Stein e lo scrisse in una lettera a suo padre. Il 22 ottobre del 1777 Mozart fece la prima esecuzione del suo Triplo concerto K. 242 su strumenti forniti da Stein. L'organista della Cattedrale di Augusta, Demmler suonava la prima parte, Mozart la seconda e Stein la terza. Nel 1783, quando viveva a Vienna, acquist\u00f2 uno strumento di Walter. Leopold Mozart ha confermato l'attaccamento di Mozart con il suo fortepiano Walter: \"\u201c\u00c8 impossibile descrivere il trambusto. Il pianoforte di tuo fratello \u00e8 stato spostato almeno dodici volte da casa sua a teatro o a casa di qualcun altro\u201d.\"\nLo stile mozartiano.\nLe composizioni di Mozart e di Haydn appartengono a un periodo storico\u00a0\u2013 la seconda met\u00e0 del XVIII secolo\u00a0\u2013 durante il quale avvenne nella musica occidentale l'evoluzione dal cosiddetto stile galante a un nuovo stile, detto in seguito classico, che avrebbe accolto in s\u00e9 anche gli elementi contrappuntistici, che caratterizzavano la tarda musica barocca e proprio in reazione alla cui \"complessit\u00e0\" si era sviluppato lo stile galante.\nLo stile della musica di Mozart non solo segue da vicino lo sviluppo dello stile classico, ma senza dubbio contribuisce in modo fondamentale a definirne le caratteristiche, in modo tale da poter essere considerato esso stesso l'archetipo. Mozart fu uno straordinario compositore che si dedic\u00f2 con apparente semplicit\u00e0 a tutti i principali generi dell'epoca: scrisse un gran numero di sinfonie, opere, concerti per strumento solista, musica da camera (fra cui quartetti e quintetti d'archi) e sonate per pianoforte. Bench\u00e9 per nessuno di questi generi si possa affermare che egli fu il \"primo autore\", per quanto riguarda il concerto per pianoforte si deve riconoscere che esso deve a Mozart, autore e interprete delle proprie composizioni, il grandioso sviluppo formale e di contenuti che avrebbe caratterizzato questo genere nel secolo successivo. Lo stesso Beethoven nutriva grande ammirazione per i concerti per pianoforte mozartiani, che furono il modello dei suoi concerti, in modo particolare i primi tre per pianoforte.\nMozart rinnov\u00f2 il genere musicale del concerto: il discorso musicale si svolge come dialogo paritario fra due soggetti di uguale importanza, il solista e l'orchestra. Mozart scrisse concerti per pianoforte, violino, flauto, oboe, corno, clarinetto, fagotto. Mozart scrisse anche un gran numero di composizioni sacre, fra cui messe, e composizioni pi\u00f9 \"leggere\", risalenti per lo pi\u00f9 al periodo salisburghese, come le marce, le danze, i divertimenti, le serenate e le cassazioni.\nI tratti caratteristici dello stile classico possono essere ritrovati senza difficolt\u00e0 nella musica di Mozart: chiarezza, equilibrio e trasparenza sono elementi distintivi di ogni sua composizione. Tuttavia, l'insistenza che a volte viene data agli elementi di delicatezza e di grazia della sua musica non riesce a nascondere la potenza eccezionale di alcuni dei suoi capolavori, quali il \"concerto per pianoforte n. 24\" in do minore K. 491, la \"Sinfonia n. 40\" in sol minore K. 550 e l'opera \"Don Giovanni\". A questo proposito, Charles Rosen ha scritto: \nSoprattutto nell'ultimo decennio di vita Mozart esplor\u00f2 l'armonia cromatica con una intensit\u00e0 raramente ritrovata in altri compositori del suo tempo. Scrive Hermann Abert: \nFin da fanciullo Mozart aveva mostrato che era capace di ricordare e imitare senza alcuna difficolt\u00e0 la musica che aveva l'occasione di ascoltare. I suoi numerosi viaggi consentirono al giovane compositore di far sua una rara collezione di esperienze attraverso le quali Mozart cre\u00f2 il suo unico linguaggio compositivo.\nLa ricerca critica e musicologica sull'opera di Mozart \u00e8 al centro del monumentale lavoro in cinque volumi \"Mozart - Sa vie musicale et son oeuvre\" (1912-1946) di Teodor de Wyzewa e Georges de Saint-Foix. Attraverso un metodo di analisi scrupolosa delle influenze dovute all'ambiente musicale col quale Mozart si confront\u00f2 nel corso della sua breve vita, i due musicologi arrivarono a suddividere l'opera di Mozart in 34 fasi stilistiche diverse, ciascuna di esse sotto l'influenza di un dato modello. Questo \"approccio riduttivo\", tuttavia, \u00e8 stato in seguito criticato e messo in discussione, fra gli altri da Paumgartner: \nMozart era ancora bambino durante il soggiorno a Londra quando incontr\u00f2 Johann Christian Bach e ascolt\u00f2 la sua musica. A Parigi, Mannheim e Vienna, egli ascolt\u00f2 i lavori dei compositori attivi in quei luoghi cos\u00ec come la famosa orchestra di Mannheim. In Italia ebbe modo di conoscere e approfondire la ouverture italiana e l'opera buffa dei grandi maestri italiani del Settecento e questa esperienza sarebbe stata di fondamentale importanza nello sviluppo successivo della sua musica. Sia a Londra sia in Italia, lo stile galante dominava la scena: uno stile semplice, quasi da \"musica leggera\", caratterizzato da una predilezione per le cadenze, da una enfasi sulle frasi nella tonalit\u00e0 fondamentale-dominante-sottodominante (escludendo cos\u00ec altri accordi) e dall'uso di frasi simmetriche e di strutture articolate in modo chiaro.\nLo stile galante, che fu l'origine dello stile classico, era nato come reazione alla \"eccessiva complessit\u00e0\" della tarda musica barocca. Alcune delle sinfonie giovanili di Mozart hanno la forma di ouverture in tre movimenti nello stile italiano; molte di queste sono \"omotonali\", ossia tutti i tre movimenti sono nella stessa tonalit\u00e0, essendo il movimento lento centrale nella relativa tonalit\u00e0 minore. Altri lavori \"imitano\" lo stile di Johann Christian Bach, mentre altri ancora mostrano la semplice forma bipartita in uso fra i compositori viennesi.\nPassando dalla giovinezza alla prima maturit\u00e0, Mozart inizi\u00f2 a inserire alcune delle caratteristiche fondamentali dello stile barocco all'interno delle proprie composizioni: per esempio, la \"Sinfonia n. 29\" in la maggiore K 201 impiega nel primo movimento un tema principale in forma contrappuntistica e sono presenti anche sperimentazioni con frasi di lunghezza irregolare. A partire dal 1773 appaiono nei quartetti dei movimenti conclusivi in forma di fuga, probabilmente influenzati da Haydn, che aveva incluso finali in questa forma nei \"quartetti dell'opera 20\". L'influenza dello stile \"Sturm und Drang\", che preannuncia col suo carattere la futura era romantica \u00e8 evidente in alcune delle composizioni di quel periodo di entrambi gli autori, fra cui spicca la \"Sinfonia n. 25\" in sol minore K 183, la prima delle due uniche sinfonie in tonalit\u00e0 minore scritte da Mozart.\nMozart fu anche uno dei grandi autori di opere; egli passava con grande facilit\u00e0 e naturalezza dalla scrittura strumentale a quella vocale. Le sue opere appartengono ai tre generi principali in voga alla fine del Settecento: l\"opera buffa\" (\"Le nozze di Figaro\", \"Don Giovanni\" e \"Cos\u00ec fan tutte\"), l\"opera seria\" (\"Idomeneo\" e \"La clemenza di Tito\") e il \"Singspiel\" (\"Il ratto dal serraglio\" e \"Il flauto magico\"). In tutte le sue grandi opere Mozart impiega la scrittura strumentale per sottolineare lo stato psicologico dei personaggi e i cambiamenti di situazione drammatica. La scrittura operistica e quella strumentale si influenzano a vicenda: l'orchestrazione via via pi\u00f9 sofisticata che Mozart adotta per le composizioni strumentali (sinfonie e concerti in primo luogo) viene adottata anche per le opere, mentre l'uso particolare che egli fa del colore strumentale per evidenziare gli stati d'animo ritorna anche nelle ultime composizioni non operistiche.\nMozart e i compositori contemporanei.\nFranz Joseph Haydn.\nUna grande amicizia e reciproca stima contraddistingue il legame che unisce Mozart a Haydn, nonostante quest'ultimo fosse di ventiquattro anni pi\u00f9 anziano. Non \u00e8 possibile stabilire con certezza quando Mozart entr\u00f2 in rapporti di amicizia con Haydn, ma di certo si sa che nel 1785 i due musicisti erano intimi amici, tanto da darsi del tu, ed ebbero diversi incontri in casa dei fratelli Storace, avendo occasione e di parlare di musica e di eseguire insieme musica cameristica.\nMozart ebbe come intimo amico il fratello Michael Haydn e ci\u00f2 fu importante per la conoscenza di Joseph. Haydn, dalla residenza degli Esterh\u00e1zy dove prestava servizio, si recava spesso a Vienna dove Mozart si era definitivamente trasferito nel 1781.\nA Haydn non poteva sfuggire la grandezza di Mozart ma non concep\u00ec questo fatto oggettivo con ostilit\u00e0 e invidia, bens\u00ec ne raccolse i suggerimenti compositivi. E ci\u00f2 avvenne anche per Mozart che pubblicamente rese nota la sua riconoscenza a Haydn dedicandogli sei quartetti (K 387, K 421, K 428, K 458, K 464 e K 465) e apprezz\u00f2 per tutta la vita il compositore pi\u00f9 di ogni altro musicista del passato o contemporaneo.\nMozart compose i citati quartetti tra il 1782 e il 1785, un'eccezione per un compositore che pi\u00f9 volte aveva scritto concerti in poche ore e che a volte mandava a memoria la propria parte, presente solo nella sua testa ma non ancora riportata su uno spartito.\nLa ragione \u00e8 semplice: i quartetti furono scritti nel modo rivoluzionario inventato da Haydn, pubblicando proprio nel 1771 i sei quartetti russi op. 33, la cui modalit\u00e0 di composizione fu da Haydn stesso definita \"nuova e speciale maniera\". La \"nuova e speciale maniera\" era costituita dall'abbandono dei principi compositivi del settecento della melodia con accompagnamento per dare invece un ugual risalto alle quattro voci dell'organico che si trovavano ora a colloquiare in modo paritetico.\nMozart aveva quindi due problemi da risolvere: imparare a comporre nel nuovo modo e trovare un proprio modo espressivo. Quale conseguenza della reciproca amicizia e stima, furono tramandate due opere parallele e immortali. La stima che Haydn aveva di Mozart \u00e8 ben descritta nelle parole che Haydn dice al padre: \u00abVi dico innanzi a Dio, da galantuomo, che vostro figlio \u00e8 il pi\u00f9 grande compositore che io conosca, di nome e di persona. Ha gusto e possiede al sommo grado l'arte del comporre\u00bb.\nQuando Mozart mor\u00ec a trentacinque anni, Haydn era a Londra. Seppe della morte dell'amico e collega solo al suo rientro a Vienna (1792), rimanendone rattristato.\nAneddotica.\nPochi altri autori musicali hanno suggestionato la fantasia del pubblico come Mozart. Gi\u00e0 \"bambino prodigio\" noto nelle maggiori corti d'Europa, in seguito compositore di genio e infine protagonista di una precoce e misteriosa morte: la sua vita \u00e8 stata interpretata, sin dall'Ottocento, come simbolo stesso della genialit\u00e0 e della perfezione apollinea, idealizzando la sua figura come nessun altro autore prima o dopo di lui. Creando quindi un \"mito di Mozart\", genio assoluto, che tuttora nell'immaginario collettivo \u00e8 probabilmente pi\u00f9 popolare delle sue stesse opere. Non deve quindi stupire che siano fioriti aneddoti di ogni tipo sulla sua figura, miranti a sottolineare (rare volte a sproposito, ma spesso in modo esagerato) la sua genialit\u00e0 e la sua \"unicit\u00e0\". \nNel vasto repertorio di aneddoti che circondano il giovane Mozart, particolare \u00e8 quello che riguarda la sua visita a Roma a Pasqua 1770: l'allora quattordicenne Mozart ascolt\u00f2 il celebre Miserere di Gregorio Allegri, di propriet\u00e0 esclusiva della Schola Cantorum della Cappella Sistina, che la custodiva gelosamente. L'esecuzione avveniva solo nella Settimana Santa a luci spente e lo spartito non poteva essere copiato n\u00e9 letto, pena la scomunica.\nSi racconta (e lo afferm\u00f2 per primo il padre Leopold in una lettera alla moglie) che il giovane Mozart, dopo averlo ascoltato una sola volta, sia stato in grado di trascriverlo a memoria, nota per nota. A questa leggenda si aggiunge un secondo aneddoto: Felix Mendelssohn Bartholdy, in visita a Roma, per scommessa volle ripetere l'impresa di Mozart e, dopo un solo ascolto, fu anch'egli in grado di trascrivere fedelmente la composizione. La ricerca storiografica ha scoperto che Mozart ascolt\u00f2 quest'opera due volte prima della trascrizione, mentre al meno celebrato Mendelssohn fu sufficiente un solo ascolto; Mozart per\u00f2 ascolt\u00f2 il Miserere a 14 anni, mentre Mendelssohn ne aveva pi\u00f9 di 20.\nSi racconta inoltre che Mozart bambino, durante uno dei suoi concerti alla corte dell'imperatrice Maria Teresa, rese omaggio a una piccola dama del reale seguito, chiedendola anche in moglie. Quella damina sarebbe diventata la regina di Francia Maria Antonietta.\nIl 12 gennaio 1782, Mozart scrisse al padre: \"Clementi suona bene, fino a che guardiamo alla mano destra. La sua potenza sono i passaggi di terza. A parte questo, egli non ha un centesimo di gusto o sensibilit\u00e0; in pratica \u00e8 solo un puro meccanico\". In una lettera successiva si spinse oltre: \"Clementi \u00e8 un ciarlatano, come tutti gli italiani\". Per contro, le opinioni di Clementi su Mozart furono sempre entusiasticamente positive.\nMozart era particolarmente bravo a scrivere da destra a sinistra; infatti alcune righe delle sue lettere erano scritte al contrario.\nUn altro aspetto del suo carattere era un senso dell'umorismo a tratti osceno. Ne rimangono testimonianze nelle lettere alla cugina Maria Anna Thekla, ai parenti e agli amici. Compose persino una serie di canoni scatologici che intonava in compagnia degli amici, i pi\u00f9 noti dei quali sono:\nLa leggenda su Mozart e Salieri.\nNel corso degli anni nacque e si diffuse la leggenda secondo cui Mozart sarebbe stato avvelenato, per invidia, dal compositore italiano Antonio Salieri. Questa diceria, priva di fondamento, ha ispirato diversi artisti nel corso dei secoli.\nIl poeta e scrittore russo Aleksandr Sergeevi\u010d Pu\u0161kin diede credito a queste voci e nel 1830 scrisse \"Mozart e Salieri\" (precedentemente intitolato \"Invidia\"), un brevissimo dramma in versi, in cui un Salieri roso dall'invidia fa commissionare da Mozart un'opera, il Requiem, per poi ucciderlo, spacciare il brano per suo, suonarlo al funerale di Mozart e dover sentire: \u00abAnche Salieri \u00e8 stato toccato da Dio\u00bb. Per la trovata, l'autore russo si ispir\u00f2 probabilmente al fatto che il \"Requiem\" di Mozart fu commissionato dal conte Franz von Walsegg, che voleva spacciarlo per suo in occasione dell'anniversario della morte della moglie.\nDi Pu\u0161kin si disse: \nIl 6 (18) novembre 1898, al Teatro Solodovnikov di Mosca, and\u00f2 in scena la prima dell'opera \"Mozart e Salieri\" di Nikolaj Andreevi\u010d Rimskij-Korsakov. La musica \u00e8 ispirata e dedicata al compositore Dargomy\u017e\u0161kij, mentre il libretto \u00e8 scritto dallo stesso Rimskij-Korsakov basandosi sulla tragedia di Pu\u0161kin, e come questa l'opera si divide in due sole scene.\nLa sera della prima, le variazioni sulla musica di Mozart furono eseguite dal pianista e compositore Sergej Rachmaninov..\nNel 1978 un successivo adattamento della leggenda sulla fine di Mozart: \"Amadeus\", del drammaturgo Peter Shaffer, conquista i teatri di Londra. La vicenda prende le basi da Pu\u0161kin e ne amplia la portata. Rimane l'invidia di Salieri e il \"Requiem\" commissionato da un uomo vestito di nero (Salieri mascherato), ma il tutto \u00e8 approfondito e narrato da Salieri stesso. Il testo subisce diverse modifiche, fino alla versione definitiva del 1981.\nNel 1984 il dramma di Shaffer fu portato al cinema da Milo\u0161 Forman con \"Amadeus\", ma i lati negativi del personaggio di Salieri sono ammorbiditi rispetto a Puskin: anche se nella versione rimasterizzata del film del 2002 sono ripristinate alcune scene pi\u00f9 dure, il Salieri cinematografico di F. Murray Abraham, che vinse l'Oscar per il miglior attore, \u00e8 decisamente meno negativo di quello di Shaffer e per sua decisione, dato che il drammaturgo aveva curato anche la sceneggiatura del film. Nel film, a parte alcuni avvenimenti realmente accaduti a Mozart, gran parte della trama \u00e8 una libera ricostruzione del personaggio, molto lontana dalla realt\u00e0.\nPrestiti da altri autori.\nPur nell'inconfutabilit\u00e0 del genio mozartiano, un capitolo a parte meritano, nella sua vasta produzione artistica, i \"prestiti\" e le citazioni di opere altrui che si possono riscontrare nei suoi lavori. Nel noto Requiem, sono rintracciabili intere frasi musicali tratte da composizioni di Georg Friedrich H\u00e4ndel e di molti altri, tra cui Michael Haydn. Mozart in alcune occasioni rielabora temi di Muzio Clementi: Ludwig Berger, allievo di Clementi, su \"Caecilia\" del 1829 stampa l'incipit della sonata Op. 24 n. 2 del suo maestro e osserva ironicamente che \"forse \u00e8 a questo tema che dobbiamo il geniale Allegro dell'ouverture della \"Zauberfl\u00f6te\", un'opera insuperata nel suo genere.\"\nIl musicologo Carlo Ballola su \"Gente\" del 1982 arriv\u00f2 ad affermare che \"se Mozart fosse vissuto ai nostri tempi, per i suoi plagi avrebbe dovuto passare molto tempo in Pretura\". \u00c8 stata enorme l'influenza di Mozart sugli operisti napoletani e italiani, compreso il grande Rossini, in giovent\u00f9 soprannominato \"il tedeschino\" per lo studio di Mozart e altri grandi sinfonisti. Anche in ambito tedesco (dunque fondamentalmente sinfonico) Mozart fu \"plagiato\" da musicisti come Beethoven, che utilizz\u00f2 due temi musicali mozartiani (sonate K 332 e K 135; \"Fuga della fantasia\" K 394) nella sua sinfonia pastorale e Felix Mendelssohn che sfrutt\u00f2 in diverse composizioni temi ispirati a Mozart.\nMozart nella letteratura.\nNel 1856 lo scrittore tedesco Eduard M\u00f6rike scrisse il racconto romantico \"Mozart in viaggio verso Praga\", che narra il viaggio compiuto da Wolfgang e dalla moglie Constanze verso Praga per allestire la prima rappresentazione del \"Don Giovanni\" (29 ottobre 1787).\nRiconoscimenti.\nA Mozart \u00e8 dedicato il cratere Mozart su Mercurio.\nGli venne dedicato anche l'asteroide 1034 Mozartia"}
{"id": "2133117", "revid": "213136", "url": "https://it.wikipedia.org/wiki?curid=2133117", "title": "Lucia de Thomasis", "text": ""}
{"id": "2133124", "revid": "287204", "url": "https://it.wikipedia.org/wiki?curid=2133124", "title": "Nandej", "text": " \nNandej \u00e8 una suddivisione dell'India, classificata come \"census town\", di 7.639 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 54' 30 N e 72\u00b0 41' 30 E.\nSociet\u00e0.\nEvoluzione demografica.\nAl censimento del 2001 la popolazione di Nandej assommava a 7.639 persone, delle quali 4.070 maschi e 3.569 femmine. I bambini di et\u00e0 inferiore o uguale ai sei anni assommavano a 920, dei quali 495 maschi e 425 femmine. Infine, coloro che erano in grado di saper almeno leggere e scrivere erano 5.325, dei quali 3.186 maschi e 2.139 femmine."}
{"id": "2133125", "revid": "1776051", "url": "https://it.wikipedia.org/wiki?curid=2133125", "title": "Tourniquet (Marilyn Manson)", "text": "Tourniquet \u00e8 una canzone dei Marilyn Manson, secondo singolo estratto dall'album Antichrist Superstar. La canzone parla del personaggio principale dell'album in un mondo di tristezza e autocommiserazione, prima della sua trasformazione nell'anticristo.\nLa canzone \u00e8 stata reinterpretata dai Rasputina nel loro EP \"The Lost &amp; Found\" del 2003.\nIl video.\nIl video, diretto da Floria Sigismondi, \u00e8 concentrato perlopi\u00f9 su una bizzarra creatura umanoide simile ad un manichino, che si suppone essere stata creata da Manson, la quale si muove per mezzo di ruote. La band cambia un gran numero di bizzarri travestimenti mentre esegue la canzone.\nQuesto \u00e8 l'ultimo dei tre video dove Marilyn Manson \u00e8 senza trucco, insieme a \"Get Your Gunn\" e \"Lunchbox\".\nTracce.\nEdizione americana\nEdizione australiana\nUK (CD 1) / Edizione tedesca\nUK (CD 2)\nPromo.\nEdizione U.S.\nUK 7\"\nUK 12\""}
{"id": "2133127", "revid": "287204", "url": "https://it.wikipedia.org/wiki?curid=2133127", "title": "Nandesari", "text": " \nNandesari \u00e8 una citt\u00e0 dell'India di 7.259 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 24' 59 N e 73\u00b0 05' 13 E.\nSociet\u00e0.\nEvoluzione demografica.\nAl censimento del 2001 la popolazione di Nandesari assommava a 7.259 persone, delle quali 3.877 maschi e 3.382 femmine. I bambini di et\u00e0 inferiore o uguale ai sei anni assommavano a 963, dei quali 546 maschi e 417 femmine. Infine, coloro che erano in grado di saper almeno leggere e scrivere erano 5.200, dei quali 3.093 maschi e 2.107 femmine."}
{"id": "2133128", "revid": "116271965", "url": "https://it.wikipedia.org/wiki?curid=2133128", "title": "Aldo Cucchi", "text": "Biografia.\nLaureato in medicina e chirurgia.\nAldo Cucchi prende parte alla seconda guerra mondiale come sottotenente medico sul fronte greco-albanese e viene trasferito nel 1942 all'ospedale di Bologna con il grado di tenente. Dopo l'armistizio dell'8 settembre 1943 partecipa attivamente ai movimenti di resistenza con il nome di battaglia di \"Jacopo\" arrivando nel 1945 ad essere vicecomandante della divisione partigiana \"Bologna\". Terminata la guerra, svolge la professione di medico legale. \nParlamentare.\nNel 1948 viene eletto deputato per il Partito comunista italiano, al quale era gi\u00e0 aderente in clandestinit\u00e0 dal 1936. \nNel 1951 si distacca dal partito comunista assieme a Valdo Magnani in seguito ad una crisi di coscienza nei confronti del partito, evento per il quale Palmiro Togliatti li defin\u00ec come \"pidocchi nella criniera di un nobile cavallo da corsa\". Sempre nel 1951 fonda il Movimento Lavoratori Italiani e fu nel 1953 tra i fondatori dell'Unione Socialista Indipendente. Concluse la sua vita politica nelle file del Partito Socialista Democratico Italiano.\nIl viaggio nell'Unione Sovietica.\nNel 1950, Aldo Cucchi, con alcuni esponenti comunisti e sindacalisti comp\u00ec un viaggio nell'URSS visitando Minsk, Mosca, Kiev e Leningrado. Di questa esperienza, riport\u00f2 fedelmente i fatti in \"Una delegazione italiana in Russia\", racconti pubblicati inizialmente a puntate su alcuni giornali e nel 1952 come libro."}
{"id": "2133135", "revid": "287204", "url": "https://it.wikipedia.org/wiki?curid=2133135", "title": "Shannon Brown", "text": "Carriera.\n\u00c8 stata selezionato come 25\u00aa scelta nel draft NBA 2006 dai Cleveland Cavaliers.\nFa il suo debutto nella NBA il 25 novembre 2006 contro i Philadelphia 76ers.\nIl 7 febbraio 2009 \u00e8 stato ceduto insieme ad Adam Morrison dai Charlotte Bobcats ai Los Angeles Lakers in scambio del serbo Vladimir Radmanovi\u0107.\nHa rifirmato il 6 luglio 2009 un contratto di 2 anni con i \"Lakers\" prendendo circa 2,1 milioni di dollari a stagione.\nHa partecipato alla Slam Dunk Contest del 2010, deludendo per\u00f2 le aspettative del pubblico e classificandosi ultimo, con il punteggio di 78 punti, a pari merito con Gerald Wallace.\nNel dicembre 2011, alla fine del lockout NBA, passa ai Phoenix Suns.\nIl 25 ottobre 2013 viene ceduto, insieme a Marcin Gortat, Malcolm Lee e Kendall Marshall, ai Washington Wizards in cambio di Emeka Okafor e una scelta al \"draft\" 2014. Solo Gortat, per\u00f2, raggiunge Washington: Brown, Lee e Marshall vengono tutti e tre tagliati.\nIl 1\u00ba febbraio 2014 Brown firma un contratto da 10 giorni con i San Antonio Spurs, prorogato di altri 10 giorni il 12 febbraio. Scaduto il secondo decadale, il 27 febbraio Brown trova un nuovo ingaggio da parte dei New York Knicks. Nell'estate 2014 i Knicks non confermano Shannon Brown, che diventa quindi un Free Agent. Il giocatore firma con i Miami Heat ma viene tagliato a fine Novembre.\nStatistiche.\nRegular season.\nLegenda: PG=Partite giocate PT=Partite da titolare MPG=Minuti per gara PPG=Punti per gara SPG=Palle rubate per gara RPG=Rimbalzi per gara APG=Assist per gara BPG=Stoppate per gara.\nPlay-off.\nLegenda: PG=Partite giocate PT=Partite da titolare MPG=Minuti per gara PPG=Punti per gara SPG=Palle rubate per gara RPG=Rimbalzi per gara APG=Assist per gara BPG=Stoppate per gara."}
{"id": "2133136", "revid": "287204", "url": "https://it.wikipedia.org/wiki?curid=2133136", "title": "Nanakvada", "text": " \nNanakvada \u00e8 una suddivisione dell'India, classificata come \"census town\", di 8.339 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Nanakvada assommava a 8.339 persone, delle quali 4.264 maschi e 4.075 femmine. I bambini di et\u00e0 inferiore o uguale ai sei anni assommavano a 711, dei quali 368 maschi e 343 femmine. Infine, coloro che erano in grado di saper almeno leggere e scrivere erano 6.997, dei quali 3.723 maschi e 3.274 femmine."}
{"id": "2133138", "revid": "287204", "url": "https://it.wikipedia.org/wiki?curid=2133138", "title": "Difesa della Poesia", "text": "La Difesa della Poesia \u00e8 un'opera teorico-letteraria di Percy Bysshe Shelley.\nFu composta nel 1821, un anno prima della sua morte. Per questo viene considerata il suo testamento spirituale e costituisce uno dei punti di arrivo dell'estetica etica romantica, di cui rappresenta il lascito. \nHa al centro del tema il motivo dell'immaginazione, che per Shelley \u00e8 l'organo della natura morale dell'anima. Lo scritto, a cui Shelley non pot\u00e9 dare una stesura definitiva, si sviluppa come i saggi di Francis Bacon, portando gradualmente alla luce i vari aspetti del tema trattato. \nInsieme a valutazioni storiche e ad analisi diacroniche della poesia, da Omero a Dante a John Milton, ci sono, nello scritto, considerazioni sulla natura del linguaggio, esplorazioni degli effetti individuali e sociali della poesia. \nUfficio della poesia \u00e8 quello di fornire una religione dell'umanit\u00e0, di ravvivare, con la sua azione, l'amore tra i popoli e tra gli individui. Shelley va contro la stolida devozione dei tempi moderni, meccanizzati e industrializzati, opponendo, al senso dell'utile e all'egoismo, un inno che ha un'implicita voce di fratellanza civile. \"Il pi\u00f9 infallibile araldo, compagno e seguace di un grande popolo che si risveglia perch\u00e9 chiamato ad operare un benefico cambiamento nel pensiero e nelle istituzioni, \u00e8 la Poesia\", scrive alla fine l'autore.\nLa \"Difesa della Poesia\" contiene inoltre una ricchezza ed intensit\u00e0 di immagini che ne fanno non solo un'opera sulla poesia ma anche un'opera di poesia. Il saggio non \u00e8 solo una riflessione libresca o ancorata ad un certo platonismo, di cui pure \u00e8 imbevuto, ma respira il battito della sua epoca e contiene \"in nuce\" tutta una concezione della modernit\u00e0, quale poi sar\u00e0 analizzata da Baudelaire e dai simbolisti francesi."}
{"id": "2133140", "revid": "287204", "url": "https://it.wikipedia.org/wiki?curid=2133140", "title": "Nandesari INA", "text": " \nNandesari INA \u00e8 una citt\u00e0 dell'India di 2.815 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nSociet\u00e0.\nEvoluzione demografica.\nAl censimento del 2001 la popolazione di Nandesari INA assommava a 2.815 persone, delle quali 1.521 maschi e 1.294 femmine. I bambini di et\u00e0 inferiore o uguale ai sei anni assommavano a 469, dei quali 258 maschi e 211 femmine. Infine, coloro che erano in grado di saper almeno leggere e scrivere erano 2.059, dei quali 1.186 maschi e 873 femmine."}
{"id": "2133145", "revid": "1048993", "url": "https://it.wikipedia.org/wiki?curid=2133145", "title": "Mandylion (album)", "text": "Mandylion \u00e8 il terzo album della band olandese the Gathering, pubblicato nel 1995 sotto etichetta discografica \"Century Media\". Nel 2005, sempre attraverso la stessa etichetta discografica, \u00e8 stata pubblicata una ristampa dell'album con l'aggiunta di alcune bonustrack. Questo \u00e8 l'album in cui la cantante Anneke van Giersbergen fa il suo debutto con la band.\nTracce.\nMandylion Reissue.\nCD 2.\nLe tracce sono demo registrate tra il 1994 e il 1995."}
{"id": "2133148", "revid": "767487", "url": "https://it.wikipedia.org/wiki?curid=2133148", "title": "Aaron Gray", "text": "Carriera.\nIl 9 dicembre 2013 \u00e8 stato ceduto ai Sacramento Kings insieme ai compagni di squadra Rudy Gay e Quincy Acy in una trade che ha portato ai Raptors Patrick Patterson, Greivis V\u00e1squez, John Salmons e Chuck Hayes. Ha esordito con la squadra californiana il 13 dicembre 2013 in una partita persa per 116-107 sul campo dei Phoenix Suns, nella quale ha segnato 7 punti e catturato 9 rimbalzi in 13 minuti di impiego. A fine anno lascia i Kings e da free agent firma un contratto con i Detroit Pistons, venendo per\u00f2 subito tagliato a causa di problemi cardiaci, a causa dei quali il 19 giugno 2015 annuncia il suo definitivo ritiro."}
{"id": "2133149", "revid": "767487", "url": "https://it.wikipedia.org/wiki?curid=2133149", "title": "MF Grimm", "text": "Biografia.\nPercy Carey cresce a Manhattan, nell'Upper West Side. Uno dei suoi vicini di casa, Morgan Freeman, lo aiuta a partecipare ai provini per Sesame Street, a cui parteciper\u00e0 per quattro anni. \u00c8 stato il primo attore ad interpretare Snuffleupagus.\nAlle superiori, Carey inizia a coltivare la sua passione per il rap e l'hip hop, muovendo i primi passi nella produzione di beat.\nForm\u00f2 assieme a Roc Raida, membro degli X-Ecutioners, un duo artistico dal nome \"The Gravediggaz\", da non confondere con il gruppo omonimo creato da RZA. Le sue collaborazioni coinvolgono anche leggende del genere come Kool G Rap e un gruppo come i KMD, all'interno del quale si form\u00f2 il talento di Daniel Dumile.\n\u00c8 inoltre stato ghostwriter nel famosissimo album The Chronic di Dr. Dre. \nNel 1993, MF Grimm ha la possibilit\u00e0 di dimostrare la sua eccellenza nell'improvvisazione, ben posizionandosi alla World Supremacy Battle. Lo stesso anno esce il primo 12\" pollici di MF Grimm, \"So Whatcha Want Nigga?\" e si esibisce al Jack the Rapper nella Execution Night, ad Atlanta, dividendosi il palco con Lady of Rage, Tupac e il Dogg Pound.\nBen presto diverse etichette discografiche iniziano ad avvicinare il rapper.\nTentativo di omicidio.\nNel 1994, MF Grimm sopravvive ad un tentativo di omicidio che uccide invece il suo fratellastro. Riceve sette colpi di pistola e tre ne aveva gi\u00e0 ricevuti in un primo tentato omicidio, nel 1986.. Come risultato di questa sparatoria, rimarr\u00e0 cieco, paralizzato e sordo. Secondo il referto medico, MF Grimm sarebbe rimasto paralizzato e praticamente privo dei sensi per il resto della vita. Grimm recuperer\u00e0 in seguito la vista, l'udito e la capacit\u00e0 di parlare, ma tuttora \u00e8 confinato su una sedia a rotelle.\nPost-ricovero.\nGrimm realizz\u00f2 vari singoli per la Fondle 'Em e collabor\u00f2 con MF Doom, in un EP della Brick Records, intitolato \"MF EP\".\nGrimm fond\u00f2 l'etichetta discografica Day By Day Entertainment a fine anni novanta. Nello stesso periodo, ha riunito un collettivo di MC ispirati dal personaggio di Godzilla, la Monsta Island Czars.\nVita in prigione.\nAccusato di cospirazione e con problemi legati ai narcotici, Grimm fu condannato all'ergastolo nel 2000. Pag\u00f2 una cauzione di 100.000 dollari per essere rilasciato il giorno stesso, realizzando \" in quelle ventiquattr'ore. Durante la sua permanenza in carcere, Carey studi\u00f2 legge e riusc\u00ec a ridurre la sua condanna a tre anni, venendo rilasciato nel 2003.\nPost-incarcerazione.\nMf Grimm sta lavorando al completamento del suo secondo album, \" sotto lo pseudonimo Superstar Jet Jaguar. Sta anche espandendo la Day By Day Entertainment affinch\u00e9 copra sia artisti hip hop che rock.\nNel 2008, MF Grimm, con il nome di Percey Carey, viene nominato per due Eisner Awards, per la sua serie di graphic novel, Sentences, nelle categorie Best Reality Based Work e Best Lettering. Lo stesso anno vinse anche due Glyph Awards nelle categorie Best Cover e Story of the Year.\nLa vita di MF Grimm \u00e8 stata raccontata in un'autobiografia a fumetti: \"\", uscita per le edizioni Vertigo della DC Comics, nel settembre 2007."}
{"id": "2133151", "revid": "1015", "url": "https://it.wikipedia.org/wiki?curid=2133151", "title": "Suddivisione amministrativa del Jiangsu", "text": "La suddivisione della provincia dello Jiangsu \u00e8 articolata sui seguenti tre livelli: Prefetture (\u5730\u533a d\u00ecq\u016b), a loro volta suddivise in Contee (\u53bf xi\u00e0n), che a loro volta sono suddivise in Citt\u00e0 (\u9547 zh\u00e8n). In particolare:\nPer una loro illustrazione, si rinvia alla voce sulla suddivisione amministrativa della Cina."}
{"id": "2133155", "revid": "287204", "url": "https://it.wikipedia.org/wiki?curid=2133155", "title": "Okha Port", "text": " \nOkha Port \u00e8 una suddivisione dell'India, classificata come \"census town\", di 18.847 abitanti, situata nel distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 28' 0 N e 69\u00b0 4' 60 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Okha Port assommava a 18.847 persone, delle quali 10.344 maschi e 8.503 femmine. I bambini di et\u00e0 inferiore o uguale ai sei anni assommavano a 2.485, dei quali 1.361 maschi e 1.124 femmine. Infine, coloro che erano in grado di saper almeno leggere e scrivere erano 11.353, dei quali 7.240 maschi e 4.113 femmine."}
{"id": "2133156", "revid": "287204", "url": "https://it.wikipedia.org/wiki?curid=2133156", "title": "Ode (India)", "text": " \nOde \u00e8 una suddivisione dell'India, classificata come \"municipality\", di 18.454 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 38' 07 N e 73\u00b0 05' 43 E.\nSociet\u00e0.\nEvoluzione demografica.\nAl censimento del 2001 la popolazione di Ode assommava a 18.454 persone, delle quali 9.643 maschi e 8.811 femmine. I bambini di et\u00e0 inferiore o uguale ai sei anni assommavano a 2.131, dei quali 1.174 maschi e 957 femmine. Infine, coloro che erano in grado di saper almeno leggere e scrivere erano 12.748, dei quali 7.622 maschi e 5.126 femmine."}
{"id": "2133157", "revid": "3115", "url": "https://it.wikipedia.org/wiki?curid=2133157", "title": "Hans Goldschmidt", "text": "Biografia.\nFu uno studente di Robert Bunsen. Suo padre, Theodor Goldschmidt, era il fondatore della compagnia industrial-chimica in cui sia Hans che suo fratello lavorarono per diversi anni. Viene ricordato per alcune importanti scoperte come la termite, inventata nel 1893 che si sviluppa in un processo che viene chiamato anche \"reazione Goldschmidt\" o \"processo Goldschmidt\"."}
{"id": "2133159", "revid": "767487", "url": "https://it.wikipedia.org/wiki?curid=2133159", "title": "Gipsy Fint", "text": "I Gipsy Fint sono un gruppo di cabaret-musicale ideato nel 1997 da Giuseppe Maiulli durante la trasmissione televisiva \"Mavacao\", in onda sull'emittente privata campana Napoli Tv. Il gruppo venne proposto definitivamente nel 1998 nel corso della trasmissione \"Funikul\u00ec funikul\u00e0\" in onda sull'emittente campana Teleoggi-Canale 9.\nStoria del gruppo.\nGli inizi.\nIl nome del gruppo fu ideato da Peppe Maiulli, fondato quindi dallo stesso, da Renato Rutigliano e da Bruno Lanza, che nel tempo si sono avvalsi della collaborazione di altri artisti o di semplici figuranti. Nei loro sketch utilizzano il napoletano come una sorta di esperanto, vestendosi con costumi tipici della tradizione messicana. Dopo le partecipazioni ai programmi televisivi campani, entrano a far parte del gruppo Daniele Napoleone e Gino Briglione, quest'ultimo interprete di numerosi film quali \"Mi manda Picone\", \"'O surdato 'nnammurato\" e \"Lo studente\" con Rutigliano come parte del duo I sergenti a sonagli.\nLa popolarit\u00e0 con Mediaset.\nNel 2000 Antonio Ricci ha affidato loro la realizzazione delle sigle di apertura del programma \"Estatissima Sprint\", versione estiva di \"Paperissima Sprint\", condotto da Roberta Lanfranchi e Raul Cremona.\nDa \"Estatissima Sprint\" in poi sono frequentemente apparsi in programmi televisivi delle emittenti Mediaset. Dal 1999, chiamati da Maurizio Costanzo, partecipano a 4 stagioni di \"Buona Domenica\" su Canale 5, e proprio Costanzo decreta il successo della loro canzone \"Allora si' scemo\".\nNel 2003 interpretano la colonna sonora del film \"La repubblica di San Gennaro\" di Gianfelice Imparato con Carlo Giuffr\u00e9 e Lucrezia Lante della Rovere. Nel film partecipano anche in veste di attori interpretando loro stessi. \nNello stesso anno partecipano al Festival di Napoli, con la canzone \"'E Sorde (I Soldi)\"\nTre anni dopo, nel 2006 partecipano interpretando sempre loro stessi, nel film Parentesi Tonde con Raffaella Lecciso, \u00c9va Henger e Giucas Casella\nNel 2009 portano a teatro il loro primo spettacolo cab-musicale intitolato \"\"Solo gli uccelli cantano gratis\" .\" Nel 2013 entrano a far parte del gruppo Ernesto Cataldo e Jo Napoli. Nel 2016 reiterano il successo del primo spettacolo con il sequel \"Neanche gli uccelli cantano gratis\""}
{"id": "2133162", "revid": "125872717", "url": "https://it.wikipedia.org/wiki?curid=2133162", "title": "Telestar (rete televisiva)", "text": "Telestar \u00e8 un'emittente televisiva privata nata ufficialmente nel 1986, da alcune frequenze non utilizzate di Telecity (canali UHF 21, 42, 55, 63), ma che gi\u00e0 trasmetteva dai primi anni ottanta con altri nomi (Telecolor, Canale 10 e Telecity 2). Ha sede a Castelletto d'Orba, in provincia di Alessandria. Dapprima utilizzata per ritrasmettere i programmi di Telecity, ha assunto successivamente un carattere autonomo.\nStoria.\nLe origini.\nTelestar Piemonte nasce come seconda rete di Telecity. Dopo aver ottenuto la concessione dal Ministero delle comunicazioni per operare come emittente comunitaria, si affilia a TivuItalia e rileva in Lombardia le frequenze dell'emittente bresciana Antenna Nord Valsabbia e la storica Trm 2 allargando ulteriormente la propria area di copertura (infatti, oltre che in Piemonte, il segnale arriva anche in Lombardia e in Liguria). Le trasmissioni di Telestar Liguria e Telestar Lombardia partono analogamente. La programmazione \u00e8 la medesima dell'omonima emittente piemontese. Hanno il via alcune trasmissioni autonome dal palinsesto di Telecity e in sinergia con la sorella Italia 8, come \"Amichevolmente con voi\" condotta da Dino Crocco (in onda precedentemente su Italia 8). Un altro personaggio televisivo che conduce su questa rete \u00e8 Gianfranco Funari.\nNegli anni seguenti i canali UHF definitivi su cui trasmette Telestar sono il 63 (in Lombardia e Piemonte) il 66 (ad Alessandria e provincia) e il 41 (in Liguria).\nIl progetto Amica 9.\nNel 1994 con Giampiero Ades parte il progetto Amica 9 con il quale si cerca di portare l'emittente ai vertici nazionali. Il segnale di questo canale viene ripetuto da Telestar Piemonte, Telestar Lombardia ed EuroMixer TV in Liguria. Ne avrebbero dovuto far parte anche Rta Tele Antenna (Friuli-Venezia Giulia), Rete 8 VGA (Emilia-Romagna), Tef (Umbria), Tvs Toscana (Toscana), Itv (Marche), Antenna 10 (Abruzzo e Molise), Rete Oro (Lazio), Canale 7 Campania (Campania), Teleregione Color (Puglia), Telespazio 1 e Rete Kalabria (Calabria), Video 3 (Sicilia), e altre televisioni in Basilicata e Sardegna.\nTelestar Liguria, invece, inizia a ripetere Amica 8, che in Piemonte e Lombardia viene ripetuta da Italia 8, la terza rete del gruppo Tacchino assente in Liguria. Pertanto Amica 9 viene ripetuta da una televisione non del gruppo: EuroMixer TV (che continuer\u00e0 successivamente a essere relay di MTV Europe).\nMa il progetto di un circuito come 7 Gold non arriva mai ad attecchire a livello nazionale. Cos\u00ec, Telestar continua a trasmettere solo nelle regioni del nord Italia in cui \u00e8 nata (Piemonte, Liguria e Lombardia) e in qualche regione del centro Italia (solo per qualche anno) conservando il marchio Amica 9 per quasi dieci anni.\nIl palinsesto \u00e8 caratterizzato da film, telefilm, un telegiornale di informazione regionale (il \"Tg9 \"condotto da Diego Bianchi), il variet\u00e0 \"Crazy dance\" e lo show \"Musica insieme\" condotto da Dino Crocco.\nL'emittente intraprende successivamente una direzione di tipo commerciale con dei contenitori di televendite dai titoli \"Shopping con...\" e \"Amichevolmente con noi...\" e di intrattenimento musicale, oltre alla presenza di un telegiornale quotidiano. Le trasmissioni pi\u00f9 note sono \"Paesi in festa\", rubrica di costume, tradizioni, feste e canzoni popolari; e \"Musica insieme di sera\", variet\u00e0 musicale con orchestre e pubblico in studio. Entrambe sono presentate nuovamente da Dino Crocco. Altra trasmissione che porta al centro le sagre di paese, le fiere e gli avvenimenti musicali pi\u00f9 interessanti del territorio \u00e8 \"Campanili in festa\", condotta dal musicista Meo Cavallero.\nStarmarket.\nNel 2004 Telestar diventa Starmarket, nome che sottolinea il carattere commerciale del palinsesto occupato da numerose televendite in diretta. Rimangono presenti alcuni spazi con spettacoli musicali e qualche programma di Telecity in replica. In seguito Telestar Lombardia si dedica completamente a contenuti di carattere commerciale, Telestar Piemonte irradia per alcune ore al giorno anche il segnale di Radio Italia TV, mentre Telestar Liguria continua a trasmettere il veterano variet\u00e0 della rete \"Musica insieme\" dagli studi di Castelletto d'Orba (che in Lombardia non viene pi\u00f9 trasmesso e in Piemonte \u00e8 passato su Italia 8). Inoltre, l'intero palinsesto \u00e8 ricevibile da ora anche sulla frequenza satellitare di Telestar su Sky Italia al numero 861. Tale segnale rimane attivo fino al 2009.\nTelestar - Telemarket.\nNel 2007, archiviate le televendite di Starmarket, Telestar inizia a diffondere i programmi di Telemarket dopo che questo canale ha ceduto le sue frequenze nazionali. Sul video, oltre al logo di Telestar, compare lo storico elefantino verde con la scritta \"Telemarket\". A partire dal dicembre del 2008, dalle ore 1:30 di notte la programmazione notturna di Telemarket viene diffusa in simulcast anche sul circuito nazionale 7 Gold e delle altre emittenti affiliate.\nIl digitale terrestre.\nDal 1\u00ba luglio 2010 Telestar abbandona sia in Lombardia, che in Piemonte e Liguria, la ritrasmissione di Telemarket, che con l'avvento del digitale terrestre ha acquisito un proprio canale, e inizia a ritrasmettere i programmi di Italia 8 in replica. A questi integra telefilm (\"The Beverly Hillbillies\", \"Hollywood Beat\"), telenovelas (\"Rosa de Lejos\", \"Baila comigo\") e il tg locale di Telecity 7 Gold.\nDal 10 gennaio 2010 dalle 15.30 alle 20.00 il canale inizia a trasmettere le televendite di orologeria di \"Arte 24\" (che fin dal 9 gennaio erano trasmesse sul canale satellitare Italia 8 Prestige) condotte da Roberto Montresor &amp; Alessio Pistoia e la rubrica di televendite di oggetti artistici \"La vetrina dell'arte\".\nI nuovi canali digitali.\nCon il passaggio al digitale intanto si aggiungono nuovi canali al MUX di Telestar:\nTelestar 1 e Telestar 2 presentano un palinsesto pressoch\u00e9 identico tra loro e che richiama fortemente quello che era Telestar nell'era analogica. I canali vengono soppressi entrambi nel 2012.\nTelestar - Anime Gold.\nIl 6 marzo 2011, alle ore 13.00, sul mux Telestar iniziano i programmi di Anime Gold.\nAnime Gold \u00e8 stato un canale interregionale prodotto da Telestar e Teleregione in collaborazione con Yamato Video, dedicato all'animazione giapponese anni '70/'80, ed era ricevibile sui relativi mux di Telestar (in Piemonte, Lombardia, Liguria) e TeleRegione (Veneto, Friuli, Emilia-Romagna) principalmente sull'LCN 285; per un periodo, tra novembre 2011 e gennaio 2012, era disponibile anche in Toscana sul mux Toscana TV con LCN 680. Nelle Marche sin dal 2011 venne aggiunto sull'LCN 113 del mux Teleadriatica 7 Gold (oggi 7 Gold Marche) un canale identificato \"Anime Gold Marche\", che per\u00f2 \u00e8 sempre stato solo un doppione di 7 Gold e poi di Canale 78, ed \u00e8 presente a tutt'oggi.\nAnime Gold non era una syndication, ma un canale unico trasmesso da Telestar e Teleregione in interconnessione, e pertanto non erano presenti pubblicit\u00e0 (a parte alcuni promo della Yamato Video) o programmazioni locali. Il canale era attivo solo 12 ore al giorno ed alla fine delle trasmissioni (alla 1.00 di notte) restava sullo schermo solo un cartello con la scritta: \"Le trasmissioni riprenderanno alle ore 13.00\" (l'unica eccezione avvenne parzialmente negli ultimi mesi di vita, in cui soltanto le ripetizioni marcate Telestar aggiungevano negli orari vuoti alcune televendite e TG locali).\nIl canale \u00e8 stato spento il 26 luglio 2012; dopo la sua chiusura il suo posto \u00e8 stato occupato dalla versione +1 di Canale 77 fino a quando anche questa \u00e8 stata soppressa ed in seguito da doppioni di Canale 77.\nTelestar - 7 Gold Plus.\nCon il passaggio al digitale nasce 7 Gold Plus, sorella minore di 7 Gold che trasmette in syndication sulle frequenze di Telestar (Piemonte, Lombardia), TeleRegione (Veneto, Friuli, Trentino, Emilia-Romagna), Rete 8 Emilia-Romagna, 7 Gold Lazio e 7 Gold Stampa Sud (Sicilia).\nIl palinsesto era, di fatto, lo stesso di 7 Gold, ma nelle ore in cui l'ammiraglia trasmette la programmazione locale e le televendite, 7 Gold Plus integrava le trasmissioni con cartoni animati, film e telefilm. La situazione era per\u00f2 temporanea in quanto 7 Gold Plus avrebbe dovuto iniziare ad avere un palinsesto totalmente autonomo da 7 Gold.\nCanale 77.\nDa dicembre 2011 Telestar cambia il suo nome in Telestar Canale 77, prendendo il nome dal numero del canale con il quale viene ora sintonizzato tramite la funzione LCN, e ritrasmette tutto il giorno le televendite de \"La Vetrina dell'arte\" (Galleria d'Arte Ch\u00e2teau de Monestoy by Publirose S.p.A.) dal 2011 al 2017, sostituendo la programmazione di 7 Gold Plus e decretando cos\u00ec, nei fatti, la morte della seconda rete di 7 Gold su scala nazionale (rester\u00e0 attiva solo nel Triveneto con programmi locali).\nLe televendite di Canale 77 vengono irradiate anche in Veneto, Emilia-Romagna, Friuli Venezia Giulia e Trentino Alto Adige sull'emittente Teleregione allo stesso numero LCN, e nel Lazio (LCN 680) e Sicilia (LCN 77 e 640) su Canale 77 Sud.\nIl 2 gennaio 2017 il canale subisce un altro cambio di denominazione, stavolta in Canale 77 in Rosa, e la gestione del canale passa a 7 Gold Sestarete; contemporaneamente alla ridenominazione dell'emittente, la sua programmazione \u00e8 ora incentrata principalmente sulle telenovelas (gran parte delle quali trasmesse in passato sul defunto canale satellitare Lady Channel), unite a un contenitore di notizie locali al primo mattino, programmi riservati al lotto (Casalotto e LottoNews) e qualche televendita. Dopo nove mesi esatti, dal 2 ottobre successivo tutte le telenovelas vengono rimosse dal palinsesto e l'emittente torna a diffondere una programmazione commerciale. Dal 1\u00ba dicembre 2017 al 3 aprile 2018 il canale trasmetteva, in orario serale, le televendite di \"Cagnola 77\", che riguardavano oggetti d'arte, orologi e gioielli. Dal 4 aprile del medesimo anno, l'accordo tra 7 Gold Sestarete (la societ\u00e0 editrice del canale) e Cagnola \u00e8 terminato; pertanto, il progetto Cagnola 77 ha cessato di esistere e al suo posto sono tornate le televendite comuni.\nA partire dalla nascita di 77 in Rosa, su alcune posizioni LCN locali (285 in Lombardia e Piemonte, 119 in Liguria) in passato doppioni di Canale 77, \u00e8 tornato in video un canale autonomo con il solo logo \"Telestar\", che trasmette televendite a ripetizione. Tali LCN sono tornate a veicolare il segnale di Canale 77 in Rosa da dicembre 2017 e poi quello di Canale 227 (emittente del gruppo Publirose) dal 1\u00ba novembre 2018.\nDal 26 giugno 2019, Canale 77 utilizza un nuovo logo \"Telestar 77\", che nel luglio successivo \u00e8 stato leggermente modificato.\nMultiplex Telestar.\nPiemonte.\nIl Mux Telestar Piemonte trasmette tramite DVB-T in Piemonte esclusivamente sulla frequenza UHF 41.\nValle d'Aosta.\nIl Mux Telestar Valle d'Aosta trasmetteva tramite DVB-T in Valle d'Aosta esclusivamente sulla frequenza UHF 46. Questo mux \u00e8 stato rottamato il 17 maggio 2021.\nLombardia.\nIl Mux Telestar Lombardia trasmette tramite DVB-T in Lombardia esclusivamente sulla frequenza UHF 41.\nLiguria.\nIl Mux Telestar Liguria trasmetteva tramite DVB-T in Liguria esclusivamente sulla frequenza UHF 51. \u00c8 stato spento a fine giugno 2020. "}
{"id": "2133167", "revid": "300067", "url": "https://it.wikipedia.org/wiki?curid=2133167", "title": "Cedric Simmons", "text": ""}
{"id": "2133169", "revid": "306444", "url": "https://it.wikipedia.org/wiki?curid=2133169", "title": "Ohel (Chabad)", "text": ""}
{"id": "2133171", "revid": "287204", "url": "https://it.wikipedia.org/wiki?curid=2133171", "title": "J.J. Hickson", "text": "Carriera.\nNel settembre 2014 viene squalificato dalla NBA per 5 partite per aver violato le norme contro l'uso di sostanze stupefacenti.\nIl 16 giugno 2018 viene accusato di aver invaso un\u2019abitazione domestica, con rapina a mano armata. Viene arrestato subito dopo."}
{"id": "2133174", "revid": "363629", "url": "https://it.wikipedia.org/wiki?curid=2133174", "title": "CRN (azienda)", "text": "CRN, Costruzioni e Riparazioni Navali, \u00e8 un cantiere navale italiano del Gruppo Ferretti, specializzato nella progettazione, costruzione e commercializzazione di megayacht custom in acciaio ed alluminio da 40 a 90 metri.\nIl cantiere ha sede ad Ancona, si sviluppa su una superficie di circa 80.000\u00a0m\u00b2 di cui 25.000 coperti. \u00c8 dedicato alla costruzione della flotta CRN e di alcuni modelli di imbarcazioni di altri marchi del Gruppo Ferretti come Custom Line e Riva.\nStoria.\nDagli anni 1960 agli anni 1980.\nNel 1963 Sanzio Nicolini avvi\u00f2 la costruzione di alcune imbarcazioni ad Ancona. La scelta fu quella di produrre scafi in acciaio e alluminio, collocando CRN in una fascia di mercato medio-alta. Alla fine degli anni sessanta le dimensioni degli yacht di CRN andavano da 15 a 20 metri. Il cantiere realizz\u00f2 la prima serie di scafi di 23 metri chiamata Super Conero, con un totale di ventisette imbarcazioni per il primo decennio.\nNel 1970 Sanzio Nicolini incontr\u00f2 Carlo Riva e tra i due imprenditori nacque un rapporto di lavoro durato fino al 1978. In questo periodo CRN realizz\u00f2 otto barche per conto di Riva: sei Marco Polo, derivate dal Super Conero, e due Vespucci, una delle quali divenne lo yacht personale di Carlo Riva. Nel 1973 fece il suo ingresso in CRN l'imprenditore Giandomenico Palmerini.\nNel 1978 CRN realizz\u00f2 il primo yacht sopra i 45 metri: Fath Al Khair di 47,2 metri, il cui armatore \u00e8 l'emiro del Qatar, Al-Thani.\nNegli anni ottanta i clienti di CRN erano prevalentemente armatori greci e regnanti del Medio Oriente. In questo contesto aumentarono le dimensioni degli yacht, che variavano fra i 32 e i 61 metri. Palmerini divenne il maggiore azionista, e nel 1980 inizi\u00f2 la costruzione della nuova sede del cantiere di Ancona, riorganizzando l'azienda.\nNel 1983 CRN consegn\u00f2 a Gianni Agnelli, lo yacht F100 di 32,80 metri progettato da Gerhard Gilgenast, imbarcazione progettata con interni comodi per lunghe navigazioni.\nAnni 1990 e anni 2000.\nCon lo scoppio della Guerra del Golfo, il mercato medio orientale in cui CRN \u00e8 attivo subisce un profondo rallentamento. Per fronteggiare il momento di crisi si occupa anche di refitting, mentre la produzione cala, con sette yacht varati in dieci anni.\nNella seconda met\u00e0 degli anni novanta, Lamberto Tacoli, entrato nella nautica negli anni ottanta, propone a Norberto Ferretti, col quale aveva fondato il marchio Custom Line nel 1996, di acquisire il cantiere CRN. \u00c8 cos\u00ec che nel 1999 il cantiere CRN viene acquisito dal Gruppo Ferretti.\nNel 2001 CRN e Custom Line si uniscono, per formare ad Ancona il polo dei megayacht all'interno del Gruppo Ferretti. Nel 2002 CRN perfeziona l'acquisizione dell'attiguo cantiere Mario Morini, dando origine a una struttura con una superficie di 80\u00a0000\u00a0m\u00b2.\nNella seconda met\u00e0 del decennio CRN diversifica la produzione aggiungendo a quella tradizionale in acciaio e alluminio quella in composito.\nNel gennaio del 2012 CRN, come tutti i marchi del Gruppo Ferretti, viene coinvolto nel passaggio alla nuova propriet\u00e0 cinese SHIG-Gruppo Weichai. Lamberto Tacoli \u00e8 confermato presidente e nominato amministratore delegato del cantiere.\nCaratteristiche.\nAgli esordi la caratteristica peculiare stava nella prua \u201ca spigolo\u201d delle barche, successivamente si passa allo stile a \u201cpoppa aperta\u201d, ideato per il M/Y CRN 54\u00a0m Ability. L'evoluzione di questa concezione \u00e8 il \u201cbeach club\u201d, realizzato per la prima volta sul Blue Eyes, con un portellone abbattibile a pelo d'acqua.\nSul M/Y J'Ade \u00e8 invece realizzato il garage allagabile, che consente l'ingresso in acqua del tender, di oltre 8 metri.\nLe imbarcazioni della linea CRN Navetta 43 sono state dotate di un sistema integrato denominato \u201cmyOlos\u201d e sviluppato da CRN, Videoworks e Intel che permette di gestire e controllare le funzioni di intrattenimento e domotica attraverso un iPad/iPod.\nSono presenti anche sistemi di insonorizzazione, progettati in collaborazione con Videoworks e l'Universit\u00e0 Politecnica delle Marche.\nLe realizzazioni per la Guardia Costiera.\nTra la fine degli anni ottanta e l'inizio degli anni novanta il cantiere ha realizzato per il Corpo delle capitanerie di porto le motovedette della classe Cavallari e la motovedetta Ingianni."}
{"id": "2133177", "revid": "20800891", "url": "https://it.wikipedia.org/wiki?curid=2133177", "title": "Ritz Ortolani", "text": ""}
{"id": "2133178", "revid": "757396", "url": "https://it.wikipedia.org/wiki?curid=2133178", "title": "Tarence Kinsey", "text": ""}
{"id": "2133184", "revid": "135224", "url": "https://it.wikipedia.org/wiki?curid=2133184", "title": "Giulio Fagnano", "text": ""}
{"id": "2133185", "revid": "767487", "url": "https://it.wikipedia.org/wiki?curid=2133185", "title": "Shawne Williams", "text": "Carriera.\nHa frequentato l'Universit\u00e0 di Memphis, con la quale, nella stagione 2005-06, ha chiuso con 13,2 punti, 6,2 rimbalzi, 1,4 stoppate e 1,4 palle rubate di media in 36 partite (34 delle quali da titolare). In 3 partite di Conference USA ha chiuso con 18,0 punti e 6,7 rimbalzi, venendo nominato MVP del torneo.\nIl 6 luglio 2006 firma con gli Indiana Pacers. L'11 dicembre 2006 fa il suo debutto in NBA contro i Chicago Bulls, segnando 13 punti. Attualmente \u00e8 il secondo miglior marcatore al debutto tra le matricole nella storia dei Pacers.\nIl 10 ottobre 2008 viene ceduto ai Dallas Mavericks in cambio di Eddie Jones, due seconde scelte al draft e soldi.\nL'11 gennaio 2010 viene ceduto insieme a Kris Humphries ai New Jersey Nets in cambio di Eduardo N\u00e1jera; quattro giorni dopo viene tagliato.\nIl 23 settembre 2010 firma un contratto annuale con i New York Knicks. Con la maglia dei Knicks disputa la sua miglior stagione uscendo dalla panchina e aiutando la squadra a qualificarsi per i play-off.\nIl 15 dicembre 2011 firma un contratto biennale con i New Jersey Nets, che superano l'offerta dei Knicks.\nIl 15 marzo 2012 viene ceduto insieme a Mehmet Okur ai Portland Trail Blazers in cambio di Gerald Wallace. Con la maglia dei Portland Trail Blazers non disputa neanche una partita.\nNel 2013 firma con il Guangzhou Liu Sui fino a fine stagione.\nIl 3 settembre 2013 firma con i Los Angeles Lakers. Il successivo 7 gennaio viene tagliato a causa dei numerosi infortuni occorsi alle guardie dei Lakers, in modo da far spazio ad un eventuale nuovo innesto. Il 27 gennaio 2014 firma con i Los Angeles D-Fenders, in D-League. Il successivo 6 febbraio rifirma con i Lakers un contratto di 10 giorni. Il 19 febbraio 2014, dopo la scadenza del suo contratto con i Lakers, rifirma con i D-Fenders.\nIl 1\u00ba agosto 2014 firma con i Miami Heat. Viene schierato nel quintetto base nella vittoria contro i Washington Wizards nell\u2019\"opening night.\"\nProblemi giudiziari.\nL'11 settembre 2007 viene fermato ed arrestato ad Indianapolis con l'accusa di possesso di marijuana. Anche i due passeggeri che erano in auto con lui sono stati arrestati. Uno \u00e8 stato accusato di possesso di marijuana, l'altro di possesso di arma da fuoco rubata.\nNel gennaio 2010 \u00e8 stato arrestato a Memphis con l'accusa di spaccio di codeina. Il successivo aprile si \u00e8 dichiarato colpevole. \u00c8 stato quindi condannato a sei mesi di libert\u00e0 vigilata, a sottoporsi a dei periodici test antidroga, a frequentare un corso di sensibilizzazione contro la droga e a pagare una multa di 10.000 dollari.\nIl 13 dicembre 2012 \u00e8 stato nuovamente arrestato a Memphis dopo che un poliziotto aveva sentito un forte odore di marijuana proveniente dalla sua Porsche, che era parcheggiata vicino a un centro commerciale. Nell'auto sono stati rinvenuti uno spinello di marijuana parzialmente fumato, un altro spinello e una bottiglia di codeina non prescritta a Williams."}
{"id": "2133200", "revid": "1543377", "url": "https://it.wikipedia.org/wiki?curid=2133200", "title": "Shanghai Automotive Industry Corporation", "text": "SAIC Motor Corporation Limited (SAIC, ex Shanghai Automotive Industry Corporation) \u00e8 una casa produttrice cinese di automobili, la terza tra i cosiddetti Grandi 5 produttori di automobili cinesi (gli altri 4 sono: First Automobile Works, Dongfeng Motor Corporation, Chang'an Motors e Chery Automobile).\nUno dei pochi costruttori di vetture gi\u00e0 nella Cina di Mao, realizzando la SH760 a Shanghai. \u00c8 proprietaria di numerosi marchi automobilistici: MG, storica casa automobilistica inglese acquistata nel 2007, Roewe, uno dei pochi marchi di lusso cinesi, Maxus nato dalle ceneri della defunta LDV Group e Yuejin. Grazie alle joint-ventures con General Motors, Volkswagen, CNH Industrial e Volvo Group vende anche veicoli sotto marchi come Baojun, Buick, Cadillac, Chevrolet, Iveco, Sunwin Bus, \u0160koda, Volkswagen, Wuling.\nStoria.\nDagli inizi al 2000.\nSebbene abbia una lunga storia, iniziata con una fabbrica di assemblaggio di automobili con sede a Shanghai intorno alla seconda guerra mondiale, SAIC ha raggiunto solo recentemente, a differenza dei rivali nazionali FAW Group e Dongfeng Motors, una posizione di rilievo nell'industria automobilistica cinese. Negli anni settanta era ancora una piccola azienda, poi un accordo di cooperazione stipulato con Volkswagen nel 1984 (seguito nel marzo 1985 dalla nascita della Shanghai Volkswagen Automotive Co Ltd), le ha permesso di produrre automobili competitive con tecnologia straniera. Negli 11 anni successivi la capacit\u00e0 produttiva annuale \u00e8 aumentata di dieci volte fino a raggiungere nel 1996 le 300.000 unit\u00e0, affermandosi come una delle principali case automobilistiche cinesi. Durante questo periodo SAIC ha costruito a Shanghai un'intera catena di fornitura di componenti automobilistici moderni: nel 1987 le uniche parti locali utilizzate in un'auto, la Volkswagen Santana, erano pneumatici, radio e antenna, nel 1998 oltre il 90% dei componenti utilizzati erano di provenienza locale.\nNel giugno del 1997 SAIC ha costituito una seconda importante joint venture, la Shanghai General Motors Co Ltd, con General Motors. La nuova intesa, operativa dal 1998, ha contribuito a raddoppiare la produzione di veicoli SAIC tra il 2000 e il 2004.\nDal 2000 al 2010.\nAll'inizio degli anni 2000 SAIC ha effettuato diverse acquisizioni in Corea. Nel 2002 partecipa all'acquisto da parte di GM della casa automobilistica coreana Daewoo Motors, rilevando una quota del 10% nella neonata societ\u00e0 GM Daewoo per 59,7 milioni di dollari e nel 2004 assume il controllo di una societ\u00e0 automobilistica sudcoreana produttore di Suv, la SsangYong, pagando 500 milioni di dollari per il 48,9% del capitale. In questo periodo SAIC crea anche una nuova holding per le sue consociate impiegate nella produzione di auto, Shanghai Automotive Group.\nA met\u00e0 del decennio SAIC tenta di acquisire la casa automobilistica britannica MG Rover, ma nel 2005 \u00e8 battuta da un'altra casa automobilistica cinese, la Nanjing Automobile. SAIC riesce comunque ad acquistare le tecnologie MG Rover per la produzione della berlina Rover 75 e delle motorizzazioni Rover serie K senza l\u2019utilizzo del marchio; di conseguenza venne creato il nuovo marchio Roewe. In seguito, nel dicembre del 2007, SAIC acquista la Nanjing Automobile Corporation e con essa i diritti di utilizzo del marchio inglese \"MG\" e lo storico stabilimento di Longbridge in Inghilterra.\nMentre la societ\u00e0 vede aumentare alla fine degli anni duemila le vendite raggiungendo nel 2009 la quota di 2,72 milioni di veicoli venduti, nello stesso anno si rivela fallimentare la gestione della coreana Ssangyong. Dopo che le erano stati forniti ulteriori 45 milioni di dollari, nel gennaio 2009 SsangYong Motor Company \u00e8 posta in amministrazione controllata. I lavoratori inscenano manifestazioni e scioperi per 77 giorni con numerosi interventi della polizia. La SsangYong in seguito sar\u00e0 ceduta al gruppo Mahindra &amp; Mahindra.\nDal 2010 ad oggi.\nNel 2010 SAIC produce 3,58 milioni di unit\u00e0, la maggiore produzione quell'anno di una casa automobilistica con sede in Cina. Nel febbraio 2011 presenta un nuovo marchio di veicoli commerciali, Maxus. Due mesi pi\u00f9 tardi, in aprile, riprende la produzione nello stabilimento di MG Motor UK a Longbridge poich\u00e9 \u00e8 uscita dalla linea di produzione la prima MG 6 realizzata nel Regno Unito. Sempre quell'anno, con una produzione di 3,97 milioni di veicoli, si classifica come la principale casa automobilistica con sede in Cina.\nNel giugno 2012 la consociata di SAIC con sede negli Stati Uniti d'America, Shanghai Automotive Industries Corp USA, Inc., apre un nuovo centro operativo nordamericano a Birmingham, nel Michigan. L'impianto, a tre piani, ospiter\u00e0 circa 100 dipendenti.\nNel 2018 lancia nel mercato europeo il marchio Maxus, inizialmente in mercati chiave come Germania, Regno Unito e Austria; il primo veicolo importato \u00e8 il furgone EV80 elettrico.\nNel 2019 rilancia il marchio MG in Europa importando dalla Cina i due SUV ZS ed HS che ottengono anche cinque stelle nei crash test Euro NCAP. Nell\u2019agosto 2020 viene annunciato lo sbarco in Italia e in Francia del marchio MG destinato a vendere veicoli elettrici.\nPartnership.\nSAIC \u00e8 partner di:"}
{"id": "2133201", "revid": "1904508", "url": "https://it.wikipedia.org/wiki?curid=2133201", "title": "Luigi Augusto di Sassonia-Coburgo-Koh\u00e1ry", "text": "Biografia.\nAugusto nacque al Castello d'Eu, figlio di Augusto di Sassonia-Coburgo-Koh\u00e1ry e di Clementina d'Orl\u00e9ans.\nTrascorse l'infanzia tra la corte di suo nonno, re Luigi Filippo d'Orl\u00e9ans, quella del Belgio, il ducato di Sassonia-Coburgo-Gotha ed i possedimenti della famiglia di suo padre in Austria-Ungheria. Durante uno dei suoi viaggi in Francia, il giovane principe partecip\u00f2 anche alla rivoluzione del 1848 che pose fine alla monarchia e obblig\u00f2 la famiglia reale a fuggire nel Regno Unito.\nCarriera militare.\nAll'et\u00e0 di sedici anni entr\u00f2 nell'accademia navale. Trascorse tre mesi a Trieste prima di imbarcarsi.\nNel 1863, Augusto era a bordo della fregata \"Novara\", quando il suo nome e quello di suo fratello maggiore vennero menzionati dalle maggiori potenze europee, nel caso di elezione al trono di Grecia, ma a causa della sua fede gli venne preferito Guglielmo di Danimarca, che sal\u00ec al trono con il nome di Giorgio I.\nNel febbraio 1864, Augusto pass\u00f2 il suo esame navale e raggiunse il grado di tenente. Successivamente partecip\u00f2 alla guerra dei ducati danesi, che vedeva opposte Vienna e Berlino a Copenaghen, nella lotta per il possesso dello Schleswig-Holstein.\nMatrimonio.\nNel 1860, l'imperatore Pietro II del Brasile, che non aveva avuto eredi maschi, chiese consiglio per accasare le due figlie alla sorella, principessa di Joinville, e al marito. Fra i vari nomi che gli proposero, l'imperatore scelse suo nipote, duca di Penthi\u00e8vre e Filippo del Belgio, che tuttavia rifiutarono. Pertanto Pietro II si rivolse al principe Augusto e a suo cugino, Gastone d'Orl\u00e9ans i quali, a differenza dei loro cugini, accettarono di buon grado la proposta. \nCiononostante Pietro II, prima di dichiarare ufficialmente le doppie nozze, lasci\u00f2 ogni decisione alle proprie figlie affermando di non volerle maritare senza ottenere prima il loro consenso. Infine i due cugini si imbarcarono a Lisbona nell'agosto 1864 e arrivano a Rio de Janeiro il 2 settembre successivo. Lo stesso giorno incontrarono la famiglia reale al palazzo di San Cristoforo. Il 18 settembre fu annunciato ufficialmente il fidanzamento d'Isabella con Gastone d'Orleans, e della sorella minore con Luigi Augusto di Sassonia-Coburgo-Koh\u00e1ry.\nLuigi Augusto e Leopoldina si sposarono a Rio de Janeiro il 15 dicembre 1864, due mesi dopo le nozze di Gastone e Isabella.\nEbbero quattro figli:\nSecondo gli accordi matrimoniali la coppia doveva risiedere una parte dell'anno in Brasile, e se Leopoldina fosse rimasta incinta prima della sorella, i suoi figli sarebbero dovuti nascere in territorio brasiliano.\nNell'esercito brasiliano.\nDopo il matrimonio, Luigi Augusto venne nominato ammiraglio della flotta brasiliana. Nel maggio 1865, allo scoppio della Guerra della triplice alleanza, il Brasile, insieme all'Argentina e all'Uruguay, combatt\u00e9 contro il Paraguay. Il principe Luigi Augusto partecip\u00f2 col fratello al fianco del suocero, che fu soddisfatto del suo operato.\nTra il Brasile e l'Europa.\nIl 9 maggio 1866, Luigi Augusto e Leopoldina tornarono nel vecchio continente, ove visitarono i parenti nel Regno Unito, in Belgio, Germania e Austria. Il ritorno del principe a Vienna coincise con lo scoppio della guerra austro-prussiana. Luigi Augusto e la sua famiglia si trasferirono in Ungheria, dove i Sassonia-Coburgo-Koh\u00e1ry avevano possedimenti.\nUna volta tornata la pace, Luigi Augusto espresse il desiderio di stabilirsi in modo permanente in Austria, ma la nuova gravidanza di sua moglie li costrinse a tornare in Brasile nel mese di luglio 1867.\nFondatore di una nuova dinastia.\nNel 1869 la famiglia si trovava in Europa e, scoperta la nuova gravidanza di Leopoldina i primi mesi del 1870, decise di non tornare in Brasile. Il 15 settembre nacque Luigi, nel castello di Ebenthal, in Austria. Leopoldina contrasse il tifo poche settimane dopo il parto, morendo il 7 febbraio 1871.\nOrmai vedovo, Luigi Augusto decise di non rompere i legami con il paese natale della defunta moglie, decidendo di far vivere in Brasile i figli maggiori, mentre i due figli pi\u00f9 piccoli avrebbero vissuto insieme a lui.\nVedovo.\nTornato in Austria, Luigi Augusto affid\u00f2 l'educazione dei suoi figli pi\u00f9 giovani a sua madre, la principessa Clementina d'Orl\u00e9ans. Nel luglio 1872 part\u00ec col fratello Filippo per un viaggio di nove mesi, durante il quale visit\u00f2, fra l'altro, l'India e le Hawaii.\nCrollo dell'Impero.\nIl colpo di Stato repubblicano brasiliano e le sue conseguenze.\nNel mese di agosto 1888, il Principe Giuseppe, terzo figlio di Augusto, mor\u00ec all'et\u00e0 di diciannove anni di polmonite. \nNel 1875, dopo molti anni la principessa Isabella dette alla luce il suo primogenito.\nIl 15 novembre 1889, un colpo di Stato militare rovesci\u00f2 l'imperatore Pietro II, che fu costretto all'esilio insieme alla famiglia. Mentre attraversava l'Atlantico, il principe Pietro cominci\u00f2 a manifestare segni di una follia che non lo abbandoner\u00e0 pi\u00f9.\nPoco l'arrivo in Portogallo, la famiglia imperiale \u00e8 colpita da una nuova disgrazia: la morte dell'imperatrice Teresa Cristina, il 28 dicembre a Oporto.\nLa pazzia del principe Pietro.\nNel gennaio 1891, Luigi Augusto ottenere dall'imperatore Francesco Giuseppe I di arruolare il secondogenito nella marina austro-ungarica. In seguito mand\u00f2 il primogenito a fare un viaggio in Europa, al fine di fargli dimenticare le vicende brasiliane. Tuttavia le condizioni di Pietro peggiorano, fino a sprofondandarlo nella depressione e ad indurlo a tentare il suicidio. Di fronte a questa situazione, Luigi Augusto fece ricoverare il figlio in ospedale per malati di mente a Dubling, dove rimase fino alla morte, nel 1934.\nUltimi anni e morte.\nDopo la caduta dell'Impero del Brasile, il principe Luigi Augusto reintegr\u00f2 nella marina austro-ungarica. Passava la maggior parte della vita tra la sua propriet\u00e0 di Schladming, nelle Alpi austriache, e Parigi. Nel tempo libero andava a caccia e collezionava orologi. Inoltre compiva viaggi, tra cui in Bulgaria, dove il fratello minore, il principe Ferdinando, era stato eletto principe sovrano nel 1887.\nIl 16 febbraio 1907, la principessa Clementina d'Orl\u00e9ans, madre di Luigi Augusto, mor\u00ec a Vienna all'et\u00e0 di 90 anni. Molto colpito dalla perdita della madre, il principe le sopravvive pochi mesi. Mor\u00ec il 14 settembre seguente, a Karlsbad. In conformit\u00e0 con le sue ultime volont\u00e0, il cuore del principe venne imbalsamato e deposto in un'urna a Minas Gerais; il corpo, rivestito dell'uniforme di ammiraglio della marina brasiliana, fu sepolto, accanto alla moglie, nella cripta della chiesa di S. Agostino a Coburgo."}
{"id": "2133202", "revid": "1861950", "url": "https://it.wikipedia.org/wiki?curid=2133202", "title": "Comac ARJ21", "text": "Il Comac ARJ21 Xiangfeng (precedentemente ACAC ARJ21) \u00e8 un bireattore di linea regionale ad ala bassa realizzato negli anni duemila inizialmente dal Consorzio cinese ACAC e poi dall'azienda Comac ed attualmente in fase di commercializzazione.\nDestinato al trasporto passeggeri su tratte a medio e corto raggio, \u00e8 il primo aereo da trasporto passeggeri interamente progettato e costruito in Cina.\nStoria del progetto.\nSviluppo.\nSfruttando il modulo dell'obsoleto ma collaudatissimo DC-9 e basato sui progetti della McDonnell Douglas ceduti alla Cina per la produzione su licenza degli MD-80, l'ARJ21 differisce da questi ultimi per la lunghezza ed il profilo alare, si avvale della collaborazione della russa Antonov, monta motori della famiglia General Electric CF34. L'avionica \u00e8 stata affidata alla Honeywell per il sistema fly-by-wire ed alla Rockwell Collins per i rimanenti sistemi della cabina.\nIl programma ARJ (Advanced Regional Jet) venne avviato nel 2002 con la previsione di eseguire il primo volo nel 2005 e commercializzare i primi esemplari 18 mesi pi\u00f9 tardi. Il primo prototipo di quattro realizzati vol\u00f2 per la prima volta il 28 novembre 2008 ma l'ARJ21 ha ricevuto la certificazione dalla CAAC solo il 30 dicembre 2014 a causa di diversi problemi tecnici emersi in fase di collaudo riguardanti specialmente l'avionica.\nTecnica.\nLe sezioni di fusoliera, il muso e la coda dell'ARJ21 sono le stesse degli MD-80 in quanto i progetti erano stati acquistati negli anni '90 per la produzione su licenza in Cina dei modelli MD-80 e MD-90; nonostante le strutture siano identiche COMAC afferma che il design sia totalmente indigeno e sviluppato anche attraverso l'uso di un supercomputer. Le ali sono state disegnate da Antonov, sono caratterizzate da un profilo supercritico e dotate di winglets. Gli ARJ21 sono dotati di carrello triciclo retrattile, sono propulsi da due General Electric CF34, sono forniti di glass cockpit e controllati da un sistema fly-by-wire prodotto da Honeywell. La cabina passeggeri \u00e8 disponibile in configurazione 3+2.\nImpiego operativo.\nIl primo ARJ21-700 \u00e8 stato consegnato il 29 novembre 2015 a Chengdu Airlines mentre il suo ingresso in servizio commerciale \u00e8 avvenuto il 28 giugno 2016. Il 22 febbraio 2019 Gengis Khan Airlines \u00e8 diventato il secondo operatore di ARJ21; nel 2019 ne sono stati ordinati 105 esemplari da Air China, China Eastern Airlines (destinati alla sua sussidiaria OTT Airlines) e China Southern Airlines. Il 27 luglio 2020 un ARJ21-700 di Chengdu Airlines ha trasportato il milionesimo passeggero su questo tipo di aeromobile.\nUtilizzatori.\nAl gennaio 2022, degli esemplari prodotti, 70 sono operativi.\nI principali utilizzatori sono:\nVoci correlate.\nAerei comparabili per ruolo, configurazione ed epoca\nSviluppo correlato"}
{"id": "2133204", "revid": "767487", "url": "https://it.wikipedia.org/wiki?curid=2133204", "title": "Performance and Cocktails", "text": "Performance and Cocktails \u00e8 un album del gruppo indie rock gallese Stereophonics pubblicato nel 1999."}
{"id": "2133205", "revid": "26630", "url": "https://it.wikipedia.org/wiki?curid=2133205", "title": "Hilti", "text": "Hilti Corporation, Hilti Aktiengesellschaft o Hilti AG, conosciuta anche come gruppo Hilti, \u00e8 un'azienda che sviluppa e produce prodotti per aziende edili, primariamente per utenti professionisti.\nL'azienda fu fondata nel 1941 dall'ingegnere Martin Hilti e dal fratello Eugen ed ha sede a Schaan, in Liechtenstein.\nL'istituzione di aziende come le Hilti fu progettata e realizzata per dare una solida base produttiva all'economia del principato. L'azienda \u00e8 comunque decentrata con direzioni autonome nei vari paesi dove opera.\nStoria.\nFu fondata il 1\u00ba dicembre 1941 dai fratelli Martin (1915-1997) ed Eugen Hilti (1911-1964) a Schaan, nel Principato del Liechtenstein, dove \u00e8 ancora presente la sede principale del gruppo. Hilti OHG fu un fornitore per l'industria bellica tedesca nella produzione di materiali bellici essenziali, come componenti per motori, serbatoio, in parte per materiale bellico come elementi fusibili, proiettili. I materiali di consumo sono stati prodotti principalmente nelle sedi di Maybach a Friedrichshafen e Robert Bosch di Stoccarda, in Germania.\nLa produzione \u00e8 iniziata con sei dipendenti, fino alla fine della guerra, la forza lavoro \u00e8 aumentata dal 91 Con il crollo dell'impero tedesco, la Hilti OHG \u00e8 quasi \"crollata\" a causa di crediti significativi e difficolt\u00e0 finanziarie, arriv\u00f2 vicina alla bancarotta nel 1950.\nNel 1952, il primo prodotto sviluppato direttamente da Hilti, dispositivo di aggancio Perfix. Nel 1960 il nome Maschinenbau Hilti OHG \u00e8 stato convertito nella Hilti Corporation.\nNel 1957 nasce il DX 100, attrezzo azionato da propulsore.\nAll'inizio degli anni '60, l'azienda \u00e8 presente in 30 Paesi.\nIl 20 novembre 1964 Eugen Hilti, uno dei cofondatori dell'azienda, muore all'et\u00e0 di 53 anni.\nL'azienda oggi.\nHilti nel 2017 conta oltre 25.000 dipendenti (nel 2010: 20.305) distribuiti in oltre 120 paesi. L'utile netto \u00e8 stato di 97 milioni di euro nel 2011, (142 milioni di euro nel 2010) e le vendite nette per il 2011 a 4 miliardi CHF.\nVendite.\nI prodotti sono venduti attraverso propri consulenti, telefono / fax, on line attraverso il sito web Hilti e attraverso i propri negozi, chiamati Hilti Center. In Germania ha anche un accordo con le catene di vendita al dettaglio Raab Karcher materiali, in cui vi \u00e8 poco di nome ProShops Centro Hilti Hilti. I prodotti sono venduti principalmente a persone con una licenza commerciale. Un servizio speciale \u00e8 il Fleet Management Hilti, in cui il cliente non deve acquistare le attrezzature, ma pu\u00f2 essere affittato per un prezzo fisso mensile (comprese tutte le spese di riparazione e manutenzione).\nTecnologie.\nCon la tecnologia di perforazione e demolizione, Hilti ha un vasto pubblico. Hilti ha tuttavia una pi\u00f9 vasta gamma di prodotti, che consiste in un totale di 15 divisioni:"}
{"id": "2133206", "revid": "6923", "url": "https://it.wikipedia.org/wiki?curid=2133206", "title": "Case New Holland", "text": ""}
{"id": "2133207", "revid": "1305772", "url": "https://it.wikipedia.org/wiki?curid=2133207", "title": "SAIC", "text": ""}
{"id": "2133208", "revid": "115751", "url": "https://it.wikipedia.org/wiki?curid=2133208", "title": "Universit\u00e0 di Viterbo", "text": ""}
{"id": "2133209", "revid": "20801240", "url": "https://it.wikipedia.org/wiki?curid=2133209", "title": "Casa editoriale Einaudi", "text": ""}
{"id": "2133211", "revid": "339392", "url": "https://it.wikipedia.org/wiki?curid=2133211", "title": "Universit\u00e0 Ca' Foscari", "text": ""}
{"id": "2133212", "revid": "110157", "url": "https://it.wikipedia.org/wiki?curid=2133212", "title": "I misteri del tempo", "text": "I misteri del tempo \u00e8 il secondo libro scritto da Paul Davies riguardante il tempo di genere divulgativo.\nEsplora le tematiche dello spaziotempo, la teoria della relativit\u00e0 di Einstein, il concetto di moto e gravit\u00e0."}
{"id": "2133213", "revid": "984922", "url": "https://it.wikipedia.org/wiki?curid=2133213", "title": "Thom Noble", "text": ""}
{"id": "2133214", "revid": "119837453", "url": "https://it.wikipedia.org/wiki?curid=2133214", "title": "Giuseppe l'Innografo", "text": "\u00c8 considerato uno dei pi\u00f9 grandi poeti liturgici e innografici del cristianesimo. A causa della sua profonda fede negli scritti e nei componimenti, venne soprannominato 'la dolce voce d'usignolo della Chiesa'.\nBiografia.\nGiuseppe nacque a Siracusa, in Sicilia, nell'anno 816 da due fedeli cristiani, Plotino e Agata. Una volta morti i suoi genitori, col sopraggiungere dell'invasione degli Arabi in Sicilia nell'827, egli venne costretto a trasferirsi nel Peloponneso. Nell'831, all'et\u00e0 di quindici anni, si rec\u00f2 a Tessalonica (l'odierna Salonicco), dove ricevette la tonsura e l'abito religioso all'interno del monastero di Latmo, all'interno del quale si distinse per devozione e ascetismo. Il vescovo di Tessalonica, ammirando le sue virt\u00f9, lo ordin\u00f2 ieromonaco. La sua profonda umilt\u00e0 colp\u00ec persino Gregorio il Decapolita il quale, durante un suo passaggio da Tessalonica, ammirando il raro comportamento di Giuseppe, lo condusse nel suo monastero a Costantinopoli.\nNell'841, Giuseppe venne inviato a Roma presso papa Gregorio IV per chiedere rinforzi nella battaglia contro l'Iconoclastia, eresia sorta per opera dell'imperatore Leone III l'Isaurico nel 726. Tuttavia, nel viaggio di andata, l'imbarcazione cadde nelle mani di alcuni pirati arabi e lo stesso Giuseppe venne catturato e condotto come schiavo a Creta; nell'isola il monaco venne venduto agli Iconoclasti che lo rinchiusero in prigione per sei anni. Durante il suo sesto anno di prigionia, secondo la tradizione, San Nicola apparve a Giuseppe in carcere e lo invit\u00f2 a cantare nel nome di Dio: in seguito, il santo invit\u00f2 il monaco a seguirlo e subito, miracolosamente, Giuseppe si ritrov\u00f2 alle porte di Costantinopoli; secondo la stessa leggenda, tuttavia, all'indomani della sua liberazione, il santo si rec\u00f2 a Roma dove venne accolto con grandi onori, e solo allora ritorn\u00f2 a Costantinopoli."}
{"id": "2133216", "revid": "339392", "url": "https://it.wikipedia.org/wiki?curid=2133216", "title": "Rondini", "text": ""}
{"id": "2133217", "revid": "133248", "url": "https://it.wikipedia.org/wiki?curid=2133217", "title": "Du fantastique en litt\u00e9rature", "text": ""}
{"id": "2133218", "revid": "31862239", "url": "https://it.wikipedia.org/wiki?curid=2133218", "title": "Fosse way", "text": ""}
{"id": "2133220", "revid": "81103", "url": "https://it.wikipedia.org/wiki?curid=2133220", "title": "Sistemi geotermici migliorati", "text": "\u0288I Sistemi geotermici migliorati (in inglese Enhanced geothermal systems, in breve EGS) sono sistemi di terza generazione che incrementano il rendimento delle centrali geotermoelettriche nella produzione di energia elettrica a partire da vapore naturale. La tecnica consiste nel pompare acqua attraverso fenditure e porosit\u00e0 naturali delle rocce in corrispondenza di serbatoi o giacimenti geotermici cio\u00e8 punti della crosta terrestre in cui esistono temperature elevate ad una profondit\u00e0 facilmente accessibile. Oltre a pompare acqua si aumenta anche la permeabilit\u00e0 del suolo con opportuni scavi e perforazioni (a seconda dell'accessibilit\u00e0, o meno, dell'uomo al fronte dell'opera) attraverso cui viene pompata acqua sotto pressione. In questi siti, in cui gi\u00e0 pu\u00f2 essere prodotta energia elettrica sfruttando il vapore che si forma dal riscaldamento dell'acqua piovana che penetra in profondit\u00e0, l'ulteriore pompaggio di acqua aumenta la quantit\u00e0 di vapore disponibile per la produzione di energia rendendo economicamente vantaggiosi siti in cui naturalmente viene prodotto poco vapore per mancanza di acqua nel sottosuolo.\nL'acqua cos\u00ec immessa viaggia attraverso le fenditure naturali presenti negli strati rocciosi profondi, si riscalda e attraverso altri condotti artificiali torna alla centrale dove genera energia elettrica; l'acqua si raffredda e viene reimmessa nel sottosuolo e il ciclo riprende.\nEstrazione di calore da rocce calde e secche (Hot Dry Rocks).\nUna buona permeabilit\u00e0 delle rocce calde \u00e8 indispensabile per l'estrazione di calore tramite la circolazione di fluidi. Purtroppo la grande maggioranza delle rocce calde \u00e8 poco permeabile e perci\u00f2 lo sfruttamento industriale dell'energia geotermica si \u00e8 dovuto inizialmente limitare ai rari siti in cui gi\u00e0 esisteva un sistema di circolazione idrotermale, come per esempio Larderello. Da alcuni decenni, perci\u00f2, \u00e8 stata sperimentata la possibilit\u00e0 di fratturare le rocce del potenziale serbatoio, anche se collocato a grande profondit\u00e0. La principale tecnica consiste nell'iniettare acqua fredda a grande pressione cercando di creare fenditure che colleghino il pozzo di perforazione con eventuali altre fratture gi\u00e0 presenti nella matrice rocciosa. La pressione del fluido rende possibile lo scorrimento in rocce sollecitate a taglio (hydroshearing) e, quando la pressione supera anche la minima compressione principale della roccia, l'apertura di una fenditura perpendicolare alla direzione di minima compressione (hydrofracturing). Questa tecnica ha lo scopo di rendere possibili centrali geotermoelettriche anche in siti in cui non esistono serbatoi geotermici.\nSistemi di questo tipo sono in via di sviluppo in Francia, Australia, Giappone, Germania, Stati Uniti e Svizzera.\nIl pi\u00f9 grande progetto \u00e8 australiano: 5.000-10.000 MW a Cooper Basin.\nEstrazione di calore a bassa entalpia.\nLa presenza di rocce calde a bassa profondit\u00e0 pu\u00f2 essere utilizzata per estrarre calore a bassa entalpia utilizzabile per il condizionamento di edifici o per utilizzi industriali. In Italia a Corsico e a Parma Ikea sta mettendo a punto sistemi di riscaldamento-raffreddamento per edifici sfruttando il geotermico di terza generazione."}
{"id": "2133222", "revid": "54354", "url": "https://it.wikipedia.org/wiki?curid=2133222", "title": "Enhanced geothermal systems", "text": ""}
{"id": "2133223", "revid": "1543377", "url": "https://it.wikipedia.org/wiki?curid=2133223", "title": "CS-Cipher", "text": "Il CS-Cipher, dove CS sta per \"Chiffrement Sym\u00e9trique\", \u00e8 un cifrario a blocchi inventato da Jacques Stern e Serge Vaudenay nel 1998. \u00c8 stato sottoposto al progetto NESSIE ma non \u00e8 stato accettato.\nL'algoritmo usa una chiave di lunghezza compresa fra 0 e 128 bit con incrementi di 8 bit. Il valore predefinito \u00e8 di 128 bit. Esso opera su blocchi di 64 bit utilizzando una rete di Feistel ed \u00e8 ottimizzato per processori ad 8 bit. La funzione \u00e8 basata sulla trasformata di Fourier veloce ed utilizza come sorgente un numero \"al di sopra di ogni sospetto\"."}
{"id": "2133226", "revid": "122698021", "url": "https://it.wikipedia.org/wiki?curid=2133226", "title": "Monociclo", "text": "Il monociclo \u00e8 un veicolo dotato di una sola ruota, funzionante a propulsione muscolare umana \nComponenti.\nUn monociclo \u00e8 composto da poche parti fondamentali: la ruota (che include lo pneumatico, la camera d'aria, il cerchione, i raggi e il mozzo), le pedivelle, i pedali, la forca, il tubo sella e la sella (specifica per monociclo). La ruota solitamente \u00e8 simile a quella di una bicicletta ma ha un mozzo speciale, realizzato in modo che l'asse ruoti solidalmente a essa. Questo significa che la rotazione delle pedivelle, fissate all'asse, controlli direttamente la rotazione della ruota (a scatto fisso). La forca poggia su cuscinetti a sfere piantati sul mozzo ai lati della ruota, mentre le pedivelle si posizionano agli estremi del mozzo. \nIl tubo sella collega la forca alla sella.\nStoria.\nUna teoria vuole il monociclo come diretto discendente del velocipede, che tanto successo ebbe verso la fine del XIX secolo. Essendo ivi i pedali e le pedivelle direttamente collegate al mozzo, la ruota posteriore aveva possibilit\u00e0 di alzarsi nell'aria come un'impennata inversa, lasciando il ciclista solo sulla ruota anteriore, proprio come se fosse un monociclo. Le prove per questa teoria possono essere trovate nelle immagini di fine Novecento, mostranti monocicli con grosse ruote (come per l'appunto i velocipedi).\nNel tempo il monociclo si \u00e8 affermato non solo come strumento per giocolieri equilibristi ma anche come attrezzo sportivo.\nNel 1980, Jack Halpern (Giappone) incominci\u00f2 a contattare e incontrare i monociclisti di tutto il mondo promuovendo l'idea di una federazione internazionale, nel 1982 nasce la IUF (International Unicycling Federation).\nNel 1984 viene organizzato il primo UNICON (Unicycle Convention) presso l'universit\u00e0 di Syracuse (USA) di fatto il primo campionato mondiale con circa 100 concorrenti.\nI primi campioni sono stati nel freestyle:\nNella categoria Racing non fu assegnato il titolo di campione assoluto.\nQuesta \u00e8 la sequenza dei campionati mondiali disputati:\nL'attuale presidente IUF Constance Cotter \u00e8 stata 3 volte campionessa mondiale individuale di freestyle e pi\u00f9 volte anche nella categoria Racing.\nJack Halpern, di fatto il fondatore della IUF, non pot\u00e9 partecipare al primo UNICON per problemi di visto di accesso negli USA.\nNel 2007 nasce in Italia l'AIM (Associazione Italiana Monociclo).\nTipologie di monociclo.\nA seconda dell'utilizzo esistono diverse tipologie di monociclo:\nApplicazioni.\nInizialmente il monociclo \u00e8 nato come forma di intrattenimento; infatti tradizionalmente il monociclo \u00e8 associato alle parate del circo, in quanto a prima vista sembra richiedere notevoli abilit\u00e0, proprie degli atleti circensi, per essere utilizzato, e inoltre osservare un rider \u00e8 affascinante e talvolta divertente. Tuttavia, i recenti sviluppi nella qualit\u00e0 e durabilit\u00e0 delle componenti delle biciclette (e conseguentemente dei monocicli) hanno portato alla nascita di nuovi stili, come il trial e il MUni, che poco hanno a che fare con il circo.\nSport di squadra in monociclo.\nEsistono alcune note discipline sportive praticabili in monociclo, con piccoli adattamenti ai regolamenti originari che tuttavia non ne modificano la sostanza.\nIndumenti e protezioni.\nMolte delle seguenti protezioni sono obbligatorie durante le competizioni in monociclo, come specificano nel Regolamento IUF; ne \u00e8 comunque consigliato l'utilizzo in tutte le situazioni.\nL'Associazione Italiana Monociclo (AIM).\nL'AIM (Associazione Italiana Monociclo) nasce a Monteveglio durante il secondo Week End monociclistico italiano, nel settembre del 2007, con lo scopo di diffondere la disciplina monociclistica e di organizzare i monociclisti italiani per campionati, workshop, allenamenti ed escursioni.\n\u00c8 un'associazione regolarmente riconosciuta dalla IUF (International Unicycle Federation).\nNel 2008 sono stati promossi e patrocinati i primi campionati Italiani, e ha permesso una consistente partecipazione degli atleti Italiani ai campionati mondiali (UniCon XIV) in Danimarca nel 2008, dove hanno vinto 16 medaglie, e nel 2012 altri atleti hanno partecipato a Unicon XVI a Bressanone."}
{"id": "2133228", "revid": "1543377", "url": "https://it.wikipedia.org/wiki?curid=2133228", "title": "Thakur", "text": "Thakur, nelle sue varianti Thakore, Thakar, Thakrar, Thakhor ecc., \u00e8 un titolo feudale hindi ripreso in seguito in ambito coloniale indiano. La propriet\u00e0 di un Thakur \u00e8 definita con il nome di \"Thikana\". La sposa del Thakur \u00e8 definita con il nome di \"Thakurani\". In lingua Bengali Thakur \u00e8 utilizzato come cognome, o come titolo di rispetto per coloro appartenenti alla casta dei Bramini e a quanti si distinguono per la loro religiosit\u00e0. Thakur \u00e8 inoltre in Hindi l'appellativo per le divinit\u00e0.\nTitoli principeschi.\nFin dai tempi della feudalit\u00e0 Thakur, con il significato di \"signore\" era, in hindi, il titolo, inferiore al Raja, attribuito al governante ereditario di uno stato principesco, generalmente nato all'interno di una genealogia del clan Rajput, specialmente in India occidentale.\nThakur \u00e8 il nome con cui \u00e8 generalmente reso \"Thakore\" 'Thakor' nelle aree settentrionali e centrali dell'India.\nLa forma bengalese \u00e8 Thakur, un cognome derivato, che in versione anglicizzata \u00e8 spesso scritto come T\u0101gore"}
{"id": "2133232", "revid": "729019", "url": "https://it.wikipedia.org/wiki?curid=2133232", "title": "Bristol Belvedere", "text": "Il Bristol Type 192 Belvedere era un elicottero medio da trasporto birotore e biturbina prodotto dall'azienda britannica Bristol Aeroplane Company negli anni sessanta.\nStoria.\nProgettazione e sviluppo.\nIl Belvedere \u00e8 basato sul modello civile Bristol Type 173, inizialmente un 10 posti poi 16, che venne portato in volo per la prima volta il 3 gennaio 1952. Il progetto del Type 173 venne per\u00f2 annullato nel 1956 e la Bristol si impegn\u00f2 sullo sviluppo dei Type 191 e Type 193 basati su specifiche emesse dalla Royal Navy e dal governo canadese. Nel frattempo la Royal Air Force mostr\u00f2 interesse verso il progetto e venne creato il Type 192 Belvedere. Il primo prototipo del Type 192, matricola XG447, venne portato in volo per la prima volta il 5 luglio 1958 dotato di pale dei rotori in tandem realizzate in legno, un sistema di controllo manuale ed un carrello d'atterraggio quadriciclo fisso. Dal quinto prototipo sono stati installati rotori quadripala completamente in metallo. Gli strumenti e le apparecchiature di controllo installati sul modello di produzione in serie consentirono al \"Belvedere\" di poter effettuare operazioni notturne.\nVennero prodotti 26 esemplari entrati in servizio con la denominazione Belvedere HC Mark 1. I \"Belvedere\" vennero originariamente progettati per un uso navale, e furono successivamente adattati per poter trasportare un plotone di 18 soldati completamente attrezzati con una capacit\u00e0 di carico totale di 2\u00a0700\u00a0kg (6\u00a0000\u00a0lb). I due rotori adottarono una soluzione tecnica per cui vennero collegati e sincronizzati tramite un albero di trasmissione in modo da consentire l'utilizzo in emergenza anche in presenza di un solo motore funzionante.\nStoria operativa.\nIl primo prototipo del \"Belvedere\" venne inviato alla \"Belvedere Trials Unit\" presso RAF Odiham, la quale venne successivamente ridenominato 66 Squadron RAF nel 1961. Bench\u00e9 afflitto da problemi di avviamento dei motori rimase comunque operativo e successivamente utilizzato in Europa, Africa, Sud Arabia e nel Borneo. L'\"XG447\" si guast\u00f2 irreparabilmente il 7 agosto 1966 presso la base MoD Boscombe Down.\nOltre al 66 Squadron, il \"Belvedere\" venne assegnato al 72 Squadron nel 1961 ed al 26 Squadron nel 1962 entrambi facenti capo alla base RAF Odiham. Il 26 Squadron venne successivamente trasferito alla base RAF Khormaskar dove venne sciolto nel novembre 1965. Gli elicotteri vennero poi trasferiti tramite la HMS \"Albion\" a Singapore aggregati al 66 Squadron fino al suo scioglimento avvenuto nel 1969. Il 72 Squadron mantenne operativi i propri Belvedere fino all'agosto 1964 quando vennero sostituiti con i Westland Wessex.\nEsemplari sopravvissuti.\nSono diversi gli esemplari conservati, in esposizione o attualmente in fase di restauro, presso diversi musei aeronautici britannici."}
{"id": "2133234", "revid": "116081949", "url": "https://it.wikipedia.org/wiki?curid=2133234", "title": "Pininfarina Bluecar", "text": "La Pininfarina Bluecar \u00e8 una proposta di autovettura elettrica realizzata dalla casa automobilistica italiana Pininfarina e presentata al pubblico prima con un concept (denominato \"Pininfarina B0\") al salone dell'automobile di Parigi nell'ottobre 2008 e successivamente con un prototipo definitivo al Salone dell'automobile di Ginevra nel marzo 2009.\nIl contesto.\nIl progetto \"Bluecar\" doveva consistere nella prima vettura destinata alla produzione in serie prodotta dalla casa automobilistica torinese e venduta col proprio marchio (altre vetture col marchio Pininfarina o erano basate su altre vetture, come la Pininfarina Spider Europa \"Volumex\" oppure sono stati modelli mai prodotti in serie, come la Pininfarina Sigma (berlina), o la Pininfarina Nido, o la Pininfarina Sintesi). La vettura tuttavia non ha avuto esito produttivo.\nDescrizione del progetto Bluecar.\nSi tratta di una vettura elettrica frutto di una joint venture sviluppata con la Bollor\u00e8, azienda diretta da Vincent Bollor\u00e9 produttrice di accumulatori elettrici. La vettura, difatti, \u00e8 alimentata da batterie ai polimeri di litio dette Lithium M\u00e9tal Polym\u00e8re (LMP) pi\u00f9 super-condensatori (che recupera e immagazzina l'energia in frenata, per poi renderla disponibile alla ripartenza del mezzo), con una potenza complessiva di 50 kW e di circa 250 km di autonomia, tale alimentazione permette alla Pininfarina Bluecar di raggiungere i 130 km/h di velocit\u00e0 massima autolimitata, con un'accelerazione 0\u201360\u00a0km/h in 6,3 secondi o circa 8 secondi da 0\u2013100\u00a0km/h in effetti le performance di accelerazione sono equivalenti a quelle di veicoli con motore a combustione interna dello stesso segmento (B/C).\nPininfarina inoltre dichiara che la Bluecar \u00e8 in grado di funzionare a temperature estreme che vanno dai -20\u00b0 a +60\u00b0 e dichiara una durata minima delle batterie ai polimeri di litio \u00e8 di almeno 200.000\u00a0km. Le batterie richiedono tempi di ricarica di 5 ore per una carica completa, e la possibilit\u00e0 di una ricarica veloce di 5 minuti per disporre di 25\u00a0km di autonomia. Inoltre le celle solari sul cofano contribuiscono all'alimentazione degli equipaggiamenti elettrici. Le batterie non richiedendo alcuna manutenzione, oltre ad avere una durata di vita di circa 200.000\u00a0km, fornisce una sicurezza ineguagliabile dato che l'alloggiamento della batteria, sotto al pianale e fra i due assali, permette anche, grazie al baricentro basso, una tenuta di strada della vettura non comune. Inoltre, l'auto elettrica non emette alcun gas, nessuna particella fine e nessun rumore: le batterie LMP permettono quindi di lottare concretamente contro l'inquinamento atmosferico.\nIn termini di sicurezza, la posizione della batteria, collocata all'interno del pianale, risponde a precisi criteri di sicurezza dinamica e passiva. La batteria si trova in posizione protetta da eventuali urti.\nCoerentemente con un approccio globale ecologicamente responsabile dato il tipo di vettura, tutti i materiali utilizzati per la costruzione, la batteria e materiali interni sono stati attentamente scelti per il loro basso impatto ambientale e sono riciclabili o riutilizzabili.\nModalit\u00e0 di commercializzazione.\nPer la commercializzazione della vettura la Pininfarina aveva scelto una strategia singolare; difatti la vettura non viene venduta ma affittata ai clienti, tale strategia viene messa in pratica per andare incontro alla clientela ancora insicura riguardo alla gestione di un'auto elettrica. L'azienda avrebbe messo a disposizione in 6 paesi europei (Italia, Svizzera, Germania, Gran Bretagna, Francia e Spagna) una rete distributiva e di assistenza. La vettura, che nel tempo \u00e8 stata resa pre-prenotabile a partire dalla sua presentazione definitiva al salone di Ginevra del 2009 e quindi dal marzo dello stesso anno, tramite una pre-prenotazione (anche online), sarebbe entrata in produzione nel 2010 in edizione limitata a 2000 unit\u00e0 fino al 2011 per diventare 8000 l'anno successivo. La politica commerciale prevedeva un affitto minimo di 3 mesi e un'assistenza stradale 24h su 24.\nUna curiosa similitudine, sia sulla tipologia di veicolo che le nella modalit\u00e0 di commercializzazione, vi \u00e8 con la vettura General Motors EV1, difatti anche la EV1 era spinta da un propulsore elettrico e la General Motors decise proprio la politica commerciale del noleggio anzich\u00e9 quello della vendita, inoltre la EV1 fu la prima vettura prodotta in serie e commercializzata dalla GM con il marchio GM sul cofano, proprio come era nelle intenzioni di Pininfarina con la Bluecar.\nInterruzione del progetto.\nLa vettura doveva essere prodotta a partire dalla fine del 2009 negli stabilimenti italiani Pininfarina a San Giorgio Canavese. Vennero anche aperte le prime prenotazioni gi\u00e0 dall'inizio del 2009 e la commercializzazione doveva essere avviata a partire dal 2010. Tuttavia, a causa della crisi economica e della morte prematura di Andrea Pininfarina, il progetto viene abbandonato e l'azienda torinese viene profondamente riorganizzata. Gli stabilimenti produttivi vengono ceduti alla Regione Piemonte e con essi cessano anche le produzioni su licenza delle Alfa Romeo Spider e Brera. La Pininfarina Bluecar, quindi, non arriv\u00f2 mai alla fase produttiva e la joint venture con la Bollor\u00e9 cess\u00f2. La Bollor\u00e9, successivamente, inizi\u00f2 indipendentemente la commercializzazione di una vettura elettrica, sempre prodotta in Italia, denominata proprio Bluecar, la quale per\u00f2 con il prototipo della Pininfarina ha in comune solo il nome e alcuni lievi tratti formali; tale vettura \u00e8 stata comunque ri-progettata e ri-prototipizzata a Torino dalla Cecomp (partner individuato nel 2009 dopo l'abbandono da parte di Pininfarina) e prodotta, sempre dalla Cecomp nello stabilimento di Bairo (TO) in circa mille pezzi; i quali presentavano adesivi del logo Pininfarina in alcune parti della carrozzeria.\nIl primo concept \"Pininfarina B0\".\nIl concept \"B0\" viene presentato in anteprima al salone dell'auto di Parigi nel 2008. Si tratta di una berlina a 5 porte (4 sportelli pi\u00f9 portellone del bagagliaio) con carrozzeria monovolume, di dimensioni compatte, caratterizzata da una linea in parte ispirata alla concept \"Pininfarina Nido\" (come per esempio le proporzioni dei volumi), in parte ispirata dalla Pininfarina Sintesi (per esempio le linee del lunotto posteriore).\nLa vettura presenta un frontale caratterizzato da una presa d'aria molto sottile e un gruppo ottico con tecnologia a LED, tecnologia usata anche per i fanali posteriori. sia il cofano che il tetto del veicolo presentano dei pannelli fotovoltaici che servono per il mantenimento dei dispositivi elettronici di bordo.\nIl concept viene presentato con una scelta cromatica che punta sul contrasto fra il bianco e il nero, sia negli esterni che negli interni, questi ultimi presentano uno stile molto minimalista, la strumentazione \u00e8 limitata a due schermi informativi LCD posti al centro dell'abitacolo il quale \u00e8 anche caratterizzato dall'originale profilo estetico delle bocchette d'aerazione che sono poste in modo orizzontale e coprono quasi l'intera larghezza del cruscotto. La vettura \u00e8 omologata per 4 posti ed \u00e8 a trasmissione automatica. Il prototipo B0 presenta tutti i dati preannunciati e dichiarati dalla casa automobilistica nella futura produzione in serie, infatti Pininfarina ha dichiarato che il prototipo corrisponde al 90% al modello di produzione."}
{"id": "2133238", "revid": "1215681", "url": "https://it.wikipedia.org/wiki?curid=2133238", "title": "George Costakis", "text": "Grazie alla sua opera di ricerca, riusc\u00ec a recuperare un patrimonio artistico inestimabile, spesso acquistando in contanti a prezzi modici opere di notevole valore artistico, bollate dal regime sovietico come esempi di arte formale e non proletaria.\nBiografia.\nNato a Mosca da una famiglia di immigrati greci originari di Zacinto dediti al commercio crebbe in una famiglia benestante, dopo la rivoluzione la famiglia perse gran parte delle propriet\u00e0 ma continu\u00f2 a godere di buona fama, il fratello di George era un famoso pilota di motociclette. Dopo la sua morte dovuta ad un incidente la situazione economica della famiglia peggior\u00f2 gradualmente, un anno dopo perse la vita il padre.\nGeorge non ebbe alcuna formazione in ambito artistico ma matur\u00f2 un interesse per l'arte durante la sua adolescenza e appena pot\u00e9 permetterselo, fin dai primi anni '20, cominci\u00f2 ad acquistare opere d'arte. Inizialmente i suoi interessi in questo ambito si focalizzarono su opere del '600 olandese (Kalf, Berchem), argenti e porcellane russe.\nIl suo primo impiego fu presso l'ambasciata greca come autista ma nel 1939, a seguito della sospensione dei rapporti diplomatici tra URSS e Grecia conseguentemente al Patto Molotov-Ribbentrop, si dimise. Friedrich-Werner Graf von der Schulenburg gli offr\u00ec un posto presso l'ambasciata tedesca che George rifiut\u00f2 ritenendo le relazioni russo-tedesche troppo instabili, ottenne un posto presso l'ambasciata svedese che gli accord\u00f2 per\u00f2 solo un alloggio gratuito, per mantenersi inizi\u00f2 a trattare oggetti d'arte. Tra i suoi acquisti vi furono opere di artisti olandesi e quadri di Pablo Picasso e Henri Matisse.\nIl ritrovamento di un quadro gettato di Ol'ga Rozanova risvegli\u00f2 il suo interesse per l'arte dell'avanguardia russa, ad occidente l'interesse si era focalizzato su Kandinsky e Chagall. Costakis inizi\u00f2 a contattare famiglie e discendenti degli artisti avanguardisti cercando e comperando le loro opere. Ritrov\u00f2 uno Chagall inchiodato ad una finestra a rimpiazzare un vetro rotto e un'opera di Rod\u010denko gi\u00e0 ridotta a legna da ardere. Fu in grado di acquistare un'opera di Ljubov' Sergeevna Popova solo rimpiazzandola con un asse di compensato di pari misura. Acquist\u00f2 per pochi soldi opere che attualmente valgono cifre esorbitanti.\nNegli anni '60 pass\u00f2 a lavorare con il ruolo di direttore del personale presso l'ambasciata canadese dove rimase fino al 1977. Costakis considerava la Russia la sua patria e rifiut\u00f2 sempre di espatriare, cambi\u00f2 idea quando cominciarono i furti in casa sua, temendo per la sua collezione chiese di espatriare dopo il pensionamento. Gli venne concesso il permesso a condizione che l'80% della sua collezione rimanesse in Russia. Per ospitare le opere venne costruita la Galleria di arte moderna presso il Gorkij Park, attualmente la raccolta si trova presso la Galleria Tret'jakov a Mosca.\nTrasferitosi ad Atene Costadis spesso prest\u00f2 le opere di sua propriet\u00e0 per mostre ed esposizioni, la prima fu nel 1977 a D\u00fcsseldorf presso il Museum Kunstpalast ma la pi\u00f9 consistente fu una mostra presso il Guggenheim Museum di New York intitolata \"Art of the Avant-Garde in Russia: Selections from the George Costakis Collection\" che comprendeva 275 opere.\nCostakis mor\u00ec nel 1990, mentre solo nel 1996 la Grecia acquist\u00f2 la sua collezione di oltre 1277 pezzi dagli eredi. Le opere sono esposte presso il Museo di arte contemporanea di Salonicco\nLa collezione.\nNella collezione si trovano quasi tutti gli artisti dell'avanguardia russa, tra i principali:"}
{"id": "2133239", "revid": "1654832", "url": "https://it.wikipedia.org/wiki?curid=2133239", "title": "Gisella Burinato", "text": "Carriera.\nDiplomata al Piccolo Teatro della citt\u00e0 di Milano esord\u00ec sulla scena diretta dal regista Marco Bellocchio nel \"Timone di Atene\". Partecip\u00f2 al primo film nel 1972 (\"Nel nome del padre\"), diretto ancora da Marco Bellocchio, accanto a Laura Betti. Il suo primo film da protagonista fu \"Il gabbiano\" (1977), sempre diretta da Marco Bellocchio, suo marito, nel ruolo di Masha, al fianco ancora di Laura Betti, di Pamela Villoresi e Remo Girone. Nello stesso anno interpret\u00f2 il ruolo di una sordomuta nel film di Silvano Agosti, \"Nel pi\u00f9 alto dei cieli\".\nNel 1980 recit\u00f2 nel film \"Salto nel vuoto\", di Marco Bellocchio, premiato al Festival di Cannes, accanto a Michel Piccoli, Anouk Aim\u00e9e e Michele Placido. Negli anni successivi si dedic\u00f2 alla commedia: nel 1984 nel film \"Uno scugnizzo a New York\" di Mariano Laurenti, con Nino D'Angelo, e nel 1987 nel film \"Da grande\" di Franco Amurri accanto ad Alessandro Haber, Ottavia Piccolo e Renato Pozzetto.\nNel 1990 interpret\u00f2 la madre di Sandrine Bonnaire al fianco di Marcello Mastroianni nel film \"Verso sera\" diretto da Francesca Archibugi. Nel settembre del 1998 partecip\u00f2 al video musicale \"Quelli che benpensano\" del rapper Frankie hi-nrg mc. Continu\u00f2 a lavorare nella commedia in due film di Gabriele Muccino, \"Ecco fatto\" (1998) e \"Come te nessuno mai\" (1999). Nello stesso anno torn\u00f2 a lavorare con Marco Bellocchio ne \"La balia\". Nel 2005 recit\u00f2 in \"La febbre\", film diretto da Alessandro D'Alatri con Valeria Solarino e Fabio Volo. \nNel 2007 fu interprete di due film: \"Riparo\" di Marco Simon Puccioni, in concorso al Festival di Berlino, accanto a Maria de Medeiros, e \"Non pensarci\", in concorso al Festival di Venezia, nel ruolo della madre di Valerio Mastandrea e Giuseppe Battiston, per la regia di Gianni Zanasi.\nIn televisione \u00e8 passata ugualmente dal drammatico al comico: in \"Mafalda di Savoia\" interpreta Maria, una donna polacca deportata nei campi di concentramento nazisti, mentre in \"Piloti\", accanto a Max Tortora e Enrico Bertolino, nel ruolo dell'arcigna hostess Silvana Bava."}
{"id": "2133244", "revid": "20801818", "url": "https://it.wikipedia.org/wiki?curid=2133244", "title": "Stadio larvale", "text": ""}
{"id": "2133246", "revid": "2132335", "url": "https://it.wikipedia.org/wiki?curid=2133246", "title": "Orologio da sub", "text": "L'orologio da sub \u00e8 un orologio da polso ideato e realizzato per essere usato durante le immersioni subacquee, strumento necessario per pianificare le immersioni e che abbinato al profondimetro e alla tabella di immersione \u00e8 indispensabile per calcolare eventuali tappe di decompressione in funzione dell'azoto assorbito ed evitare incidenti quali le embolie.\nDescrizione.\nLa progettazione \u00e8 prevalentemente sofisticata per garantirne il funzionamento in condizioni estreme, quindi con meccanismi a prova di cadute, cassa molto robusta e ovviamente impermeabile all'acqua e resistente alla pressione grazie a o-ring specifici, con riferimenti numerici e d'indicazione \u2014 talvolta l'intero quadrante \u2014 fluorescenti, per una buona visibilit\u00e0 anche in condizioni di scarsa illuminazione. Si distingue soprattutto per essere dotato di ghiera dei minuti regolabile e a scatti, con blocco antirotazione in senso antiorario, necessaria per indicare il tempo d'immersione nell'arco di sessanta minuti, tempo massimo di immersione. La ghiera ruota solo in direzione antioraria, in modo da non consentire errori nel calcolo del tempo d'immersione: se ruotasse in entrambi i sensi, con un movimento accidentale essa si potrebbe spostare in avanti (senso orario), dando quindi al subacqueo un'indicazione errata del tempo d'immersione, falsando cos\u00ec i calcoli della decompressione, con potenziali rischi per il subacqueo. Invece nel caso di un movimento maldestro che sposti la ghiera indietro (ossia in senso antiorario, unica direzione possibile), il subacqueo crederebbe solo di essere stato pi\u00f9 a lungo sott'acqua e terminerebbe prima l'immersione, senza comunque correre rischi.\nInfine la corona di carica e rimessa dell'ora \u00e8 di grande diametro e il cinturino, generalmente in gomma o acciaio, \u00e8 spesso (ma non necessariamente) dotato di prolunga per adattarsi al polso con muta indossata. Per evitare infiltrazioni, dovute all'usura degli o-ring, nell'effettuare la tradizionale ricarica, si sono poi imposti i modelli a ricarica automatica, solare o a batteria.\nA differenza dei normali orologi impermeabili, un \"Diver\" (subacqueo professionale), per essere tale, deve avere tre requisiti di base: ghiera girevole esclusivamente in senso antiorario, profondit\u00e0 massima di immersione pari o superiore a 200M (20ATM), certificazione ISO 6425.\nInizialmente era usato ovviamente dai palombari (famosi e soprattutto costosi i modelli delle officine italiane Panerai), poi, per le sue particolari doti, si \u00e8 diffuso nell'ambiente sportivo e dell'avventura, fino a diventare oggetto di culto per appassionati subacquei; in seguito, come accade con le mode, \u00e8 ricercato anche da parte di chi non fa immersioni. Praticamente tutte le aziende produttrici di orologi lo hanno o lo hanno avuto in catalogo, anche con modelli molto costosi."}
{"id": "2133247", "revid": "1907934", "url": "https://it.wikipedia.org/wiki?curid=2133247", "title": "Parc des Buttes-Chaumont", "text": "Il Parc des Buttes-Chaumont \u00e8 un parco pubblico situato a nord-est di Parigi, nel \"XIX arrondissement\" . Ha una superficie di 24,73 ettari ed \u00e8 il terzo pi\u00f9 grande dei 426 giardini di Parigi, dopo il primo che \u00e8 il \"parc de la Villette\" ed il secondo i Giardini delle Tuileries. \nIn questo quartiere si trovavano le antiche cave di estrazione di gesso e di pietre utilizzate per la costruzione dei palazzi parigini, negli arrondissement centrali. Il parco \u00e8 costruito sulla pi\u00f9 grande di queste cave.\nLa sua entrata principale \u00e8 sulla \"place Armand-Carrel\" dove si trova il municipio del XIX arrondissement, vicino alla stazione della Metropolitana di Parigi Laumi\u00e8re sulla linea 5. Si pu\u00f2 accedere al parco da altri ingressi posti all'altezza delle stazioni della linea 7 bis, Buttes Chaumont e Botzaris. \nIl parco comprende 12 ettari di prati, un bosco di 6 ettari, un lago di 1,5 ettari alimentato da due ruscelli, 1 ettaro di scogliere artificiali di altezza pari a 20 metri, e infine una grotta alta 20 metri e larga 14 decorata da numerose stalattiti. \nStoria.\nNapoleone III lo fece realizzare dal Barone Haussmann il quale diede l'incarico a Jean-Charles Alphand che aveva progettato, tra gli altri, il bois de Boulogne.\nLuogo dell'esoterismo parigino del XIX secolo, il parco, e particolarmente il tempio della Sibilla, secondo gli adepti di queste credenze, sarebbe il cuore di un pentagono mistico i cui punti cardinali fanno la felicit\u00e0 dei cacciatori di misteri della domenica. Il parco accoglie ancora oggigiorno le riunioni notturne \"segrete\" di alcuni fanatici, con grande dispiacere delle autorit\u00e0 parigine. La rete di gallerie della vecchia cava, oggi chiusa al pubblico, condurrebbe, secondo le voci degli iniziati, ad una sala segreta, luogo di potere magico.\nFauna e flora.\nQuesto parco contiene una grande variet\u00e0 di specie ed \u00e8 il pi\u00f9 ricco parco pubblico parigino per variet\u00e0 di essenze. Fra le specie pi\u00f9 particolari si pu\u00f2 segnalare: una sophora i cui rami si chinano verso le acque del lago, un platano orientale piantato nel 1862 (6,35 m di circonferenza), uno spino di Giuda, un nocciolo di Byzance, due \"ginkgo biloba\", un olmo della Siberia, un cedro del Libano piantato nel 1880 ed altri ancora.\nUna moltitudine di uccelli popola l'intero parco. Senza pretendere l'esaustivit\u00e0 si possono trovare: cornacchie, passeri, colombi, piccioni delle citt\u00e0, gazze, merli, cinciallegre, fringuelli ed altri ancora. In primavera si aggiungono la capinera a testa nera, il rondone e altre specie. Non \u00e8 poi raro vedere o sentire delle cince dalla lunga coda e dei picchi, particolarmente il picchio verde, tordi, ghiandaie e rondini di finestra aggirarsi sotto lo sguardo rapace di gheppi e sparvieri. Sul lago, folaghe, anatre colliverdi ed anatre di Barbarie, oche, aironi cinerini e gabbiani soprattutto in inverno. Talvolta si pu\u00f2 incontrare anche il martin pescatore."}
{"id": "2133248", "revid": "124123", "url": "https://it.wikipedia.org/wiki?curid=2133248", "title": "Hu Jia", "text": "Biografia.\nI genitori di Hu Jia studiarono all'universit\u00e0 di Pechino e Tianjin e nel 1957 vennero condannati per le loro posizioni eterodosse in ambito politico. Da allora sono stati separati e mandati al confino fino al 1978. Hu Jia, laureatosi in Informatica nel 1996 all'universit\u00e0 di Pechino, insieme ad altri suoi amici ha cominciato a contestare il governo cinese per l'errata educazione sanitaria impartita nelle province periferiche della Cina, fondando un'organizzazione indipendente per cercare di far fronte alla situazione di degrado in cui versavano milioni di cittadini. Contemporaneamente \u00e8 entrato a far parte di organizzazioni ecologiste per la tutela ambientale.\nNel 2007 Hu Jia ha partecipato ad un dibattito in video conferenza con il Parlamento Europeo sullo stato dei diritti civili in Cina, criticando i provvedimenti restrittivi messi in atto in preparazione delle Olimpiadi.\nQualche giorno dopo Hu Jia \u00e8 stato arrestato e quattro mesi dopo \u00e8 stato condannato a una pena detentiva di tre anni e mezzo per aver cercato di \"minare lo Stato cinese e il suo sistema politico socialista\". La moglie e la figlia sono attualmente agli arresti domiciliari.\nIl 26 giugno 2011 Hu Jia \u00e8 stato rilasciato dal carcere dopo tre anni e mezzo di detenzione.\nNel dicembre del 2008 il Parlamento Europeo lo ha insignito del Premio Sakharov per la libert\u00e0 di pensiero."}
{"id": "2133258", "revid": "479409", "url": "https://it.wikipedia.org/wiki?curid=2133258", "title": "ETR 212", "text": ""}
{"id": "2133262", "revid": "161273", "url": "https://it.wikipedia.org/wiki?curid=2133262", "title": "Mario Lanfranchi (comunista)", "text": ""}
{"id": "2133272", "revid": "215017", "url": "https://it.wikipedia.org/wiki?curid=2133272", "title": "Thakore", "text": ""}
{"id": "2133273", "revid": "215017", "url": "https://it.wikipedia.org/wiki?curid=2133273", "title": "Thakar", "text": ""}
{"id": "2133285", "revid": "6923", "url": "https://it.wikipedia.org/wiki?curid=2133285", "title": "Po\u00e8mes saturniens", "text": "Po\u00e8mes Saturniens \u00e8 una raccolta di poesie di Paul Verlaine del 1866.\nLa prima edizione dei \"Po\u00e8mes\" esce nel 1866, edita da Alphonse Lemerre, con una tirata di 505 esemplari, sostenuta economicamente da Elisa, cugina di Verlaine. Ben accolta da tutta l'\u00e9lite letteraria, Hugo, Banville, Mallarm\u00e9, e tanti altri, anche se quasi nessuno sembra capirne la novit\u00e0. Verlaine apparentemente sembra rifarsi a Baudelaire, Gautier, Banville, Hugo, ma in effetti egli sta gi\u00e0 iniziando a percorrere una strada tutta sua che lo porter\u00e0 di l\u00ec a poco a \"Romances sans Paroles\". Poco prima, nello stesso anno, Verlaine gi\u00e0 aveva pubblicato alcune sue poesie nella prima edizione del \"Parnasse contemporain\", tra cui la nota \"Mon r\u00eave familier\" che sar\u00e0 inclusa nei \"Po\u00e8mes Saturniens\". \nLe altre sei delle sette poesie dei \"Po\u00e8mes Saturniens\" pubblicate precedentemente nel \"Parnasse contemporain\" sono: , , , , , e . Mentre altre due compaiono invece nella \"Revue du XIX secolo\": (sotto il titolo di: \"Walpurgis classique\", nell'agosto 1866) e (nel numero di ottobre-dicembre 1866).\nGenesi e pubblicazione della raccolta.\nSi sanno poche cose sulla genesi della prima raccolta poetica di Verlaine. La materia essendo essenzialmente stata composta, secondo il loro autore, all'epoca quando egli frequentava il liceo, \u00ab en rh\u00e9torique et en seconde, plusieurs m\u00eame en troisi\u00e8me (pardon !) \u00bb. La critica moderna non ha tuttavia accolta senza una certa circospezione questa affermazione: \u00ab Si esita, salvo forse per qualche poesia come , a credere che la quasi totalit\u00e0 di queste poesie sia stata scritta negli anni di liceo \u00bb, scrive cos\u00ec Jacques Borel nell'edizione che egli fece dei \"Po\u00e8mes saturniens\".\nMa il punto discusso \u00e8 se i \"Po\u00e8mes saturniens\" riprenderanno essenzialmente il progetto di un volume intitolato \"Po\u00e8mes et Sonnets\", e che se ci\u00f2 avrebbe dunque, similarmente alla \"Philomena\" di Catulle Mend\u00e8s, comportato due parti. Il titolo definitivo (e, probabilmente, l'organizzazione definitiva dell'opera) sarebbe apparsa nel 1865, avendo Verlaine allora composto la poesia di apertura a mo' di introduzione.\nI \"Po\u00e8mes saturniens\" vengono pubblicati nel novembre del 1866 presso Lemerre, contemporaneamente a \"Le Reliquaire\" di Fran\u00e7ois Copp\u00e9e. Pubblicata secondo la regola edita di Alphonse Lemerre (e cos\u00ec tutti i volumi di Verlaine fino a \"Jadis et Nagu\u00e8re\") sono pubblicati a spese dell'autore, essendo l'edizione finanziata dalla cugina di Verlaine, Elisa Moncomble..\nComposizione.\nLa logica della raccolta ubbidisce in parte a una \u00ab rh\u00e9torique du livre \u00bb (retorica del libro) che porta il marchio dell'epoca della sua composizione: cos\u00ec la simmetria del prologo e dell'epilogo \u00e8 direttamente ispirata dalla \"Philom\u00e9na\" di Catulle Mend\u00e8s, mentre la divisione in sezioni avvicina evidentemente la raccolta di Verlaine a \"Les Fleurs du Mal\" di Charles Baudelaire, dove si trovano delle sezioni similari. Ci si trova pienamente in questa volont\u00e0 d'elaborazione dell'\u00ab architecture secr\u00e8te \u00bb che Barbey d'Aurevilly percepiva in \"Les Fleurs du mal\".\nL'ultima parte, tuttavia, non obbedisce a questa logica architettonica che sembra dover presiedere all'insieme della raccolta: le dodici poesie che la compongono sono eclettiche e non sono integrate in nessuna sezione. Questa apparente dispersione \u00e8 del resto preparata per l'ultima delle sezioni della raccolta, il cui il titolo - \"Caprices\" - dice abbastanza del fatto che essa non obbedisce pi\u00f9 alla legge della composizione ponderata, ma a quella dell'ispirazione spontanea..\n\u00c8 possibile che Verlaine non sia arrivato ad integrare in un insieme coerente la totalit\u00e0 delle poesie che compongono i \"Po\u00e8mes saturniens\", per cui la composizione aveva preceduto il progetto della raccolta. Si \u00e8 ugualmente potuto supporre che le ultime dodici poesie essendo state aggiunte essenzialmente al fine di aumentare il volume del libro. Verlaine avrebbe cos\u00ec manifestato lo stesso orrore di Baudelaire per il formato della \u00ab plaquette \u00bb.\nLa poesia di apertura \u00e8 inserita all'inizio della raccolta sulla scia baudelairiana, essendo \"Les Fleurs du mal\" stati qualificati come \u00ab livre saturnien \u00bb dal loro autore nel suo :\nSe Verlaine convoca Saturno, lo fa perch\u00e9 \u00e8 il pianeta tutelare dei malinconici, bench\u00e9 la parola stessa malinconia non appaia nella poesia (usata per\u00f2 come titolo della prima sezione della raccolta), non pi\u00f9 che la parola \u00ab spleen \u00bb, troppo evidentemente associata al suo uso baudelairiano. Questi \"Saturniens\", tra i quali si pone Verlaine, raffigurano una sorta di comunit\u00e0 (marcata con il \u00ab noi (\"nous\") \u00bb che appare verso la fine della poesia), comunit\u00e0 immaginaria alla quale si trovano associati tutti coloro che subiscono l'influenza del \u00ab selvaggio pianeta (\"fauve plan\u00e8te\"). \u00bb\nLa rivendicazione di questa comunit\u00e0 ristretta, marginale, con coloro che \u00ab hanno fra l'altro [...] / un bel po' di sfortuna e un bel po' di bile \u00bb, ripete in altro modo l'empatia che richiedeva Baudelaire ai suoi lettori: \u00ab Leggimi, per imparare ad amarmi; / anima curiosa che soffri \u00bb, prescriveva il poeta di \"Les Fleurs du Mal\", destinando alla \"g\u00e9monies\" coloro la cui simpatia al suo riguardo non fosse stata sufficiente a condurli alla commozione.. La comunit\u00e0 dei \u00ab Saturniens \u00bb che inventa Verlaine funziona finalmente sullo stesso registro selettivo ed esclusivo dei destinatari (accettazione dei \"Saturniens\", esclusione degli altri, di coloro che Baudelaire chiamava \u00ab persone sobrie ed ingenue davvero \u00bb e che lui li pregava di gettare il suo libro), in modo che questo non fosse pi\u00f9 legato a loro, come per Baudelaire, a una situazione particolare (il processo e la condanna di \"Les Fleurs du Mal\"), ma che funziona \u00ab drammatizzando il conflitto per proiettarlo al rango della condizione universale del soggetto. \u00bb \u00ab In questo contesto, conclude Arnaud Bernadet, tutta la comunicazione dell'intimo sar\u00e0 necessariamente morbosa, a immagine di questo veleno \"raro\", la bile nera della malinconia che brucia \"come una lava\". \u00bb\nIl \"prologo\" esplora e ricapitola i rapporti tra il poeta e la comunit\u00e0 degli uomini, dopo una mitica et\u00e0 dell'oro nel corso del quale \u00ab Un legame grandiosamente materno / legava lo K\u00e7hatrya sereno al calmo Cantore \u00bb, fino al tempo presente, che segna la separazione del sogno e dell'azione :\nscrive Verlaine nei versi al trasparente intertesto baudelairiano.\n\"Melancholia\".\nI. - II. - III. - IV. - V. - VI. - VII. - VIII. .\nQuesta sezione \u00e8 dedicata a Ernest Boutier (proprio l'amico di Verlaine che gli aveva fatto conoscere Alphonse Lemerre)\nIl titolo di questa sezione \u00e8 forse ispirato all'incisione di D\u00fcrer dall'identico nome, di cui Verlaine possedeva una acquaforte. Pu\u00f2 trattarsi ugualmente di un riferimento a Victor Hugo, che aveva intitolato cos\u00ec la seconda poesia del libro III delle \"Contemplations\". Essa doveva contenere inizialmente le poesie e , alla fine integrate nella sezione \"Eaux-fortes\", scelta verosimilmente motivata da considerazioni di coerenza formale: in effetti, con l'esclusione di queste due poesie, la sezione \"M\u00e9lancholia\" resta costituita dai sonetti (sonetti invertiti nel caso di \"R\u00e9signation\", ovvero le terzine con le quartine).\n\"Eaux-Fortes\".\nI. - II. - III. - IV. - V. \nQuesta sezione \u00e8 dedicata a Fran\u00e7ois Copp\u00e9e.\nIl titolo di questa sezione \u00e8 ispirato da due articoli di Baudelaire: e . Il lavoro per mezzo dell'ago ne fa il tipo di incisione pi\u00f9 atta ad esprimere \u00ab il carattere personale dell'artista \u00bb, ci\u00f2 che porta il poeta di \"Les Fleurs du Mal\", ad affermare che l'acquaforte (\"eau-forte\") \u00e8 \u00ab tra le differenti espressioni dell'arte plastica, [quella] che si avvicina di pi\u00f9 all'espressione letteraria. \u00bb\nVerlaine a sua volta, nel suo studio 1865 su Baudelaire, definisce certe poesie di \"Les Fleurs du Mal\" (les deux \"Cr\u00e9puscules\", \"Petites Vieilles\", \"Sept vieillards\") delle \u00ab meravigliose acqueforti (\"eaux-fortes\") \u00bb \u00ab \u00e0 la Rembrandt. \u00bb\n\"Paysages tristes\".\nI. - II. - III. - IV. - V. - VI. - VII. \nQuesta sezione \u00e8 dedicata a Catulle Mend\u00e8s.\n\"Caprices\".\nI. - II. - III. - IV. - V. \nQuesta sezione \u00e8 dedicata al poeta Henry Winter, che aveva collaborato alla prima raccolta di \"Parnasse contemporain\".\nAutres po\u00e8mes.\n - - - - \nAccoglienza dei \"Po\u00e8mes saturniens\".\nI \"Po\u00e8mes saturniens\" sono stati stampati in 491 esemplari. Il fatto che questa tiratura non si sia esaurita nemmeno venti anni pi\u00f9 tardi indica che la pubblicazione di questa prima opera di Verlaine non \u00e8 stata affatto percepita dai suoi contemporanei, e compresa in seno alla media letteraria, come un avvenimento considerevole.\nBibliografia.\n \"Oeuvres po\u00e9tiques compl\u00e8tes\", Bibliot\u00e8que de la pl\u00e9iade, texte \u00e9tabli et annot\u00e9 par Y.-G. Le Dantec, Nouvelle \u00e9dition revis\u00e9e par J. Borel, 1962.&lt;br&gt;\n \"Oeuvres compl\u00e8tes de P. V.\", texte \u00e9tabli et annot\u00e9 par H. de Bouillane de Lacoste et J. Borel, le Club du Meilleur Livre, 2 voll., 1959-1960.&lt;br&gt;&lt;br&gt; \n J. H. Bornecque, Les Po\u00e8mes Saturniens del P. V., Nizet, 1952 (ed. critica)"}
{"id": "2133287", "revid": "287204", "url": "https://it.wikipedia.org/wiki?curid=2133287", "title": "Passo di Peiwar Kotal", "text": "Il passo di Peiwar Kotal \u00e8 uno dei pochi collegamenti che attraversando l'Hindu Kush mette in collegamento il Pakistan con l'Afghanistan. \u00c8 stato il teatro della battaglia di Peiwar Kotal durante la Seconda Guerra Anglo-Afghana.\n\u00c8 geograficamente posto nell'Agenzia di Kurram, un distretto situato nelle Aree tribali di Amministrazione Federale del Pakistan."}
{"id": "2133295", "revid": "22989", "url": "https://it.wikipedia.org/wiki?curid=2133295", "title": "Pitfall", "text": ""}
{"id": "2133297", "revid": "1543377", "url": "https://it.wikipedia.org/wiki?curid=2133297", "title": "Talisker", "text": "Talisker \u00e8 un \"Island Single Malts Scotch whisky\", ovvero un whisky scozzese di puro malto delle isole prodotto dalla \"Distilleria Talisker\", una distilleria dell'isola di Skye. La distilleria \u00e8 gestita dalla \"United Distillers and Vintners\" per conto di Diageo, ed \u00e8 distribuita come parte della loro serie \"Classic Malts\".\nStoria.\nLa distilleria venne fondata nel 1830 da Hugh e Kenneth MacAskill, e ampliata nel corso degli anni. Durante questo primo periodo, il whisky veniva prodotto utilizzando una metodo a tripla distillazione, per poi passare in seguito alla pi\u00f9 convenzionale doppia distillazione nel 1928. La distilleria venne distrutta da un incendio nel 1960 e ricostruita nel 1962; cinque repliche esatte dei distillatori originali sono state costruite in modo da preservare il sapore originale Talisker.\nNella distilleria operano cinque alambicchi: due \"wash stills\", alambicchi per la prima distillazione che separa l'alcool, e tre \"spirit stills\", alambicchi per la seconda distillazione. Tutti gli alambicchi usano classiche serpentine anzich\u00e9 moderni condensatori.\nCarattere.\nTalisker \u00e8 conosciuto per il contenuto superiore alla media di torba, e per il suo gusto salato (o piccante). La distilleria ha iniziato a produrre un'edizione speciale per collezionisti nei primi anni del 2000, con 20 e 25 anni di invecchiamento (dove in precedenza erano disponibili solo a 10 e 18 anni). La versione a 25 anni \u00e8 stata pi\u00f9 ampiamente distribuita, pur essendo pi\u00f9 costosa di quella a 20 anni.\nIl malto \u00e8 torbato ad un livello di fenolo di circa 25 parti per milione (ppm), un livello abbastanza elevato. Inoltre, l'acqua utilizzata per la produzione, da \"Cnoc nan Speireag\", scorre su depositi di torba, il che aggiunge ulteriore torbatura al whisky."}
{"id": "2133298", "revid": "110157", "url": "https://it.wikipedia.org/wiki?curid=2133298", "title": "Il fantastico in letteratura", "text": "Il fantastico in letteratura (\"Du fantastique en litt\u00e9rature\") \u00e8 un saggio di Charles Nodier pubblicato nella Revue de Paris nel 1830.\nIl saggio di Nodier, pionieristico in questa esplorazione, traccia una storia della tendenza fantastica, facendola risalire molto indietro nel tempo. Non si tratta tanto di un manifesto quanto piuttosto di una difesa, appassionata e brillante, di questa frangia letteraria, che era considerata allora un genere minore.\nL'autore vi esamina, da Esiodo ai suoi giorni, sia da un punto di vista storico sia da un punto di vista geografico, una certa tendenza fantastica, passando attraverso autori come Apuleio, Dante, Perrault e i romantici tedeschi. \nNodier si propone di mostrare come sia nato e come si sia sviluppato questo filone letterario, che aveva interessato l'immaginario popolare con fiabe irreali e mitiche, dandogli uno spessore fino ad allora poco o scarsamente investigato. Il fine poligrafo si sofferma su alcune caratteristiche del fantastico, inteso romanticamente come una tappa augurale e creativa dello spirito, non meno suggestiva della corrente realistica. Egli distingue un fantastico religioso \"necessariamente solenne e cupo\" da una \"fantasia puramente poetica\", madre dei \"geni e delle fate\", in opposizione alla letteratura positiva e di imitazione, che non possiede i germi fecondi e originari di questa tendenza. \nLo scopo di Nodier \u00e8 di mostrare, attraverso la sua dissertazione, il ruolo fondamentale che ha avuto, lungo i secoli, questo genere letterario che, stando alla sua visione ciclica, pu\u00f2 essere di tutte le epoche. Ma non si preoccupa di fornire una visione normativa o dogmatica di esso, come invece far\u00e0 Hoffmann. La funzione del fantastico \u00e8 quella di un vero e proprio escamotage del reale verso un mondo sognatore; ad esso \u00e8 demandata la facolt\u00e0 di illudere e di smagare il lato positivo della vita terrena mediante una serie di funzioni , per dir cos\u00ec, taumaturgiche, di riscoprire la surrealt\u00e0 chimerica, fiabesca e incantata che \u00e8 nel fondo dell'uomo. Il testo pu\u00f2 essere interpretato sia come una campionatura cronologica della letteratura fantastica, che ha preconizzato talune intuizioni della nostra contemporaneit\u00e0, sia un come monito quasi ideologico lanciato sotto l'urgenza di un rinnovamento sociale e culturale. \nIl fantastico procura degli altrove, indica delle vie diverse e suggestive di rivelazione del reale, fornisce una sorta di salvacondotto verso la metafisica; \u00e8, per Nodier, come ha detto Roger Bozzetto, quasi una categoria a priori della sensibilit\u00e0, che impone il suo proprio rapporto con il mondo, e permette a quest'ultimo di essere percepito nella sua freschezza come nel suo orrore nativi. Un mezzo, insomma, per entrare in comunione con \"l'anima del mondo\", di ripercorrere i cicli interminabili della civilt\u00e0 di l\u00e0 da nascere. C'\u00e8 poi da dire che il fantastico, per Nodier, come scrive Giuseppe Grasso, \"diviene qui, prevalentemente, sinonimo di fantasia e che egli non entra nel merito specifico che forma oggi l'oggetto della critica pi\u00f9 smaliziata e attenta alla fenomenologia del genere in questione\", bens\u00ec \"\u00e8 intento a documentare, attraverso degli esempi, i momenti principali che hanno solcato, per lui, l'immaginazione credula dei popoli con visioni irreali e fiabesche, opposte alla letteratura positiva e alla ragione\". Il fantastico \u00e8 dunque inteso, prosegue Giuseppe Grasso, romanticamente, \"cio\u00e8 in obbedienza ai postulati della nuova ricerca letteraria idillica e sentimentale, come una tappa augurale e creativa dello spirito\". Lo scrittore distingue inoltre il fantastico dal meraviglioso stabilendo una serie di sfumature e differenze all'interno del genere.\nIn tempi recenti, grazie ai contributi di critici quali Pierre-Georges Castex, Italo Calvino e Cvetan Todorov, questo genere \u00e8 stato riabilitato, ma \u00e8 a Nodier che si deve la piena valorizzazione del filone oggi molto in voga, con le sue distinzioni e sfumature, non ultima quella tra fantastico e meraviglioso."}
{"id": "2133308", "revid": "1305772", "url": "https://it.wikipedia.org/wiki?curid=2133308", "title": "No Line on the Horizon", "text": "No Line on the Horizon \u00e8 il dodicesimo album in studio del gruppo musicale irlandese U2, pubblicato il 27 febbraio 2009 in Europa, il 2 marzo nel Regno Unito e il 3 marzo negli Stati Uniti d'America.\nPubblicato a distanza di cinque anni da \"How to Dismantle an Atomic Bomb\", le sessioni di registrazione sono state effettuate a F\u00e8s (in Marocco), Dublino e Londra. Il primo singolo, pubblicato il 19 gennaio 2009, \u00e8 stato \"Get on Your Boots\", mentre \"Magnificent\" \u00e8 uscito come secondo singolo il 4 maggio 2009. \"I'll Go Crazy If I Don't Go Crazy Tonight\" \u00e8 invece il terzo singolo, pubblicato il 7 settembre.\n\"No Line on the Horizon,\" a giugno 2009, aveva venduto circa 5.000.000 di copie nel mondo.\nDescrizione.\nAntefatti.\nLe sessioni con Rick Rubin.\nNel luglio del 2006 la band pubblic\u00f2 la notizia, sul proprio sito ufficiale, dell'inizio del lavoro per un nuovo album, con delle sessioni di registrazioni col produttore Rick Rubin. Tali sessioni si sono svolte nel sud della Francia e negli Abbey Road Studios di Londra. Soltanto due brani, provenienti da queste sessioni, furono utilizzati per essere pubblicati nella raccolta \"U218 Singles\", ovvero \"The Saints Are Coming\" con i Green Day e \"Window in the Skies\". Nel gennaio del 2007 Bono, durante un'intervista radiofonica dichiar\u00f2 come la band avesse deciso di cambiare il proprio stile musicale.\nRubin spinse affinch\u00e9 la band finisse l'album in studio, non modificando lo stile ormai tipico degli U2. Tale approccio cre\u00f2 attrito tra il produttore e il resto della band, abituata ad uno stile pi\u00f9 informale. Gli U2 decisero, pertanto, di terminare le registrazioni con Rubin e accantonare il materiale prodotto, bench\u00e9 esprimessero l'interesse nel rivisitare il lavoro fino ad allora svolto per un eventuale nuovo progetto futuro. Successivamente hanno assunto Brian Eno e Daniel Lanois come produttori principali.\nLe sessioni con Brian Eno e Daniel Lanois.\nLe sessioni per la registrazione con i nuovi produttori iniziarono nel luglio del 2007 a F\u00e8s, in Marocco. La scelta di questa citt\u00e0 cadde a seguito della visita effettuata da Bono al Festival internazionale di Musica sacra, che si tiene ogni anno nella citt\u00e0 marocchina. La band e i produttori presero in locazione un riad di un albergo, per trasformarla in sala di registrazione.\nRegistrare a Fez durante il Festival internazionale di musica sacra, ha influenzato la band nello scrivere le canzoni dell'album. Vi sono, infatti, delle contaminazioni dalla musica hindu, ebraica e il canto sufi. Il bassista, Adam Clayton, ha dichiarato come la musica che si sentiva durante il festival avesse un che di ancestrale.\nBono, dichiarer\u00e0 in seguito, come siano stati di grande stimolo artistico per la band questa esperienza e l'incontro con la cultura musicale marocchina.\nAdam Clayton, il bassista del gruppo, ha realizzato vari filmati del lavoro della band, durante la fase di lavorazione dell'album. Filmati che sono stati successivamente raccolti e pubblicati sul sito internet ufficiale degli U2.\nNel mese di dicembre del 2008 gli U2 si trasferirono agli Olimpic Studios di Londra, per fare le ultime migliorie. Prima dell'avvio di questa sessione, il gruppo, alla luce del numero di canzoni scritte, valut\u00f2 anche l'ipotesi di creare un doppio album, intitolati \"Daylight\" e \"Darkness\". Tale ipotesi fu accantonata e si decise di pubblicare, in un unico album, solo le canzoni giudicate migliori. La sessione di lavoro presso gli Olimpic Studios doveva, pertanto, servire a questo.\nConcezione.\n\"No Line on the Horizon\" \u00e8 un album di difficile collocazione discografica: accanto ai classici pezzi rock come \"Breathe\" e \"Get on Your Boots\", troviamo canzoni pop come \"I'll Go Crazy If I Don't Go Crazy Tonight\" e \"Stand Up Comedy\" e ballate acustiche come \"White as Snow\". Non mancano poi i tradizionali brani in \"stile U2\" come \"No Line on the Horizon\", \"Magnificent\" e \"Unknown Caller\": un incrocio tra il pop melodico e il rock, nel quale si distingue l'inconfondibile suono della chitarra di The Edge.\nIl tutto \u00e8 intriso di un'atmosfera orientale, che si avverte in particolar modo ascoltando \"Fez - Being Born\", brano pi\u00f9 innovativo dell'album, dove si mescolano ritmi arabi, chitarre elettriche e voci di strada.\nA differenza dei precedenti lavori, molti testi di \"No Line On The Horizon\" sono scritti in terza persona da Bono, il quale veste i panni di personaggi che hanno smarrito la propria identit\u00e0, e che ormai non hanno il tempo di lottare per i valori nei quali si identificano.\nIn \"Moment of Surrender\" si parla del dramma dei tossicodipendenti: individui anonimi e fuori dal mondo. \u00c8 un brano struggente, ricco di immagini che ci comunicano l'impotenza di queste persone di fronte alla loro dipendenza, e interpretato magistralmente dalla voce graffiante di Bono.\n\"Cedars of Lebanon\", invece, descrive la dura vita di un corrispondente di guerra, lontano dalla sua famiglia e dai suoi affetti, e del quale viene messo in luce soprattutto l'aspetto della solitudine.\nNon \u00e8 certamente un disco sperimentale come \"Achtung Baby\" del 1991, ma \"No Line on the Horizon\", realizzato in collaborazione con gli storici produttori Brian Eno, Daniel Lanois e Steve Lillywhite, racchiude tutta la carriera artistica degli U2.\nPer quanto riguarda \"Fez - Being Born\", inizialmente doveva essere la canzone d'apertura del disco, ma poi al suo posto fu scelta \"No Line on the Horizon\", perch\u00e9 questa considerata pi\u00f9 \"potente\". Il titolo originale era \"Chromium Chords\" ed era il risultato dell'unione di due diverse canzoni nate durante le sessioni di registrazione.\nUna parte di \"Fez - Being Born\" fu registrata durante le prime sessioni dell'album, insieme al produttore Rick Rubin, nel 2006. Il minuto d'apertura della canzone, che prende il nome di \"Fez\", fu crato dal chitarrista The Edge durante la registrazione di \"The Saints Are Coming\", insieme ai Green Day. Quando successivamente la band decise di lavorare insieme ai produttori Brian Eno e Daniel Lanois, la maggior parte del materiale proveniente dalle sessioni con Rick Rubin fu accantonato. Lanois trov\u00f2 la canzone e la modific\u00f2, e anche Eno apport\u00f2 alcuni cambiamenti prima di farla ascoltare agli U2. Fu solo allora infatti che Bono dichiar\u00f2: \"Era come qualcosa che stava per prendere vita. Come lo sbocciare di un fiore o la nascita di qualcuno\".\nContemporaneamente il gruppo stava lavorando anche all'altra traccia, \"Being Born\". Il modo in cui viene in essa suonata la chitarra fu proposto dallo stesso The Edge su suggerimento di Ben Curtis dei Secret Machines. Fu per\u00f2 Lanois a credere sin dall'inizio che la \"lentezza\" di \"Fez\" si sposasse bene con le sonorit\u00e0 pi\u00f9 energiche di \"Being Born\". Fu cos\u00ec che modific\u00f2 quest'ultima in modo tale da poter creare insieme alla prima un'unica canzone. I lavori terminarono intorno al giugno del 2008 e fu provvisoriamente intitolata \"Chromium Chords\".\nAll'inizio della canzone, ad un volume piuttosto basso, si pu\u00f2 sentire Bono ripetere la frase \"Let me in the sound\", la stessa che poi viene cantata anche in un'altra traccia dello stesso album: \"Get on Your Boots\". La canzone compare anche come sesta traccia nella colonna sonora del film \"Linear\" di Anton Corbijn. Nella sequenza in cui \u00e8 possibile ascoltare la canzone, il poliziotto (interpretato dall'attore francese Sa\u00efd Taghmaoui) \u00e8 a met\u00e0 del suo viaggio quando decide di fermarsi per pranzare in un piccolo ristorante totalmente privo di persone, ad eccezione della cameriera (interpretata da Lizzie Brocher\u00e9).\nAnteprima live.\nLo stesso giorno dell'uscita dell'album in Europa, gli U2 si sono esibiti a sorpresa dal tetto della BBC, a Londra. Prima di loro, solo i Beatles avevano suonato su un altro grattacielo a Londra, quello della Apple Records.\nIn tale occasione, il gruppo ha suonato due brani del nuovo album: \"Get on Your Boots\" e \"Magnificent\", oltre che altri classici del loro repertorio passato.\nI brani.\n\"No Line on the Horizon\".\n\"No Line on the Horizon\" \u00e8 la canzone d'apertura dell'album. Una versione alternativa \u00e8 inclusa come traccia bonus in alcune versioni dell'album stesso. Il brano \u00e8 stato registrato durante le sessioni svoltesi a F\u00e8s, in Marocco. La rivista \"Rolling Stone\" ha definito la canzone come \u00abuna combinazione tra un organo da garage, una chitarra pesantemente distorta e una batteria da parata militare.\u00bb\n\"Magnificent\".\nLa canzone \u00e8 introdotta da una sequenza elettronica, per poi assumere un sound maggiormente rock. Inizialmente si sarebbe dovuta chiamare \"French Disco\", ma poi durante le fasi di registrazione la band cambi\u00f2 idea.\n\"Moment of Surrender\".\n\"Moment of Surrender\" \u00e8 stata sviluppata in poche ore durante le sessioni di registrazione tenutesi a F\u00e8s, in Marocco ed \u00e8 stata registrata assieme ai produttori Brian Eno e Daniel Lanois.\nIn un'intervista rilasciata nel sito ufficiale della band, Brian Eno ha dichiarato come questa canzone sia una delle sue preferite, tra quelle contenute nell'album. In particolar modo apprezza la voce del cantante. \"Moment of Surrender\" \u00e8 stata inoltre inserita dalla rivista statunitense \"Rolling Stone\" al numero 160 nella lista dei 500 migliori brani musicali secondo Rolling Stone.\n\"Unknown Caller\".\n\"Unknown Caller\" \u00e8 stata registrata nel cortile dell'hotel Riad, in Marocco, che la band ha trasformato in uno studio di registrazione. Cos\u00ec come la canzone \"Moment of Surrender\", \u00e8 stata scritta, suonata e registrate in un'unica sessione.\n\"Stand Up Comedy\".\nLa canzone \u00e8 stata inizialmente registrata a F\u00e8s, Marocco, ma il gruppo non riusc\u00ec a completarla in un'unica sessione, tanto che impiegarono 16 mesi per finalizzarla. Anche il titolo sub\u00ec numerose modifiche: \"For Your Love\" e \"Stand Up\" furono alcune delle opzioni.\nSecondo le idee iniziali dei membri della band, \"Stand Up Comedy\" prevedeva l'uso di mandolini per dare un tocco medio-orientale, ma poi si resero conto che in questo modo la musica ricordava fin troppo \"You Really Got Me\" dei Kinks, mentre il testo \"For Your Love\" dei Yardbirds (guardacaso lo stesso titolo che gli U2 avevano pensato di utilizzare). Per questo motivo tale versione fu scartata. La band allora aggiunse un nuovo riff, una nuova melodia e cambi\u00f2 parte del testo (lasciando comunque la frase \"For your love\" al suo interno).\nGli U2 hanno continuato a lavorare e perfezionare la canzone fino all'ultima sessione di registrazione, nel dicembre 2008. Il produttore e coautore Daniel Lanois ha affermato che hanno ricreato cos\u00ec tante volte questa canzone, che in realt\u00e0 \u00e8 come se ne fossero state scritte sei versioni diverse. Brian Eno, l'altro artista che ha collaborato con la band per la realizzazione di quest'album, anche in veste di produttore, ha invece detto che \u00e8 stato per loro come \"creare una canzone, seppellirla, per poi riprenderla e portarla a nuova vita. Ma \u00e8 stato un processo a dir poco frustrante\".\n\"Stan Up Comedy\" \u00e8 inclusa anche nella colonna sonora del film \"Linear\", di Anton Corbijn. La canzone, che qui \u00e8 l'ottava traccia, compare nella scena in cui il poliziotto, interpretato dall'attore francese Sa\u00efd Taghmaoui, dopo aver pranzato riprende il suo viaggio attraverso le montagne.\n\"White as Snow\".\nPer quanto riguarda questo brano, in un'intervista rilasciata al quotidiano britannico \"The Guardian\", Bono confessa di essersi stancato di scrivere i testi in prima persona: \u00abMi sono semplicemente stufato di essere il soggetto principale delle nostre canzoni\u00bb. Di conseguenza ha creato alcuni personaggi pi\u00f9 o meno immaginari: dal vigile addetto al traffico (in \"No Line on the Horizon\"), al tossico (in \"Unknown Caller\"), al soldato che muore in guerra. Quest'ultimo appare proprio in \"White as Snow\" e racconta i suoi ultimi pensieri poco prima di morire in seguito alle ferite riportate a causa di un ordigno esplosivo improvvisato. L'idea venne a Bono dopo aver letto \"Pincher Martin - La folgore nera\", di William Golding.\nLa melodia di \"White as Snow\" \u00e8 basata sul tradizionale inno cattolico \"Veni, Veni, Emmanuel\", cantato solitamente durante il periodo di Natale e/o dell'Avvento. In seguito a delle conversazioni avute con Bono in merito proprio ai canti religiosi, il produttore Daniel Lanois inizi\u00f2 a studiarli insieme alla musicista, originaria dell'isola canadese di Terranova, Lori Anna Reid, chiedendole dei consigli su quali inni gli U2 avrebbero potuto suonare. La Reid sugger\u00ec tra gli altri proprio \"Veni, veni, Emmanuel\". Lanois ne registr\u00f2 allora una versione al pianoforte per la band, a cui aggiunse un arrangiamento vocale. Una volta ascoltata, a Bono venne l'idea del titolo.\nLa canzone \u00e8 stata registrata in un'unica sessione, durante le due settimane di permanenza degli U2 nel 2007 a Fes, in Marocco, per la registrazione dell'album. Durante le sessioni finali, nel dicembre 2008, sub\u00ec comunque alcune piccole modifiche. Originariamente, per esempio, era previsto all'inizio della traccia il suono di un'esplosione; ma poi l'idea venne scartata.\nLa rivista \"Rolling Stone\" descrive \"White as Snow\" come \"una ballata in cui la chitarra, le tastiere e la voce ricordano atmosfere montane, come gi\u00e0 accadeva in \"The Crystal Ship\" dei Doors. La rivista \"Uncut\" la definisce come \"una delle pi\u00f9 umili e commoventi canzoni dell'album e una delle migliori che Bono abbia mai cantato\". \"Time Out\" afferma che \u00absi tratta senza dubbio del momento assolutamente pi\u00f9 significativo dell'intero album\u00bb, mentre \"The Guardian\" definisce la canzone \u00abevocativa, suggestiva e senza orpelli inutili, ... capace di esprimere una silenziosa potenza e un senso di tristezza.\u00bb Solo la rivista \"Mojo\" sembra criticarla negativamente, definendo \u00abla musica grumosa quanto le parole\u00bb.\n\"Breathe\".\nLa canzone fu inizialmente sviluppata dal chitarrista The Edge, influenzato dalla musica di Jimmy Page dei Led Zeppelin e di Jack White dei The White Stripes (con cui collabor\u00f2 alla realizzazione del film-documentario \"It Might Get Loud\"), e sub\u00ec numerosi cambiamenti prima che la band decidesse di riscriverla. In particolare Bono e compagni, insieme ai produttori e coautori Brian Eno e Daniel Lanois, lavorarono per molto tempo su una prima versione ma poi la gettarono via per crearne una completamente nuova. Dopo averla riscritta, gli U2 chiesero a Steve Lillywhite di mixarla. Eno ha dichiarato che \u00e8 stata remixata 80 volte durante le sessioni di registrazione dell'album.\nAnche il testo sub\u00ec numerose modifiche. Ci fu un momento in cui gli U2 e i produttori dovettero scegliere tra due versioni: una parlava di Nelson Mandela, l'altra era \"pi\u00f9 surreale e personale\". Alla fine si opt\u00f2 per quest'ultima. In essa si fa inoltre riferimento al 16 giugno, giorno in cui a Dublino si festeggia il Bloomsday: un omaggio all\"'Ulisse\" di James Joyce. Bono ha pi\u00f9 volte dichiarato che durante la registrazione dell'album, ha scritto i testi delle canzoni immaginando che al posto suo ci fossero diversi personaggi a raccontare le storie di cui essi trattano. E il narratore di \"Breathe\" \u00e8 proprio uno di questi personaggi, che alla fine trova la redenzione.\nLa versione dedicata a Nelson Mandela comparir\u00e0 nel 2013 all'interno del singolo \"Ordinary Love\".\n\"Cedars of Lebanon\".\nIl brano conclusivo dell'album, viene \"recitato\" pi\u00f9 che cantato da Bono nelle vesti del personaggio di un corrispondente di guerra che si ritrova in una disordinata stanza d'albergo a Beirut nel 2006. Il reporter, intento a raccontare il bombardamento della citt\u00e0 da parte dell'esercito israeliano, si perde nei suoi pensieri pensando alla sua famiglia. Nel pezzo sono presenti dei campionamenti tratti da \"Against the Sky\", brano di Brian Eno inserito nel suo album \"The Pearl\" del 1984.\nAccoglienza.\n\"No Line on the Horizon\" ricevette critiche generalmente positive alla sua uscita. Sul sito Metacritic, che assegna un giudizio complessivo facendo la media di 100 recensioni di critici professionisti, l'album ha un punteggio di 72, basato su 30 recensioni. David Fricke della rivista \"Rolling Stone\" assegn\u00f2 un giudizio di cinque stellette su cinque al disco definendolo \u00abil migliore degli U2 sin dai tempi di \"Achtung Baby\"\u00bb. Inoltre, \"Rolling Stone\" defin\u00ec l'album \"migliore album dell'anno\" e \"Moment of Surrender\" \"migliore canzone dell'anno\". Nella sua recensione dell'album sulla rivista \"Blender\", Rob Sheffield scrisse: \u00absono passati i tempi nei quali gli U2 cercavano di essere semplici, a questo punto, i ragazzi hanno capito che una grandiosit\u00e0 romantica fuori dalle righe \u00e8 lo stile che pi\u00f9 si addice loro.\u00bb Sulla rivista \"Uncut\", Andrew Mueller scrisse: \u00ab\u00e8 forse l'album meno immediato degli U2, ma c'\u00e8 qualcosa in esso che suggerisce possa essere uno dei pi\u00f9 duraturi.\u00bb Ben Patashnik di \"NME\" defin\u00ec l'opera \u00abun grande disco radicale e coraggioso\u00bb.\nDi parere opposto invece la recensione apparsa su \"Time Out Sydney\", dove l'album viene considerato \u00absfortunatamente pi\u00f9 un disco di Brian Eno piuttosto che degli U2\u00bb. Ryan Dombal di Pitchfork diede al disco un voto di 4.2 su 10, scrivendo: \u00ablo sbandierato sperimentalismo dell'album \u00e8 terribilmente sbagliato o \u00e8 nascosto sotto tonnellate di U2-ismi senza vergogna.\u00bb Kaj Roth di \"Melodic\" descrisse \"No Line on the Horizon\" come \u00abpi\u00f9 elettronico e meno rock\u00bb e aggiunse che l'album ricordava troppo i lavori dei primi anni novanta della band. Cameron Adams di \"Herald Sun\" assegn\u00f2 al disco un voto di tre stellette e mezzo, paragonandolo a lavori quali \"Zooropa\", \"Pop\" e \"Original Soundtracks 1\"; e definendolo \u00abnon propriamente un blockbuster... \u00bb. Madeleine Chong di MTV Asia scrisse: \u00abanche se gli U2 dovrebbero essere elogiati per il loro sforzo di reinventarsi continuamente nel mondo del rock, [\"No Line on the Horizon\"] non possiede la qualit\u00e0 di album come \"The Joshua Tree\" o \"Achtung Baby\".\u00bb Il critico musicale del \"Toronto Star\" Ben Rayner defin\u00ec \"noiose\" le canzoni sull'album. Rob Harvilla di \"The Village Voice\" scrisse una recensione mista del disco, affermando che i brani in esso contenuti \u00abricordano altre canzoni, molto migliori, ma in un modo che fa venir voglia di andare a risentire quelle vecchie canzoni e non queste nuove invece\u00bb. \"Time\" recens\u00ec negativamente il disco, definendolo \u00abinsoddisfacente\u00bb e \u00abper lo pi\u00f9 incerto e confuso\u00bb. Pessimo anche il giudizio del critico musicale Piero Scaruffi che assegna un voto di 3 su 10 a \"No Line on the Horizon\", definendolo \u00abuna banale ripetizione di stereotipi\u00bb, e concludendo con la frase \u00abdifficile trovare un album peggiore di questo che sia uscito nel 2009\u00bb. Giulio Pasquali di \"Sentireascoltare\" sintetizza il suo giudizio negativo sull'album con le parole \u00abun disco che chiude - male com'era iniziato - il peggior decennio, artisticamente parlando, della carriera degli U2\u00bb.\nTour promozionale.\nPer promuovere l'album, il gruppo intraprese lo U2 360\u00b0 Tour, partito dal Camp Nou di Barcellona il 30 giugno 2009, e conclusosi al Magnetic Hill Concert Site di Moncton il 30 luglio 2011.\nContenuto del libretto.\nL'album si apre con una fotografia di Hiroshi Sugimoto intitolata Boden Sea, Uttwil. All'interno dell'album sono trascritte le canzoni accompagnate da fotografie di Anton Corbijn. L'album \u00e8 dedicato a Rob Partridge con la frase \"in memoria di Rob Partridge, che credette in noi, quasi prima che lo facessimo noi...quasi. 1948 - 2008\" Questi era un noto pubblicitario inglese del mondo della musica, nonch\u00e9 scrittore.\nOltre ai consueti ringraziamenti, la band invita ad associarsi ad Amnesty International, Greenpeace, all'organizzazione ONE ed a sostenere la causa di Aung San Suu Kyi per il ritorno della democrazia in Birmania.\nNella versione \"Digital Pack\" il libretto contiene delle coordinate cardinali nelle varie pagine, oltre alla serie di Fibonacci.\nSe si riportano le coordinate nel mappamondo, si scopre che queste rappresentano i punti di vari percorsi, tra cui quello intrapreso dal protagonista del film \"Linear\" da Parigi, a Cadice. Vi sono anche altri percorsi di pellegrinaggio, quali quelli di Santiago di Compostela, e verso la Mecca."}
{"id": "2133316", "revid": "135224", "url": "https://it.wikipedia.org/wiki?curid=2133316", "title": "Narcan", "text": ""}
{"id": "2133318", "revid": "1790501", "url": "https://it.wikipedia.org/wiki?curid=2133318", "title": "Lubok", "text": "Il lubok (plurale \"lubki\") \u00e8 un genere di stampa popolare russa a uso delle classi meno abbienti, con racconti e notizie sotto forma di vignette provviste di didascalie. Si tratta di tavolette piane in legno sulle quali viene impressa la stampa che vengono successivamente leggermente colorate.\nStoria.\nL'origine dei lubki \u00e8 associata alla tradizionale raffigurazione della storia biblica presente nell'iconostasi che si inquadra nel pi\u00f9 ampio contesto figurativo russo direttamente originatosi dalla tradizione iconodula bizantina.\nL'importanza dei lubki come strumento secolare di comunicazione scritta presso le classi contadine trova la sua massima espressione con l'invasione napoleonica della Russia. Questo avvenimento segna un'evoluzione dei lubki, che in precedenza non avevano mai raffigurato soggetti reali, ma solamente personaggi delle Sacre scritture o dei racconti. Si afferma nel periodo 1812-1814 l'impiego dei lubki come strumento propagandistico, che descrive con tratti fortemente caricaturali Napoleone e il suo esercito, esaltando dall'altro lato la figura del patriottico e fiero contadino russo, delineato come un vero e proprio esempio di coraggio e rettitudine. Questo interesse inaspettato e senza precedenti nei confronti del mondo rurale (tanto pi\u00f9 in una societ\u00e0 come quella russa, fortemente statica e classista) si sarebbe riflesso sulla successiva produzione artistica russa, lasciando un segno permanente nelle opere espressioniste del periodo successivo (tra tutte \"I battellieri del Volga\" di Il'ja Efimovi\u010d Repin).\nTa i principali esponenti dell'arte della stampa lubki si annoverano Ivan Alekseevi\u010d Ivanov (1779-1848), Ivan Ivanovi\u010d Terebenev (1870-1915), Aleksej Gavrilovi\u010d Venecianov (1780-1847)."}
{"id": "2133331", "revid": "135224", "url": "https://it.wikipedia.org/wiki?curid=2133331", "title": "Antisepsi", "text": ""}
{"id": "2133333", "revid": "80598", "url": "https://it.wikipedia.org/wiki?curid=2133333", "title": "Arlecchino (casa discografica)", "text": "La Dischi Arlecchino (nota come Arlecchino) \u00e8 stata una casa discografica italiana attiva dagli anni '60 fino alla fine del decennio successivo.\nStoria della Arlecchino.\nLa Arlecchino venne fondata dal cantante Enzo Amadori, attivo fin dagli anni '50 con incisioni presso varie case discografiche e noto anche per aver dato voce in un noto carosello allo slogan \"Plasmon\".\nCon il nuovo decennio Amadori decise di dar vita dapprima alle edizioni musicali Arlecchino e poi ad una casa discografica con lo stesso nome, entrambe con sede a Milano, in corso Vittorio Emanuele 11; come direttori artistici chiam\u00f2 Pier Emilio Bassi e Vigilio Piubeni.\nNel corso degli anni l'etichetta ha pubblicato molti cantanti e gruppi; il momento migliore lo ebbe comunque negli anni '60, grazie a molti gruppi beat.\nNel decennio successivo si spost\u00f2 sempre pi\u00f9 verso il genere melodico e il folk.\nTra gli artisti pi\u00f9 noti della Arlecchino ricordiamo Bruno Castiglia (il leader dei Bisonti), Luciano Fineschi, Riz Samaritano e Giancarlo Cajani, che partecipa a Un disco per l'estate 1970 e Un disco per l'estate 1971; un altro, Pino Amendola, chitarrista e leader dei Pochets ha rilevato l'azienda da Amadori e ne \u00e8 tuttora il titolare.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2133337", "revid": "1634850", "url": "https://it.wikipedia.org/wiki?curid=2133337", "title": "Cultura popolare", "text": "La cultura popolare denota quell'insieme di tradizioni, saperi, idee, usanze, e altri aspetti magico-religiosi che rientrano nelle tendenze dominanti di una vasta comunit\u00e0 (\"mainstream\"), e sono caratterizzati da un determinato modello o paradigma socio-culturale.\nStoria del concetto.\nLa cultura popolare \u00e8 diventata oggetto di studio sin dall'epoca romantica, a partire dalla quale essa connotava soprattutto il mondo contadino e rurale, che veniva contrapposto alla cultura ufficiale dei ceti borghesi e pi\u00f9 elevati. Quest'accezione \u00e8 passata a indicare in ambito marxista, in particolare nella concezione di Gramsci, il tratto distintivo delle classi subalterne rispetto a quelle dominanti.\nNel secondo dopoguerra diversi antropologi, come Ernesto De Martino, Alberto Cirese, Alfonso Maria di Nola, hanno sostenuto l'estraneit\u00e0 della cultura popolare anche nei confronti della cosiddetta cultura di massa, o mediatica, in cui prevarrebbe conformismo e adeguamento ai modelli dettati dai \"mass media\".\nDopo gli anni Settanta, tuttavia, la differenza con la cultura massificata si \u00e8 fatta sempre pi\u00f9 sfumata, cos\u00ec come si \u00e8 esaurito il carattere di una contrapposizione di classe. La \u00abcultura popolare\u00bb si \u00e8 identificata pertanto con una sorta di controcultura con sue forme peculiari di consumismo e di fruizione dei mezzi di comunicazione di massa, vissute tuttavia non necessariamente in maniera passiva.\nUltimamente si fa riferimento con questa espressione a quella legata alla cultura occidentale del XX secolo e alla globalizzazione che ha caratterizzato la fine del XX e l'inizio del XXI secolo, su cui sono state proposte nuove teorie dai \"cultural studies\" anglosassoni.\nFortemente influenzato da strumenti come internet, televisione, editoria e altro, questo insieme di concetti, idee e opinioni permea la vita quotidiana della societ\u00e0 e si inserisce in moltissime categorie legate all'intrattenimento (musica, cinema, televisione), allo sport, all'informazione, alla politica, alla tecnologia e al linguaggio, comprendendo al suo interno anche diverse subculture come quella giovanile.\nIn tal senso l'espressione \u00abcultura popolare\u00bb pu\u00f2 differire dal termine \u00abfolclore\u00bb, con cui almeno in origine si intendeva l'insieme di conoscenze, fiabe, usi e costumi tramandatasi da una certa popolazione preindustriale o da ceti popolari in quanto poveri.\nLa trasposizione meccanica dalla lingua inglese dell'espressione \u00ab\"popular culture\"\u00bb pu\u00f2 quindi corrispondere alternativamente, a seconda dei contesti, al termine in italiano \u00abcultura di massa\u00bb, oppure appunto viceversa a \u00abfolclore\u00bb, che in quanto composto di \"folk\" + \"lore\" significa pi\u00f9 propriamente \u00absapere popolare\u00bb.\nAccezioni negative.\nLa cultura popolare pu\u00f2 essere vista alle volte con un'accezione negativa, ossia come termine che indica un ridimensionamento, in negativo, del livello intellettuale e di istruzione di un soggetto o anche del tema, o in generale una banalizzazione dello stesso tema o concetto. L'espressione inglese che indica questo concetto \u00e8 \"dumbing down\" (letteralmente \"buttato gi\u00f9\"). Come conseguenza di ci\u00f2, vi \u00e8 un forte senso critico nei confronti di essa da parte di fonti non-mainstream, come gruppi controculturali o religiosi, ma non solo, che la indicano come forma di accettazione sociologica da parte dei mass media sull'uomo, quindi come fenomeno che implica superficialit\u00e0, consumismo e sensazionalismo."}
{"id": "2133339", "revid": "155118", "url": "https://it.wikipedia.org/wiki?curid=2133339", "title": "Popular culture", "text": ""}
{"id": "2133342", "revid": "6923", "url": "https://it.wikipedia.org/wiki?curid=2133342", "title": "Namio Harukawa", "text": "\u00c8 noto per le sue rappresentazioni a carattere femdom, raffiguranti donne dalle caratteristiche fisiche voluttuose e giunoniche nell'atto di dominare uomini deboli e meno robusti ridotti in condizioni di sottomissione. Curiosamente le donne rappresentate da Harukawa hanno tratti asiatici, caucasici o africani, mentre le figure maschili hanno sempre tratti asiatici.\nI volti delle donne rappresentati da Harukawa sono tipicamente atteggiati con espressioni di disprezzo e indifferenza nei confronti della controparte maschile indifesa. Le tematiche affrontate da Namio concernono il facesitting, lo schiacciamento, il pissing, il bondage, il cunnilingus e l'anilingus. Altre opere fanno riferimento al cuckold.\nHarukawa ha negli anni riscosso una notevole popolarit\u00e0 a livello mondiale e le sue opere sono spesso presenti su siti a tema."}
{"id": "2133344", "revid": "1870933", "url": "https://it.wikipedia.org/wiki?curid=2133344", "title": "Facesitting", "text": "Il facesitting, anche noto come queening o kinging quando a esercitarlo \u00e8 rispettivamente una donna oppure un uomo, \u00e8 una pratica sessuale nella quale uno dei partner si siede sul volto dell'altro partner, in modo da consentire o da forzare (a seconda dei casi) il contatto oro-genitale o oro-anale, giungendo all'adorazione dell'ano o di altre parti del corpo limitrofe ad esso (feticismo). \nIl facesitting rappresenta anche una posizione alternativa per praticare il cunnilingus (oppure la fellatio) o l'anilingus. In questo modo, entrambi i partner possono contemporaneamente ricevere il sesso orale con una posizione del 69.\nGli umori e gli odori caratteristici della zona genitale e di quella anale contribuiscono a sviluppare l'eccitazione sessuale.\nBDSM.\nIl facesitting \u00e8 spesso associato alle pratiche BDSM, ma tale collegamento non \u00e8 sempre presente n\u00e9 \u00e8 necessario, sebbene permanga una forte componente di dominazione e di umiliazione (tipicamente nel rapporto D/s) legata alla posizione di controllo da parte di chi sta seduto sulla faccia. In particolare, in ambito BDSM, il facesitting pu\u00f2 anche essere usato come una pratica di \"smothering\", ovvero pu\u00f2 essere sfruttato per impedire la respirazione al sottomesso il quale pu\u00f2 anche essere contemporaneamente sottoposto a bondage. Nel \"farting\", in cui vengono emessi dei peti direttamente in faccia o in bocca, prevale invece una forte componente umiliatoria. \nUn oggetto caratteristico \u00e8 il cosiddetto \"smotherbox\", una particolare scatola, solitamente realizzata in legno, che consente di immobilizzare la testa del sub e al contempo permette al Dom (master o mistress) una pi\u00f9 comoda posizione seduta.\nMixed wrestling.\nIl facesitting viene anche usato nel Mixed wrestling per umiliare e soffocare l'avversario."}
{"id": "2133345", "revid": "31638", "url": "https://it.wikipedia.org/wiki?curid=2133345", "title": "Francisco D'Intremontes", "text": ""}
{"id": "2133346", "revid": "125434931", "url": "https://it.wikipedia.org/wiki?curid=2133346", "title": "Dieter Bohlen", "text": "Biografia.\nCarriera.\n Ha fatto parte tra il 1984 e il 1987 e dal 1998 al 2003 del duo pop Modern Talking con Thomas Anders. \"You're My Heart, You're My Soul\" e \"Cheri, Cheri Lady\" sono le canzoni che li hanno resi celebri. Nel 1987 Bohlen ha fondato il progetto musicale Blue System proponendosi anche come produttore. Ha scritto poi molte canzoni per altri artisti come C. C. Catch, Nino De Angelo, Peter Schilling, Bonnie Tyler.\nVita privata.\nDieter Bohlen ha fatto molto parlare di s\u00e9 per la sua tumultuosa vita sentimentale. Dalla prima moglie Erika ha avuto tre figli (due maschi e una femmina). Dopo il divorzio si \u00e8 risposato con la miss Germania Verona Feldbusch, ma questo secondo matrimonio \u00e8 naufragato quasi subito. In seguito \u00e8 stato legato per numerosi anni a Nadja Abd el Farrag, sua ex corista diventata in seguito modella erotica e cantante. Estefania Kuster gli ha dato un figlio, il quarto, poco prima che finisse anche questa relazione. Nel 2011 Karina, l'attuale compagna, ha partorito una bambina, mentre nel 2013 \u00e8 stata la volta di un figlio maschio.\nDieter Bohlen ha conseguito una laurea in economia presso l'universit\u00e0 di Gottinga."}
{"id": "2133347", "revid": "1347902", "url": "https://it.wikipedia.org/wiki?curid=2133347", "title": "Artista del popolo dell'Unione Sovietica", "text": "La qualifica di artista del popolo dell'Unione Sovietica o di artista nazionale dell'URSS, altrimenti detto \"artista del popolo dell'Unione delle Repubbliche Socialiste Sovietiche\" era un titolo onorifico attribuito ai cittadini dell'Unione Sovietica. Il termine \u00e8 in realt\u00e0 usato impropriamente per definire due categorie di onorificenza: una connessa con le arti visive (\u041d\u0430\u0440\u043e\u0434\u043d\u044b\u0439 \u0445\u0443\u0434\u043e\u0436\u043d\u0438\u043a \u0421\u0421\u0421\u0420), l'altra connessa con le arti sceniche (\u041d\u0430\u0440\u043e\u0434\u043d\u044b\u0439 \u0430\u0440\u0442\u0438\u0441\u0442 \u0421\u0421\u0421\u0420).\nL'onorificenza \u00e8 stata conferita per la prima volta nel settembre 1936. Sino alla caduta dell'URSS nel 1991, 1007 persone sono state decorate con questo titolo. Le ultime ad averlo ottenuto sono Alla Puga\u010d\u00ebva e Oleg Jankovskij.\nA partire dal 1967 per premiare architetti o urbanisti che si fossero distinti nei rispettivi campi d'azione fu istituita una onorificenza specifica, quella di architetto del popolo dell'Unione Sovietica."}
{"id": "2133348", "revid": "1121152", "url": "https://it.wikipedia.org/wiki?curid=2133348", "title": "Hans Globke", "text": "Fu uno dei maggiori autori dei commentari delle leggi di Norimberga e dopo la guerra sfugg\u00ec ai processi di denazificazione, in quanto non iscritto al Partito nazista. In realt\u00e0 Globke era stato nel 1935 tra gli autori delle leggi razziali, ma riusc\u00ec a passare indenne ai processi contro i collaboratori del regime nazista. Pi\u00f9 chiari divennero i suoi trascorsi quando Israele riusc\u00ec a individuare e ad estradare Adolf Eichmann alla fine degli anni cinquanta quando Globke era gi\u00e0 alla cancelleria della Germania Federale.\nNel 1936 Globke scrisse un'annotazione legale sulle \"Leggi di Norimberga\", in cui non espresse alcuna obiezione sulla discriminazione degli ebrei e pose il partito nazista su una base legalmente solida, contribuendo ad aprire la strada all'Olocausto. Nel 1938 Globke fu promosso alla carica di dirigente ministeriale dell'Ufficio per gli affari ebraici presso il ministero dell'interno, nel quale fu l'artefice del \"decreto legislativo sul cambiamento dei nomi\" (\"Namens\u00e4nderungsverordnung\"), secondo il quale gli ebrei maschi erano costretti ad aggiungere \"Israel\" tra il loro nome e cognome, mentre le donne ebree \"Sara\", con lo scopo di favorire la loro identificazione. Globke fu identificato dalla Francia come l'autore di un rapporto del ministero dell'interno scritto con un linguaggio razzista, in cui si lamentava del \"sangue colorato in Europa\" e chiedeva la \"eliminazione\" della sua \"influenza\" sul pool genico.\nNonostante il suo passato non propriamente cristallino, Globke oper\u00f2 in qualit\u00e0 di Direttore della Cancelleria della Repubblica Federale di Germania tra il 1953 ed il 1963, divenendo uno dei pi\u00f9 stretti collaboratori del cancelliere Konrad Adenauer."}
{"id": "2133351", "revid": "574302", "url": "https://it.wikipedia.org/wiki?curid=2133351", "title": "British Independent Film Awards 2003", "text": "La cerimonia di premiazione della 6\u00aa edizione dei British Independent Film Awards si \u00e8 svolta il 4 novembre 2003 all'Hammersmith Palais di Londra ed \u00e8 stata presentata da Andrea Oliver.\nVincitori e candidati.\nI vincitori sono indicati in grassetto."}
{"id": "2133352", "revid": "1719883", "url": "https://it.wikipedia.org/wiki?curid=2133352", "title": "Citt\u00e0 di Dio", "text": ""}
{"id": "2133353", "revid": "460896", "url": "https://it.wikipedia.org/wiki?curid=2133353", "title": "Cranioplastica", "text": "La cranioplastica \u00e8 un intervento neurochirurgico di ricostruzione della teca cranica indicato nella craniolacunia.\nIntervento.\nLa cranioplastica viene eseguita per correggere la deformit\u00e0 cranica, proteggere il tessuto cerebrale sottostante e ridurre il corteo sintomatologico legato alla suddetta sindrome. \nIl deficit osseo viene colmato con osso autologo opportunamente conservato e/o devitalizzato o protesi in materiale biocompatibile modellate a mano intraoperatoriamente o su misura mediante tecniche di stereolitografia e di prototipazione d'avanguardia che si basano sui dati TAC cranio 3D del malato. \nRisultati.\nI risultati sono buoni in termini estetici e meccanici, mentre il miglioramento della sindrome del trapanato cranico \u00e8 atteso in una modesta percentuale dei casi trattati."}
{"id": "2133354", "revid": "62221", "url": "https://it.wikipedia.org/wiki?curid=2133354", "title": "Pnigalio agraules", "text": ""}
{"id": "2133358", "revid": "52945", "url": "https://it.wikipedia.org/wiki?curid=2133358", "title": "Serial Digital Transport Interface", "text": ""}
{"id": "2133359", "revid": "682087", "url": "https://it.wikipedia.org/wiki?curid=2133359", "title": "Craniolacunia", "text": "La craniolacunia \u00e8 un deficit osseo del cranio.\nEziologia.\nTra le varie cause si riconoscono:\nClinica.\nSintomi e segni.\nDeformit\u00e0 cranica e sindrome del trapanato cranico\nTrattamento.\nPer correggere questo deficit osseo si effettua un intervento chiamato cranioplastica."}
{"id": "2133363", "revid": "729019", "url": "https://it.wikipedia.org/wiki?curid=2133363", "title": "Stazione di Komagome", "text": "La \u00e8 una stazione ferroviaria di Tokyo. Si trova nel quartiere di Toshima.\nStoria.\nLa stazione di Komagome fu aperta il 15 novembre 1910 dalle Ferrovie Nazionali del Giappone per servire la linea Yamanote. Nel 1945 venne distrutta da un bombardamento aereo della seconda guerra mondiale e in seguito ricostruita. La metropolitana arriv\u00f2 il 29 novembre 1991.\nStruttura.\nStazione JR East.\nLa stazione JR East \u00e8 servita dalla linea Yamanote con due binari e una banchina centrale a isola.\nStazione Tokyo Metro.\nLa stazione della linea Namboku della Tokyo Metro \u00e8 sotterranea, con una banchina centrale a isola dotata di porte di banchina per proteggere l'accesso ai binari."}
{"id": "2133365", "revid": "729019", "url": "https://it.wikipedia.org/wiki?curid=2133365", "title": "Stazione di Harajuku", "text": "La \u00e8 una stazione ferroviaria di Tokyo. Si trova nel quartiere di Shibuya.\nA pochi minuti a piedi dal pi\u00f9 famoso santuario di Tokyo, il santuario Meiji si trova praticamente di fronte al parco di Yoyogi. Inoltre sul ponte pedonale che collega la stazione al santuario, nei weekend si possono trovare decine e decine di giovani cosplay, il ponte \u00e8 infatti uno dei pi\u00f9 famosi punti di ritrovo per coloro che seguono questa moda. La stazione si trova anche molto vicina alla Takeshita-d\u014dri, una via famosissima per il tipo di negozi che vi si trovano e molto frequentata dai giovani.\nLinee.\nMetropolitana.\nLa stazione \u00e8 situata vicino all'adiacente stazione di Meiji-Jing\u016bmae sulle linee Fukutoshin e Chiyoda.\nStruttura.\nStazione JR East.\nLa stazione consiste in un marciapiede a isola centrale servente due binari per la linea Yamanote. \u00c8 inoltre presente un terzo marciapiede temporaneo situato sul lato ovest della stazione per i treni diretti a Shinjuku, utilizzato per eventi speciali, come la visita del nuovo anno al Santuario Meiji.\nL'uscita principale della stazione si trova a sud, mentre di fronte a Takeshita-d\u014dri, una famosa area di Harajuku, \u00e8 presente un altro ingresso, sempre molto affollato. La congestione \u00e8 sempre molto evidente durante il weekend, quando molta gente frequenta la zona attorno alla stazione.\nNella parte nord della stazione si trova un marciapiede riservato al Treno Imperiale, usato dalla famiglia dell'Imperatore del Giappone.\nA partire dal 2014 nella stazione saranno installate porte di banchina per aumentare la sicurezza."}
{"id": "2133367", "revid": "729019", "url": "https://it.wikipedia.org/wiki?curid=2133367", "title": "Linea T\u014dky\u016b Ikegami", "text": "La \u00e8 una linea ferroviaria a scartamento ridotto gestita dalla compagnia T\u014dky\u016b. Percorre Tokyo per 10,8\u00a0km, collegando la stazione di Gotanda a Shinagawa con la stazione di Kamata a \u014cta, \u00e8 una delle linee suburbane pi\u00f9 importanti per il traffico dei pendolari."}
{"id": "2133369", "revid": "729019", "url": "https://it.wikipedia.org/wiki?curid=2133369", "title": "Stazione di Gotanda", "text": "La \u00e8 una stazione ferroviaria di Tokyo. Si trova nel quartiere di Shinagawa.\nStruttura.\nStazione JR.\nLa stazione \u00e8 servita dalla linea Yamanote, con 2 binari totali serviti da una banchina centrale a isola. \nStazione T\u014dky\u016b.\nLa stazione \u00e8 il capolinea della linea T\u014dky\u016b Ikegami e i binari sono sopraelevati, sopra la linea Yamanote della JR East. \nStazione metropolitana.\nLa stazione sotterranea serve la linea Asakusa della metropolitana, con due binari e una banchina centrale a isola."}
{"id": "2133371", "revid": "287204", "url": "https://it.wikipedia.org/wiki?curid=2133371", "title": "Linea Tokyu Ikegami", "text": ""}
{"id": "2133375", "revid": "93556", "url": "https://it.wikipedia.org/wiki?curid=2133375", "title": "Orlando Magic 2002-2003", "text": "La stagione NBA 2002-2003 fu la 14\u00aa stagione della storia degli Orlando Magic che si concluse con un record di 42 vittorie e 40 sconfitte nella regular season, il 4\u00ba posto nell'Atlantic Division e l'8\u00ba posto della Eastern Conference.\nNei playoff del 2003 venne eliminata al primo turno dai Detroit Pistons per 4 partite a 3.\nPlay-off.\nPrimo turno.\nGara 1\nGara 2\nGara 3\nGara 4\nGara 5\nGara 6\nGara 7\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2133376", "revid": "537927", "url": "https://it.wikipedia.org/wiki?curid=2133376", "title": "Samuel Eyde", "text": "Biografia.\nDopo aver studiato ingegneria a Berlino laureandosi nel 1891 inizi\u00f2 la sua carriera lavorativa ad Amburgo, pianificando nelle rete ferroviaria nuove linee, ponti e stazioni. Nel 1897 inizi\u00f2 a lavorare da solo e presto ebbe cantieri ad Oslo e Stoccolma, 30 ingegneri al suo servizio e una delle pi\u00f9 grandi strutture della Scandinavia.\nInoltre a lui il merito, insieme al suo nuovo collaboratore Kristian Birkeland, di rendere praticabile la reazione dell'azoto con l'ossigeno alla temperatura dell'arco voltaico (processo Birkeland-Eyde). Tale processo inizi\u00f2 nel 1903 e due anni pi\u00f9 tardi era gi\u00e0 diffuso a Notodden (2 maggio 1905). Fu fondatore sia della Norsk Hydro che della Elkem."}
{"id": "2133379", "revid": "39884", "url": "https://it.wikipedia.org/wiki?curid=2133379", "title": "Lingue indo-iraniche", "text": ""}
{"id": "2133382", "revid": "1982", "url": "https://it.wikipedia.org/wiki?curid=2133382", "title": "Geotermia di terza generazione", "text": ""}
{"id": "2133383", "revid": "76963", "url": "https://it.wikipedia.org/wiki?curid=2133383", "title": "Kanpei Hazama", "text": "Attore di diversi film, ha interpretato il ruolo di se stesso in alcune serie televisive giapponesi.\nLa maratona.\nCon l'obiettivo di caldeggiare la candidatura di T\u014dky\u014d per le Olimpiadi del 2016, nel 2008 ha iniziato una sorta di maratona attorno al mondo di circa 40.000\u00a0km (di cui 20.000 a piedi ed i rimanenti in barca a vela), conclusa il 21 gennaio 2011 a Osaka."}
{"id": "2133384", "revid": "599013", "url": "https://it.wikipedia.org/wiki?curid=2133384", "title": "Josep Mar\u00eda Abarca", "text": ""}
{"id": "2133385", "revid": "47767", "url": "https://it.wikipedia.org/wiki?curid=2133385", "title": "Jean-Charles Alphand", "text": "Biografia.\nEgli era un ingegnere laureato alla scuola di \"Ponts et Chauss\u00e9es\" e fu uno degli artefici della trasformazione urbanistica di Parigi realizzata a met\u00e0 del XIX secolo dal Barone Haussmann. A detti lavori parteciparono i pi\u00f9 insigni architetti e giardinieri del tempo fra i quali si ricordano Eug\u00e8ne Belgrand e Jean-Pierre Barillet-Deschamps.\nFra i lavori a cui sovraintese Jean-Charles Alphand si ricordano:\nQuando ad Haussmann succedette L\u00e9on Say, questi assegn\u00f2 ad Alphand la direzione di tutti i lavori proseguendo cos\u00ec l'opera di Haussmann. Si occup\u00f2 particolarmente delle:"}
{"id": "2133386", "revid": "599013", "url": "https://it.wikipedia.org/wiki?curid=2133386", "title": "\u00c1ngel Andreo", "text": ""}
{"id": "2133387", "revid": "102551197", "url": "https://it.wikipedia.org/wiki?curid=2133387", "title": "Daniel Ballart", "text": ""}
{"id": "2133388", "revid": "599013", "url": "https://it.wikipedia.org/wiki?curid=2133388", "title": "Pedro Garc\u00eda Aguado", "text": ""}
{"id": "2133389", "revid": "466539", "url": "https://it.wikipedia.org/wiki?curid=2133389", "title": "Salvador G\u00f3mez", "text": ""}
{"id": "2133390", "revid": "39884", "url": "https://it.wikipedia.org/wiki?curid=2133390", "title": "Iv\u00e1n Moro", "text": ""}
{"id": "2133391", "revid": "180559", "url": "https://it.wikipedia.org/wiki?curid=2133391", "title": "Miki Oca", "text": "Dopo aver allenato alcune squadre minori maschili, nel 2010 diventa ct della nazionale spagnola femminile, sostituendo il dimissionario Joan Jan\u00e9. Con la nazionale femminile conquista l'argento olimpico a Londra 2012 e Tokyo 2020, e l'oro mondiale a Barcellona 2013, risultati mai raggiunti prima dalla squadra iberica."}
{"id": "2133392", "revid": "39884", "url": "https://it.wikipedia.org/wiki?curid=2133392", "title": "Jorge Pay\u00e1", "text": ""}
{"id": "2133393", "revid": "149485", "url": "https://it.wikipedia.org/wiki?curid=2133393", "title": "Sergi Pedrerol", "text": ""}
{"id": "2133394", "revid": "1305772", "url": "https://it.wikipedia.org/wiki?curid=2133394", "title": "Jes\u00fas Roll\u00e1n", "text": "Biografia.\nCon 2 medaglie d'oro ed altrettante d'argento, assieme al compagno di nazionale Salvador G\u00f3mez, \u00e8 il pallanotista con il miglior palmar\u00e8s ai mondiali di tutti i tempi.\nLa morte prematura.\nFinito in un tunnel di droga e depressione \u00e8 venuto a mancare prematuramente nel 2006 a soli 37 anni, secondo il sito spagnolo di Eurosport si suicid\u00f2 lanciandosi dalla finestra di una clinica in Catalogna."}
{"id": "2133400", "revid": "287204", "url": "https://it.wikipedia.org/wiki?curid=2133400", "title": "Orlando Magic 2003-2004", "text": "La stagione NBA 2003-2004 fu la 15\u00aa stagione della storia degli Orlando Magic che si concluse con un record di 21 vittorie e 61 sconfitte nella regular season, il 7\u00ba posto nell'Atlantic Division e il 15\u00b0, e ultimo, posto della Eastern Conference.\nDopo appena 11 partite, a fronte di una sola vittoria, Doc Rivers fu sostituito con Johnny Davis.\nLa squadra non riusc\u00ec a qualificarsi per i playoff del 2004.\nPlayoff.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2133401", "revid": "39884", "url": "https://it.wikipedia.org/wiki?curid=2133401", "title": "Jordi Sans", "text": ""}
{"id": "2133402", "revid": "39884", "url": "https://it.wikipedia.org/wiki?curid=2133402", "title": "Carles Sans", "text": ""}
{"id": "2133403", "revid": "123721284", "url": "https://it.wikipedia.org/wiki?curid=2133403", "title": "Changchun", "text": "Changchun (), situata nel nord-est della Cina, \u00e8 la capitale della provincia dello Jilin e Citt\u00e0 sub-provinciale.\nStoria.\nChangchun fu la capitale del Manciuku\u00f2.\nSport.\nChangchun \u00e8 un'importante sede per la pratica degli sport invernali: nel 2007 ha ospitato i VI Giochi asiatici invernali e nella citt\u00e0 sono state organizzate varie gare di sci di fondo e di freestyle, alcune valide per la rispettive Coppe del Mondo."}
{"id": "2133404", "revid": "1305772", "url": "https://it.wikipedia.org/wiki?curid=2133404", "title": "Micorizzazione", "text": "La micorizzazione, in agricoltura e in orticoltura, \u00e8 una tecnica di coltivazione che consiste nel far attaccare l'apparato radicale della pianta di ortaggio da funghi non patogeni che creano con essa una situazione di simbiosi con apporto di scambio reciproco: il fungo trae dall'apparato radicale dell'ortaggio sostanze nutrienti, mentre la pianta riceve dal fungo acqua e sostanze minerali che ne favoriscono l'accrescimento.\nIl complesso simbiotico pianta-fungo che viene a crearsi \u00e8 detto micorriza.\nQuesta tecnica viene anche sperimentata per incrementare la produzione di tartufi e trattamenti di biorisanamento del terreno."}
{"id": "2133405", "revid": "183694", "url": "https://it.wikipedia.org/wiki?curid=2133405", "title": "Vladimir Ipatieff", "text": "Biografia.\nDopo aver studiato artiglieria nell'accademia di Michailovskaja inizia gli studi sulla chimica con Aleksej Evgrafovi\u010d Favorskij per terminarli in Germania. Si appassion\u00f2 ai metalli e agli esplosivi. Una delle sue prime creazioni fu la \"bomba Ipatieff \" un esplosivo che teneva conto della forte pressione. Durante la prima guerra mondiale, graduato come generale-colonnello, a San Pietroburgo organizz\u00f2 uno studio sulla possibilit\u00e0 di utilizzare armi chimiche. All'epoca era gi\u00e0 membro dell'accademia delle scienze.\nIpatieff viaggi\u00f2 a Monaco e negli USA dove divenne professore universitario alla Northwestern University. Ebbe tre figli e ne adott\u00f2 altri due."}
{"id": "2133406", "revid": "204012", "url": "https://it.wikipedia.org/wiki?curid=2133406", "title": "Vladimir N. Ipatieff", "text": ""}
{"id": "2133407", "revid": "204012", "url": "https://it.wikipedia.org/wiki?curid=2133407", "title": "Vladimir Nikolayevich Ipatieff", "text": ""}
{"id": "2133408", "revid": "204012", "url": "https://it.wikipedia.org/wiki?curid=2133408", "title": "Vladimir Nikolayevich Ipatiev", "text": ""}
{"id": "2133413", "revid": "287204", "url": "https://it.wikipedia.org/wiki?curid=2133413", "title": "Cratere Ibn Firnas", "text": "Ibn Firnas \u00e8 un cratere lunare di 88,29 km situato nella parte nord-occidentale della faccia nascosta della Luna, pochi chilometri a sud del pi\u00f9 grande cratere Ostwald da cui \u00e8 separato da un terreno roccioso. Attaccato al bordo esterno sudoccidentale vi \u00e8 il cratere King.\nIl cratere \u00e8 consumato ed eroso, e presenta piccoli impatti lungo i bordi settentrionale e orientale. Il cratere satellite 'Ibn Firnas L'giace lungo la parete interna a sudest e ricopre parte della superficie interna. Lungo il confine nord, il piccolo cratere 'Ibn Firnas Y' interseca il bordo e si sovrappone parzialmente alla parete interna. La superficie di Ibn Firnas \u00e8 irregolare lungo le sezioni settentrionale e sudoccidentale, la cui forma \u00e8 stata modificata dai crateri vicini menzionati sopra. Numerosi piccoli crateri giacciono nella rimanente parte della superficie interna.\nIl cratere \u00e8 dedicato al filosofo arabo Abbas ibn Firnas.\nCrateri correlati.\nAlcuni crateri minori situati in prossimit\u00e0 di Ibn Firnas sono convenzionalmente identificati, sulle mappe lunari, attraverso una lettera associata al nome.\nIl cratere \"Ibn Firnas Y\" \u00e8 stato ridenominato dall'Unione Astronomica Internazionale Melissa nel 1979."}
{"id": "2133414", "revid": "767487", "url": "https://it.wikipedia.org/wiki?curid=2133414", "title": "3rd Bass", "text": "I 3rd Bass sono stati un gruppo hip hop newyorkese, del Queens, giunto al successo tra la fine degli anni '80 ed i primi anni '90. Sono stati uno dei primi gruppi hip hop interrazziali.\nCarriera.\nMC Serch (Michael Berrin), Prime Minister Pete Nice (Peter J. Nash), e DJ Richie Rich (Richard Lawson) fondano i 3r Bass. Richie Rich \u00e8 un dj, Nice un english major alla Columbia University e un conduttore radiofonico, in uno show dedicato alla musica hip hop WKCR. Serch si esibiva nei club e nei block parties e aveva pubblicato un singolo, dal titolo \"Hey Boy\", per la Idlers, un'etichetta indipendente.\nIl produttore discografico Sam sever (il cui vero nome era Sam Citrin) convinse Niche e Serch ad unire le forze nel 1987. Sever, Prince Paul e la The Bomb Squad, produssero l'album d'esordio del trio, \"The Cactus Album\", un LP acclamato dalla critica, che conteneva l'hit underground \"The Gas Face\". Il video della canzone, nel quale comparivano in numerosi cameo artisti come Gilbert Gottfried, Flavor Flav, le Salt-n-Pepa ed Erick Sermon ebbe un certo successo nella rotazione musicale di MTV ed il singolo si posizion\u00f2 al 5\u00ba posto della Billboard Top Rap Singles, anche se non riusc\u00ec a raggiungere la Billboard Hot 100.\nDopo la firma per la Def Jam, i 3rd Bass ereditarono il diverbio in corso tra la propria etichetta ed i Beastie Boys. \"The Cactus Album\" usc\u00ec poco tempo dopo \"Licensed to Ill\", l'album che aveva portato i Beastie alla rottura con la Def Jam, per la Capitol Records.\n\"The Cactus Album\" contiene vari attacchi contro i Beastie Boys, oltre che contro Mc Hammer, che nelle note di copertina dell'album \u00e8 chiamato oltraggiosamente \"Mc Household Tool\".\n\"Derelicts of Dialect\", l'album del 1991 conteneva invece svariati attacchi contro il rapper bianco Vanilla Ice, oggetto di numerosi tracce dell'album, tra cui \"Pop Goes the Weasel\". La traccia dipingeva Ice come ladro di una cultura che non gli apparteneva, che aveva mitigato il suono del rap solo per poter raggiungere un'audience pi\u00f9 vasta.\nIce venne criticato anche per la sua scelta di non accreditare, nelle note di copertina, i campioni musicali che aveva utilizzato nella costruzione delle sue tracce, Under Pressure di David Bowie e i Queen) per la hit del 1990 \"Ice Ice Baby\". Nel video compariva l'icona punk rock Henry Rollins, vestito come Vanilla Ice, che, alla fine del video, veniva picchiato dai 3rd Bass. \"Pop Goes to Weasel\" fu l'unico singolo dei 3rd Bass a raggiungere la Top 40 single, raggiungendo la 29\u00aa posizione nella Billboard Hot 100 ed aiut\u00f2 l'album a raggiungere il disco d'oro.\nL'ultima collaborazione dei 3rd Bass fu la title track della colonna sonora di un film del 1992, \"I gladiatori della strada\". Lo stesso anno - tre anni dopo \"The Cactus Album\" - \"Professor Booty\", una traccia dei Beastie Boys, tratta dall'album \"Check Your Head\", risponde alla mancanza di rispetto dei 3rd Bass, con questi versi: \"...dancing around like you think you're Janet Jackson,\" una critica al modo di ballare di Serch nei video dei 3rd Bass.\nScioglimento del gruppo.\nNell'agosto del 1992, MC Serch realizza un album da solista, \"Return of the Product\", rimasto famoso per contenere la seconda apparizione su major di Nas, accreditato nelle note di copertina come \"Nast Nas\", che conteneva il singolo \"Here it Comes\". Nel frattempo, Nice e Rich crearono il duo Prime Minister Pete Nice &amp; Daddy Rich e pubblicarono, nel 1993, \"Dust to Dust\". Il singolo che fece da traino all'album fu \"Rat Bastard\", che conteneva alcuni spezzoni vocali tratti dal film \"The Silence of the Lambs\". Nonostante la cosa non sia mai stata confermata, si pens\u00f2 che il pezzo contenesse riferimento al cattivo sangue che correva tra i due e Serch. Il secondo singolo, \"Kick the Bobo\", ricevette attenzione da MTV e dalla BET, ma non riusc\u00ec a diventare un hit. Dopo la rottura dei 3rd Bass ne Nice n\u00e9 Serch riuscirono a riguadagnare la popolarit\u00e0 che avevano ottenuto in precedenza.\nAl tempo dello scioglimento, Serch fu coinvolto nella realizzazione di un film, \"Zebrahead\". Originariamente l'intenzione di Serch era quella di comparire all'interno del film ma fin\u00ec per produrne la colonna sonora. In seguito fond\u00f2 la Serchlite , una etichetta discogradia che mise sotto contratto anche un altro gruppo di rapper bianchi newyorchesi, i Non Phixion.\nI 3r Bass si riunirono in occasione della festa di compleanno di Andy Hilfiger (fratello del pi\u00f9 famoso Tommy) nel 1998. Si esibirono anche nel 1999, a Woodstock 1999, realizzando un singolo, \"Hail to the Chief\", che non raggiunse le classifiche. Si \u00e8 parlato in seguito dell'idea di un nuovo album, dal titolo \"Ichabod's Cranium\", ma ogni possibile riunione a lungo termine \u00e8 stata poi accantonata.\nNice ha lasciato il mondo della musica per aprire un negozio di memorabilia legati al baseball a Cooperstown, New York. Ha anche pubblicato un libro, dal titolo \"Baseball Legends of Brooklyn's Green-Wood Cemetery\" nel 2003. Ha anche cercato di istituire un cimitero ufficiale per i giocatori della Negro League. Serch ha invece presentato, per VH1, il reality \"Ego Trip's The White Rapper Show\" nel 2007. Ad aprile 2008, Nice ha aperto a Boston il \"McGreevy's 3rd Base Saloon\", un bar sportivo, dedicato alla storia del baseball.\nDiscografia.\nAlbum.\n\"Tutti gli albumi dei 3rd Bass sono stati prodotti dalla Def Jam.\""}
{"id": "2133415", "revid": "174925", "url": "https://it.wikipedia.org/wiki?curid=2133415", "title": "Jane Eyre (film 1944)", "text": ""}
{"id": "2133416", "revid": "486946", "url": "https://it.wikipedia.org/wiki?curid=2133416", "title": "Ferretti (nautica)", "text": ""}
{"id": "2133418", "revid": "599013", "url": "https://it.wikipedia.org/wiki?curid=2133418", "title": "Anni Kronbichler", "text": "Biografia.\nStagioni 1980-1983.\nSpecialista delle prove tecniche e in particolare dello slalom speciale, Anni Kronbichler ottenne i suoi primi risultati internazionali di rilievo nella stagione 1979-1980, durante la quale colse i primi punti in Coppa del Mondo, l'8 marzo 1980 sulle nevi di Vysok\u00e9 Tatry classificandosi 12\u00aa in slalom speciale, e si piazz\u00f2 al 3\u00ba posto nella classifica di specialit\u00e0 in Coppa Europa.\nIl 21 dicembre 1981, a Saint-Gervais-les-Bains, sal\u00ec per la prima volta sul podio in Coppa del Mondo giungendo 2\u00aa, nella stessa specialit\u00e0, alle spalle della svizzera Erika Hess. Nel 1982 partecip\u00f2 ai Mondiali di Schladming, chiudendo 6\u00aa in combinata. Il 16 gennaio 1983 conquist\u00f2 la sua prima vittoria di carriera in Coppa del Mondo, sul tracciato di Schruns in slalom speciale.\nStagioni 1984-1988.\nConvocata per i XIV Giochi olimpici invernali di , sua unica presenza olimpica, ottenne il 14\u00ba posto nello slalom gigante e l'8\u00ba nello slalom speciale. La sciatrice fu presente anche all'edizione dei Mondiali del 1985, disputati a Bormio, dove si classific\u00f2 4\u00aa nello slalom speciale.\nIl 12 gennaio 1986 a Bad Gastein ottenne il terzo e ultimo successo in Coppa del Mondo, sempre in slalom speciale; l'ultimo piazzamento internazionale della sua attivit\u00e0 agonistica fu il 4\u00ba posto ottenuto nello slalom speciale di Coppa del Mondo disputato il 13 dicembre 1987 a Leukerbad, mentre l'ultimo risultato in carriera fu la medaglia d'argento vinta a G\u00f6stling an der Ybbs in slalom speciale ai Campionati austriaci 1988.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2133421", "revid": "287204", "url": "https://it.wikipedia.org/wiki?curid=2133421", "title": "Orlando Magic 2004-2005", "text": "La stagione NBA 2004-2005 fu la 16\u00aa stagione della storia degli Orlando Magic che si concluse con un record di 36 vittorie e 46 sconfitte nella regular season, il 3\u00ba posto nell'Southeast Division e il 10\u00ba posto della Eastern Conference.\nCon un record di 31 vittorie e 33 sconfitte Johnny Davis fu sostituito fino al termine della stagione con Chris Jent.\nLa squadra non riusc\u00ec a qualificarsi per i playoff del 2004.\nPlay-off.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2133423", "revid": "106908", "url": "https://it.wikipedia.org/wiki?curid=2133423", "title": "Lineplex", "text": "Il Lineplex o Quartercam \u00e8 un formato di videoregistrazione destinato all'uso professionale, progettato e messo in commercio nel settembre del 1983 dalla Bosch Fernseh GmbH.\nLa terminologia ufficiale distingue tra i termini QuarterCam per il formato e Lineplex per le videocassette.\nIl formato si poneva in alternativa ai due formati component giapponesi, il Betacam della Sony e il formato M della Matsushita, presentati l'anno precedente.\nAspetti tecnici.\nIl Lineplex \u00e8 un formato component a scansione elicoidale, dove i tre segnali di luminanza e di differenza di colore sono registrati separatamente. Sono disponibili due canali audio.\nIl formato utilizza videocassette con nastro largo un 1/4 di pollice, con il vantaggio di poter realizzare camcorder e videoregistratori di dimensioni molto compatte.\nUna particolarit\u00e0 del formato \u00e8 l'assenza di control track, sostituita integralmente dal timecode longitudinale.\nEsito commerciale.\nNonostante l'ottima qualit\u00e0 delle immagini, il vantaggio delle dimensioni e le interessanti soluzioni tecniche proposte, il Lineplex fu un insuccesso commerciale, per via della diffusione molto maggiore a livello internazionale dei formati giapponesi. Inoltre, il videoregistratore in versione agganciabile per camcorder era soggetto a problemi meccanici, con un'affidabilit\u00e0 comprensiva piuttosto scarsa.\nCollegamenti esterni.\n/index.php?title=Lineplex&amp;action=edit"}
{"id": "2133425", "revid": "228587", "url": "https://it.wikipedia.org/wiki?curid=2133425", "title": "Incorporazione", "text": ""}
{"id": "2133427", "revid": "1318658", "url": "https://it.wikipedia.org/wiki?curid=2133427", "title": "Aleksandr Sergeevi\u010d Dem'janenko", "text": "Biografia.\nDal 1946 al 1952 frequent\u00f2 la scuola di musica di Sverdlovsk. Nel 1955, dopo che l'anno precedente non era riuscito a superare l'esame d'ammissione al Teatro d'Arte di Mosca, entr\u00f2 all'Accademia Russa d'Arte Drammatica (GITIS).\nSi diplom\u00f2 nel 1959 e and\u00f2 a lavorare come attore al Teatro Majakovskij di Mosca.\nNel 1961 si trasferisce a Leningrado dove recita in numerosi film.\nLa fama arriva nel 1965 con l'interpretazione del ruolo di Sci\u00f9ric (\u0160\u00f9rik), lo studente timido e studioso, nella commedia \"Operazione Y e altre avventure di \u0160urik\" , diretta da Leonid Iovi\u010d Gajdaj, che diventata un classico del cinema comico sovietico. Dato il successo, nel 1966 partecipa al sequel \"La prigioniera caucasica\" ovvero \"Le nuove avventure di \u0160urik\" . Pur recitando in seguito in ruoli diversi, quello di \u0160urik gli rimarr\u00e0 cucito addosso per tutta la vita.\nAltra interpretazione famosa fu quella dello \"scienziato \u0160urik\" (apparentemente senza nessuna connessione con il vecchio personaggio) nel film del 1973, ancora di Leonid Gajdaj, \"Ivan Vasilyevich: Cambia Professione\" in cui inventa la macchina del tempo. Diede anche la voce per il doppiaggio di film stranieri.\nDem'janenko, che soffriva di alcolismo, con il collasso dell'Unione Sovietica si ritrov\u00f2 a vivere in povert\u00e0. Fece alcune apparizioni in TV nel 1997 come \u0160urik lo studente da vecchio e nel 1998 come il vecchio scienziato inventore della macchina del tempo.\nMor\u00ec nel 1999 per un infarto."}
{"id": "2133430", "revid": "110157", "url": "https://it.wikipedia.org/wiki?curid=2133430", "title": "The Cactus Album", "text": "The Cactus Album (The Cee/Dee) \u00e8 l'album di debutto della crew hip hop 3rd Bass, uscito nel 1989 per Def Jam. L'album ricevette recensioni positive dalla stampa di settore e la fama del gruppo fu aumentata dal fatto di essere il primo gruppo interrazziale a comparire sulle scene, il secondo in cui erano presente rapper bianchi, dopo i Beastie Boys. Le liriche delle canzoni contenute delle l'album hanno come tema principale le donne (come \"Oval Office\", una traccia sessualmente allusiva) o sono semplici dimostrazioni di abilit\u00e0 lirica.\nLa canzone \"Sons of 3rd Bass\" \u00e8 un dissing contro i Beastie Boys, che avevano da poco lasciato la Def Jam.\nAltro tratto distintivo dell'album \u00e8 la presenza della prima apparizione di Daniel Dumile. \"The Gas Face\" contiene infatti un featuring del rapper che, in seguito, sarebbe stato conosciuto come MF DOOM, qui accreditato con il nome che utilizzava ai tempi dei KMD, Zev Love X.\n\"The Cactus Album\" raggiunse la 5\u00aa posizione nella \"Billboard\" Top Hip Hop/R&amp;B Albums e la 55\u00aa nella Billboard 200. Nel 1998, l'album fu inserito nella The Source's 100 Best Rap Albums.\nCampioni utilizzati.\nSons of 3rd Bass\nThe Gas Face\nMonte Hall\nOval Office\nSoul in the Hole\nTriple Stage Darkness\nWordz of Wizdom\nProduct of the Environment\nThe Cactus\nFlippin' off the Wall Like Lucy Ball\nBrooklyn-Queens\nSteppin' To the A.M.\nWho's on Third\nWordz of Wisdom, Pt. 2"}
{"id": "2133434", "revid": "287204", "url": "https://it.wikipedia.org/wiki?curid=2133434", "title": "Orlando Magic 2005-2006", "text": "La stagione NBA 2005-2006 fu la 17\u00aa stagione della storia degli Orlando Magic che si concluse con un record di 36 vittorie e 46 sconfitte nella regular season, il 3\u00ba posto nell'Southeast Division e il 10\u00ba posto della Eastern Conference.\nLa squadra non riusc\u00ec a qualificarsi per i playoff del 2006.\nPlayoff.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2133436", "revid": "92723", "url": "https://it.wikipedia.org/wiki?curid=2133436", "title": "Alberto Angelini", "text": "Con le squadre di club ha conquistato otto scudetti: due con la Rari Nantes Savona, uno con l'Ina Assitalia Roma, e cinque con la Pro Recco. Insieme a Massimiliano Ferretti, Ferdinando Gandolfi e Andrea Mangiante \u00e8 l'unico italiano ad aver vinto il campionato con tre club differenti. Inoltre ha vinto sette Coppe Italia, tre Coppe dei Campioni, due Coppe LEN e tre Supercoppe LEN.\nHa vinto una medaglia di bronzo ai giochi olimpici di Atlanta 1996.\nBiografia.\nNato a Savona, \u00e8 il fratello di Cristiano, gi\u00e0 pallanuotista di livello nazionale (vincitore dello scudetto nella stagione 1990-91 con la Rari Nantes Savona), avvocato del Foro di Savona.\nCarriera.\nGiocatore.\nClub.\nCresciuto nelle giovanili della Rari Nantes Savona, approda in prima squadra nel 1988 dove vince due scudetti nel 1991 e 1992 e tre Coppe Italia nel 1990, 1991 e 1993. \nNel 1998 passa alla Roma Nuoto, con cui vince il terzo scudetto della sua carriera nel 1999, per poi trasferirsi successivamente alla Pro Recco. Qui conquista cinque campionati (nel 2002, 2006, 2007, 2008 e 2009), quattro Coppe Italia (nel 2006, 2007, 2008 e 2009), tre Euroleghe (nel 2003, 2007 e 2008) e tre Supercoppe Len (nel 2003, 2007 e 2008).\nNel 2009 fa ritorno al Savona con cui vince due Coppe Len, nel 2011 e nel 2012, anno in cui conclude la sua carriera da pallanuotista.\nNazionale.\nCon la nazionale maggiore ha disputato gare dal 1991 al 2008, collezionando 421 presenze con la calottina del settebello del quale \u00e8 stato anche capitano. \nHa partecipato a 4 edizioni olimpiche: Atlanta nel 1996, dove ha conquistato la medaglia di bronzo, Sydney nel 2000, Atene nel 2004 e Pechino nel 2008. Ha vinto altres\u00ec una medaglia d'argento ai campionati mondiali che si sono tenuti a Barcellona nel 2003 ed una medaglia per ogni metallo ai campionati europei, rispettivamente l'oro a Vienna nel 1995, l'argento a Budapest nel 2001 e il bronzo a Firenze nel 1999. Ha inoltre conquistato due medaglie d'argento nella Coppa del Mondo ad Atlanta nel 1995 ed a Sydney nel 1999, l'argento nella World League a New York nel 2003 e la vittoria al Campionato mondiale juniores a Il Cairo nel 1993.\nAllenatore.\nDopo aver lasciato l'attivit\u00e0 agonistica alla fine della stagione 2011-12, entra nello staff tecnico della Rari Nantes Savona come allenatore della squadra under 17 con la quale conquista il titolo italiano nel 2013. Dalla stagione 2013-14 gli viene affidata la guida della prima squadra.\nNel 2019 diventa Commissario Tecnico della nazionale italiana universitaria, che partecipa alle Universiadi di Napoli 2019, vincendo la medaglia d'oro.\nVita privata.\nSposato con Valentina, ha un figlio, Aiace, nato a Savona il 12 luglio 2007."}
{"id": "2133438", "revid": "831312", "url": "https://it.wikipedia.org/wiki?curid=2133438", "title": "Alessandro Bovo", "text": " Da allenatore ha vinto uno Scudetto, una Coppa Italia e una Euro Cup con la squadra che tuttora allena, l'AN Brescia.\nBiografia.\nDa giocatore ha indossato la calottina della Rari Nantes Savona, del Pescara e, per una sola stagione, della Leonessa Brescia, vincendo cinque scudetti, quattro coppe Italia e due coppe Len.\nIn nazionale ha fatto parte del settebello capace di vincere tutte le pi\u00f9 importanti competizioni internazionali: dall'oro olimpico al titolo mondiale, passando per due vittorie ai campionati europei.\nCome allenatore ha esordito su una panchina di serie A1 nel 2008, quando \u00e8 subentrato a Riccardo Tempestini alla guida della Leonessa Brescia.\nIl 12 giugno 2014, conclusa la stagione che ha visto i lombardi perdere la terza finale scudetto in tre anni contro la Pro Recco, Bovo firma un contratto di cinque anni proprio con i liguri, lasciando Brescia dopo sei stagioni. Tuttavia dopo soli 11 giorni dalla firma, il 23 giugno, viene ufficializzato il suo ritorno a Brescia per motivi personali e familiari.\nAttualmente \u00e8 anche il responsabile del camp di pallanuoto della Gazzetta dello Sport.\nStatistiche.\nCarriera da allenatore.\n\"Statistiche aggiornate al 29 luglio 2011\""}
{"id": "2133439", "revid": "92723", "url": "https://it.wikipedia.org/wiki?curid=2133439", "title": "Alessandro Calcaterra", "text": "Biografia.\nAlessandro Calcaterra \u00e8 nato nel 26 maggio del 1975 a Civitavecchia, in Italia, dal padre Pietro Calcaterra e dalla madre Susanna Rossi. \u00e8 il fratello minore dell\u2019ex campione del Settebello Italiano, Roberto Calcaterra (6 febbraio, 1972). Dalla nascita, \u201cAlessandro \u00e8 nato con una malformazione alla spalla sinistra, precisamente la sua spalla era pi\u00f9 alta della spalla destra. Dopo lunghe visite mediche nell'Ospedale San Paolo, a Civitavecchia, il dottore gli consiglia di praticare lo sport del nuoto. All'et\u00e0 di 4 anni, Alessandro inizia a praticare il nuoto sempre accompagnato dal fratello Roberto, che praticava gi\u00e0 la pallanuoto, e dalla madre Susanna. All'et\u00e0 di 12 anni, consigliato dal fratello Roberto, Alessandro comincia a giocare a pallanuoto nella squadra giovanile della SNC Civitavecchia under 13 fino ad arrivare all'et\u00e0 di 40 anni nella S.S. Lazio Pallanuoto. Nel 2016, i due fratelli hanno organizzato il loro primo torneo giovanile chiamato Calcaterra Challenge. Un torneo di tre giorni giocato tra tutte le squadre internazionali under 13 e tutti i proventi che vengono raccolti vanno in beneficenza per i ragazzi malati di down.\nCarriera.\nAlessandro Calcaterra inizia la pallanuoto nella SNC Civitavecchia all\u2019et\u00e0 di 12 anni. Dopo aver avuto soltanto due anni di esperienza nella pallanuoto, fa il suo primo esordio nei A1 (Serie A) nella partita contro il Savona all\u2019et\u00e0 di soli 14 anni. Al suo esordio in Serie A \u00e8 di tutta la storia della pallanuoto. A soli 15 anni viene preso nella Nazionale giovanile Italiana e due anni dopo fa il suo esordio in campo nel Settebello, prima squadra della Nazionale Italiana, contro la Romania dove fece il suo primo gol. All\u2019et\u00e0 di 18 anni, Alessandro si trasferisce a Pescara. La sua carriera prende il volo proprio con il Pescara con cui vince 2 scudetti nel 1996 e 1997, 2 Coppe Europee e una Coppa Italia sempre nel 1996. \u201cNel 1995, Calcaterra gioca il suo primo campionato europeo a Vienna, in Austria, con il Settebello di Rudic. Il campione colleziona in 16 anni con la calottina azzurra \u201c453 presenze, e ne diventa capitano per 3 anni di fila. Partecipa a 4 Olimpiadi: 1996, 2000, 2004 e 2008. Nelle Olimpiadi 2008 a Pechino viene nominato il capocannoniere del torneo con 34 gol. \u201cPartecipa a 5 campionati internazionali e 8 campionati Europei\u201d. Termina la sua esperienza con il Settebello nel 2009, dopo i campionati Europei. \u201cNel 2000 Calcaterra lascia la calottina pescarese per trasferirsi a Brescia dove raggiunge e perde la finale di coppa Len. Dopo un solo anno, Alessandro si \u201ctrasferisce alla Pro Recco raggiungendo l\u2019apice della sua carriera vincendo 4 Coppe Campioni, 2 Super Coppe Europee, 6 scudetti e 5 Coppe Italia .Nel 2010, lascia la calottina bianca -azzurra per transitare nel Latina Pallanuoto. La squadra per cui riesce a conquistare e vincere anche la classifica marcatori migliori del campionato A1. Si trasferisce nel Posillipo, nel SNC Civitavecchia ed infine nella S.S. Lazio, dove termina la sua carriera. Nel 2011 risulta settimo nella classifica F.I.N.A. dei dieci migliori pallanuotisti del decennio. Proprio dopo questa premiazione, Alessandro si dedica a promuovere la pallanuoto fra i giovani nel SNC Civitavecchia, Roma Vis Nova e nel S.S. Lazio. Promuove dei eventi con la sua associazione WP STARS. Termina la sua carriera da giocatore dopo la stagione 2015 - 2016 con il S.S.Lazio."}
{"id": "2133440", "revid": "599013", "url": "https://it.wikipedia.org/wiki?curid=2133440", "title": "Roberto Calcaterra", "text": "\u00c8 il fratello di Alessandro.\nCarriera.\nRoberto Calcaterra inizia la sua carriera con le giovanili della SNC Civitavecchia, fa l'esordio in serie A1 il giorno del suo 16\u00ba compleanno in RN Camogli vs SNC Civitavecchia, a 18 anni la sua prima convocazione in Nazionale A. All'et\u00e0 di 19 anni si trasferisce a Pescara col quale negli anni '90 vince 2 scudetti e 4 coppe europee, nel 1991 il suo primo campionato europeo ad Atene col settebello di Rudic.\nL'avventura col Settebello si conclude nel 2004 con l'olimpiade di Atene, in questi 14 anni di Nazionale colleziona 430 presenze e partecipa a 3 Olimpiadi, 4 campionati del mondo e 7 campionati europei.\nNel 1999 passa alla Rari Nantes Florentia con la quale vince una coppa delle coppe e perde due finali scudetto, dopo due anni ritorna al Pescara per poi trasferirsi dopo solo una stagione alla Leonessa Brescia. Col Brescia vince subito La Coppa LEN e lo scudetto 2003 battendo in una finale memorabile vinta al Golden la Pro Recco. \u00c8 proprio Roberto a segnare il golden gol nel terzo tempo supplementare della quinta partita. Arriva nel 2006 un'altra Coppa LEN e a seguire altre 2 finali scudetto perse contro la Pro Recco.\nNel 2013 Roberto all'et\u00e0 di 41 anni era il capitano e centroboa della An Brescia, con cui ha chiuso la sua carriera di giocatore a fine stagione. Attualmente \u00e8 allenatore."}
{"id": "2133442", "revid": "125477906", "url": "https://it.wikipedia.org/wiki?curid=2133442", "title": "Marco Gerini", "text": ""}
{"id": "2133445", "revid": "1573940", "url": "https://it.wikipedia.org/wiki?curid=2133445", "title": "Alberto Ghibellini", "text": ""}
{"id": "2133446", "revid": "118973292", "url": "https://it.wikipedia.org/wiki?curid=2133446", "title": "Luca Giustolisi", "text": ""}
{"id": "2133448", "revid": "1573940", "url": "https://it.wikipedia.org/wiki?curid=2133448", "title": "Amedeo Pomilio", "text": "Biografia.\nAmedeo Pomilio \u00e8 uno dei pallanuotisti pi\u00f9 titolati di tutti i tempi. Tra il 1987 e il 2000, da giocatore, ha collezionato 416 presenze con la Nazionale Italiana di Pallanuoto. Sotto la guida di Ratko Rudic ha conquistato con il Settebello, tra il 1992 e il 1995, il Grande Slam (Olimpiadi, Mondiale ed Europei). Ha partecipato a 6 edizioni dei Giochi Olimpici, 3 da giocatore e 3 da allenatore. \nNel 1997 ha conseguito il Diploma di laurea in Economia e Commercio presso l'Universit\u00e0 di Pescara e nel 2003 consegue il Master in \"Economia e gestione dello sport nella Comunit\u00e0 europea\" presso l'Universit\u00e0 di Teramo. Membro del Comitato Organizzatore dei Giochi del Mediterraneo di Pescara 2009. Socio fondatore dell'Associazione Waterpolo Development World che ogni anno organizza l'ormai celeberrimo Festival Haba Waba. \nCarriera.\nGiocatore.\nClub.\nInizia a giocare con le giovanili del Pescara e nel 1982 approda nella prima squadra in Serie A. La sua mano sinistra non passa inosservata e in pochi mesi diventa punto fermo di quel Sisley Pescara che nel giro un decennio vince tutto. Nel 1994 milita nel Volturno di Santa Maria Capua Vetere. Nel 2000 si trasferisce in Lombardia nelle file della Leonessa Brescia, realt\u00e0 giovane e ambiziosa. Nella stagione 2005/2006 conclude la sua titolata carriera indossando la calottina del Circolo Nautico Salerno nel Campionato Italiano di serie A1.\nNazionale.\nL'esordio con la Nazionale maggiore arriva nel 1987 e in pi\u00f9 di tredici anni di azzurro colleziona 416 presenze. Ha partecipato a 3 edizioni dei Giochi Olimpici (Barcellona 1992, Atlanta 1996, Sydney 2000).\nAllenatore.\nDal 2007 \u00e8 viceallenatore del Settebello. Dal 2009 al 2012 ha inoltre guidato le Nazionali U 20 e U 18.\nPrende parte a 3 edizioni dei Giochi Olimpici (Pechino 2008, Londra 2012, Rio 2016).\nNella stagione 2015/2016 \u00e8 stato allenatore della Pro Recco.\nPalmar\u00e8s.\nCLUB\nNel 1985 conquista con la Sisley Pescara la Coppa Italia, l'anno seguente un'altra Coppa Italia e una Coppa delle Coppe. Il 1987 \u00e8 il momento del Triplete (Scudetto, Coppa dei Campioni e Supercoppa Europea).Tra il 1987 e il 1993 vince due Coppe Italia, una Coppa delle Coppe e due Supercoppe europee. Tra il 1996 e il 1998 conquista una Coppa LEN, due Scudetti e una Coppa Italia.\nNel ruolo di allenatore, alla guida della Pro Recco Waterpolo 1913 vince, nella stagione 2015/2016 il titolo di Campione d'Italia, la Coppa Italia e la Super Coppa Europea.\nNAZIONALE\nVincitore di 4 medaglie Olimpiche. \nDa giocatore ha vinto:\nNel ruolo di allenatore ha vinto: "}
{"id": "2133452", "revid": "767487", "url": "https://it.wikipedia.org/wiki?curid=2133452", "title": "Franz Joseph Emil Fischer", "text": "Biografia.\nCon il supporto di Hans Tropsch ha inventato il Processo Fischer-Tropsch grazie al quale si producono combustibili sintetici (oppure olio sintetico) da iniziali miscele gassose di monossido di carbonio e idrogeno con la presenza di catalizzatore. Il loro gas d'acqua inizialmente veniva fatto passare a 200\u00a0\u00b0C. \nHa anche lavorato con Wilhelm Ostwald, nel 1913 divenne direttore dell'istituto Kaiser Wilhelm."}
{"id": "2133453", "revid": "204012", "url": "https://it.wikipedia.org/wiki?curid=2133453", "title": "Franz Fischer", "text": ""}
{"id": "2133461", "revid": "125076702", "url": "https://it.wikipedia.org/wiki?curid=2133461", "title": "Policy (politica)", "text": "Con policy si intende la politica pubblica, \"reale\", contrapposta alla \"politics\" che invece fa riferimento a meri rapporti di forza, su base ideologica, tra forze politiche e leader. I due significati non sono distinguibili in italiano perch\u00e9 nel nostro vocabolario entrambi i significati ricadono sotto il termine generico di \"politica\". La differenziazione del termine infatti appartiene in origine al lessico della politica statunitense e della cultura locale fortemente pragmatica.\nVi \u00e8 una apposita disciplina che si occupa degli studi in questo campo. Essa prende diversi nomi (anche questi evidentemente non traducibili): \"policy studies\", \"policy inquiry\", \"policy choise\" o anche pi\u00f9 semplicemente \"public policy\".\nLe policy aziendali sono diffuse anche nei soggetti di diritto privato, italiano e internazionali. Sono atti di natura (auto)regolamentare, che stabiliscono in forma scritta diritti e obblighi fra la societ\u00e0 e i suoi \"stakeholder\": lavoratori, sindacati, clienti, fornitori.\n\"Policy making\".\nIl policy making \u00e8 un processo complesso che coinvolge molti soggetti con competenze, ruoli, interessi e risorse disponibili diverse. L'economia politica \u00e8 la scienza che studia quale soggetto economico ottiene cosa, perch\u00e9 e quali sono le conseguenze di questo evento nel sistema economico. Si basa sul principio di precauzione che si fonda sul senso di prudenza in merito di non attuare le politiche economiche fino al momento in cui non si \u00e8 certi della loro efficacia nella realt\u00e0.\nSi tratta di una precauzione politica: si sceglie di dare via libera ad una scelta solo dopo aver stabilito forme decisionali trasparenti e con il coinvolgimento dei cittadini.\nStudiare le politiche pubbliche significa accorgersi della loro esistenza considerando la possibilit\u00e0 di collegare tra loro diversi eventi che riguardano uno stesso problema di rilevanza collettiva. In Italia \u00e8 diffusa l'idea che politica nel senso di \"politics\" e politica nel senso di \"policy\" siano due aspetti di uno stesso fenomeno.\nAnche se le leggi e le politiche pubbliche hanno ampi margini di sovrapposizione (soprattutto in Italia), procedimento legislativo (in inglese \"law making\") e \"policy making\" non coincidono n\u00e9 concettualmente n\u00e9 praticamente. Il merito dei policy makers \u00e8 la capacit\u00e0 di ottenere risultati senza ricorrere a innovazioni legislative, ma semplicemente attraverso un migliore coordinamento delle risorse disponibili.\nLe politiche pubbliche comportano l'uso consapevole di un ventaglio di risorse e tecnologie molto pi\u00f9 largo della potest\u00e0 legislativa, incidendo molto di pi\u00f9 sui risultati che sull'emanazione di volont\u00e0 legislative formali.\nPolitica pubblica \u00e8 un termine molto inclusivo e la tipologia di interventi di cui possono servirsi i \"policy makers\" \u00e8 molto vasta. Gli approcci manageriali tradizionali si basano sulla necessit\u00e0 di operare una distinzione tra i fini (individuati democraticamente attraverso la politica: \"politics\"), e i mezzi (valutati in base a una razionalit\u00e0 tecnica: \"policy\"). All'estremo opposto vi \u00e8 il concetto di \"governance\", ovvero l'ambizione di plasmare intenzionalmente la sfera del pubblico controllandone le tensioni."}
{"id": "2133465", "revid": "16758", "url": "https://it.wikipedia.org/wiki?curid=2133465", "title": "Continental Cup 2008-2009 (hockey su ghiaccio)", "text": ""}
{"id": "2133466", "revid": "256896", "url": "https://it.wikipedia.org/wiki?curid=2133466", "title": "Hans Tropsch", "text": "Biografia.\nDopo aver studiato alle Universit\u00e0 di Praga (la Charles-Ferdinand e German Technical) dal 1907 fino al 1913, ricevette un riconoscimento per i suoi lavori insieme a Hans Meyer.\nLavor\u00f2 per poco tempo all'istituto Kaiser Wilhelm, dal quale per alcuni anni decise di andarsene per ritornarvi in seguito (vi rimase fino al 1928). Qui lavor\u00f2 con Otto Roelen.\nCon il supporto di Franz Joseph Emil Fischer ha inventato il Processo Fischer-Tropsch grazie al quale si produce combustibili sintetici (oppure olio sintetico) da iniziali miscele gassose di monossido di carbonio e idrogeno con la presenza di catalizzatore. Il loro gas d'acqua inizialmente veniva fatto passare a 200\u00a0\u00b0C. \nSempre nel 1928 divenne professore dell'istituto di ricerche di Praga. In seguito lavor\u00f2 negli Stati Uniti (Chicago); ritorn\u00f2 in patria in seguito ad una grave malattia.\nOpere.\nAlcune pubblicazioni portano il suo nome:"}
{"id": "2133468", "revid": "112827720", "url": "https://it.wikipedia.org/wiki?curid=2133468", "title": "Linea di condotta (informatica)", "text": "Con il termine linea (o codice) di condotta si va a identificare tutte quelle regole che possono essere stabilite su un Server per fare in modo che tutte le workstation collegate vengano \"controllate\" nello stesso modo e per fare in modo che su di esse siano presenti le stesse caratteristiche. \nNella \"policy\" dell'amministratore.\nOgni buon amministratore di sistema dovrebbe utilizzare le linee di condotta, per garantire l'applicazione della sua \"policy\". \nIn una comunit\u00e0 Internet, una \"policy\" \u00e8 un repertorio di limiti che sono stabiliti attraverso un processo decisionale collettivo.\nDifferenze dall'ambito giuridico.\nI codici di condotta operano anche come indirizzo alla utenza del \"web\": \"segno di autoregolamentazione \u00e8 la guida \"Netiquette\", sviluppata\nda Arlene Rinaldi della Florida Atlantic University, che suggerisce delle regole comportamentali atte a disciplinare l'uso corretto e responsabile della rete e delle sue risorse\".\nSi tratta di un utilizzo che rientra nella pi\u00f9 generale \"soft law\" con cui i codici di condotta operano in ambito giuridico. Nel caso in cui siano invece incorporati in regolamenti, sono l'ultimo livello della gerarchia delle fonti del diritto, legate al rispetto del dettato costituzionale e delle leggi vigenti."}
{"id": "2133469", "revid": "15756", "url": "https://it.wikipedia.org/wiki?curid=2133469", "title": "\u00c1o b\u00e0 ba", "text": "L'\u00c1o b\u00e0 ba \u00e8 un tipo di abbigliamento tradizionale vietnamita. \u00c8 principalmente associato con la parte meridionale del Vietnam, soprattutto le zone rurali.\nL'\u00e1o b\u00e0 ba consiste semplicemente in un paio di pantaloni di seta ed una camicia a maniche lunghe, abbottonata fino in fondo. In alcuni modelli la camicia si divide alla vita, formando due lembi distinti. Sulla parte anteriore pi\u00f9 bassa della camicia sono tradizionali due taschini.\nLa semplicit\u00e0 e la versatilit\u00e0 di questo indumento hanno contribuito alla sua popolarit\u00e0, ed \u00e8 attualmente utilizzato da gran parte della popolazione vietnamita, sia delle zone di campagna che di quelle urbane. Le versioni pi\u00f9 moderne dell'\u00e1o b\u00e0 ba abbracciano diversi stili di design, di colori e di tessuti."}
{"id": "2133472", "revid": "20804921", "url": "https://it.wikipedia.org/wiki?curid=2133472", "title": "Saldatura ad ottone", "text": ""}
{"id": "2133476", "revid": "729019", "url": "https://it.wikipedia.org/wiki?curid=2133476", "title": "Gask Ridge", "text": "Gask Ridge (traducibile in italiano come dorsale o crinale di Gask, dal nome dell'area collinare che si estende a nord del fiume Earn in Perthshire) \u00e8 il nome moderno dato ad una serie di fortificazioni edificate dai Romani, ad est delle Highlands scozzesi ed a nord del limes del Forth-Clyde, costituito per la prima volta dopo le campagne militari di Agricola a nord dell'antica provincia della Britannia.\nStruttura.\nIl Gask ridge consisteva in una serie di forti e fortini con torri di segnalazione che partivano da nord a sud: Stracathro e Inverquharity (forte presunto), Cardean, Cargill ( I e II), fino alla fortezza legionaria di Inchtuthill, poi Bertha, Midgate (forte presunto), Fendoch, Dalginross, Strageath, Kaims Castle (forte presunto), Ardoch, Glenbank, Doune, Bochastle, Bochastle, Drumquhassle e Camelon.\nElenco dei Forti militari del Gask ridge e le relative cartine : \nStoria.\nL'inizio della costruzione di questa linea di fortificazioni avvenne al termine del mandato dell'allora governatore della Britannia Gneo Giulio Agricola nell'83 e dur\u00f2 fino al ritiro provvisorio dei Romani dalla Caledonia settentrionale, avvenuto pochi anni pi\u00f9 tardi attorno all'88 - 92.\nAgricola inoltre cre\u00f2 una serie di fortificazioni a nord del Gask Ridge fino a Cawdor, vicino ad Inverness.\nIn seguito tale linea di fortificazioni del Gask Ridge fu riattivata con la costruzione del vicino vallo Antonino degli anni 142-144, ma fu abbandonata ancora una volta a vantaggio vallo di Adriano nel 163 durante il principato di Marco Aurelio.\nSuccessivamente fu ancora rioccupata dalle forze romane durante le campagne di Settimio Severo degli anni 208-211.\nPochi anni pi\u00f9 tardi era definitivamente abbandonata."}
{"id": "2133477", "revid": "729019", "url": "https://it.wikipedia.org/wiki?curid=2133477", "title": "Botzaris (metropolitana di Parigi)", "text": "Botzaris \u00e8 una stazione sulla linea 7 bis della metropolitana di Parigi ed \u00e8 ubicata nel XIX arrondissement di Parigi.\nLa stazione.\nLa stazione venne inaugurata nel 1911, originariamente sulla linea 7 e successivamente sull'attuale linea 7 bis il 3 dicembre 1967.\nIl suo nome \u00e8 un omaggio al patriota greco Markos Botzaris (1788-1823) che fu uno degli eroi dell'indipendenza greca. Combatt\u00e9 contro i turchi e mor\u00ec combattendo a Karpenisi. Victor Hugo gli rese omaggio nella sua opera \"les Orientales\"."}
{"id": "2133479", "revid": "729019", "url": "https://it.wikipedia.org/wiki?curid=2133479", "title": "Ferrovie Nazionali Giapponesi", "text": "Le , abbreviato in , furono le ferrovie gestite dallo stato del Giappone tra il 1949 e il 1987. Sono oggi gestite dal \"Japan Railways Group.\"\nStoria.\nLa rete ferroviaria era divenuta di propriet\u00e0 statale al termine del processo di nazionalizzazione delle ferrovie nel 1907. In seguito le ferrovie passarono per le mani di diversi uffici fino alla creazione di un ministero apposito nel 1920, che le diede il nome di \"Ferrovie del Governo del Giappone\". Durante la seconda guerra mondiale molte linee ferroviarie vennero smantellate a causa del bisogno di acciaio derivante dallo sforzo bellico.\nNel 1949 le \"Ferrovie del Governo del Giappone\" furono riorganizzate per opera del Comandante supremo delle forze alleate diventando a tutti gli effetti una azienda pubblica di \"Ferrovie Nazionali Giapponesi\".\nCon il nuovo assetto a partire dalla seconda met\u00e0 degli anni cinquanta l'azienda espanse rapidamente la rete per andare incontro ai sempre crescenti bisogni di una popolazione che necessitava sempre pi\u00f9 di un sistema di trasporto merci e passeggeri rapido e capillare. Nel 1964 in occasione dei giochi della XVIII Olimpiade venne inaugurato il T\u014dkaid\u014d Shinkansen, la prima linea ad alta velocit\u00e0 della storia. Il progetto ebbe un successo tale da convincere i dirigenti ad affiancare all'espansione della rete tradizionale anche il progetto per la creazione di una rete appositamente dedicata all'alta velocit\u00e0. Nel 1975 la JNR ebbe il merito di riuscire ad inaugurare in tempi brevi anche il Sany\u014d Shinkansen, a cui seguirono il J\u014detsu Shinkansen nel 1982 e il Tohoku Shikansen che al momento dello scioglimento della JNR era quasi completo.\nTuttavia la rapidissima espansione della rete ferroviaria nel periodo post-bellico caus\u00f2 alla compagnia un pesantissimo debito che ne condizion\u00f2 l'esistenza fino alla sua fine, per riuscire a sviluppare nuovi progetti i dirigenti erano costretti infatti a chiedere di continuo nuovi prestiti massicci.\nNel 1987 la situazione raggiunse il punto di non ritorno, l'azienda aveva debiti per oltre 25 trilioni di Yen (oltre 200 miliardi di dollari americani) e il governo scelse la via della privatizzazione dando vita al \"Japan Railways Group\", tuttora operante.\nRete.\nIl 1\u00ba giugno 1949 (data di creazione della compagnia), essa operava su 19.756,8 km di linea a scartamento ridotto (1.067\u00a0mm) ereditati dalle \"Ferrovie del Governo del Giappone\" in 46 delle 47 prefetture del Giappone (L'unica a fare eccezione \u00e8 la Prefettura di Okinawa, che tuttora non ha linee ferroviarie ad eccezione della Monorotaia di Okinawa). Durante i trenta anni seguenti la rete venne radicalmente modificata eliminando le linee cadute in disuso e costruendone di nuove portando l'estensione totale fino ad un massimo di 21.421,1\u00a0km nel 1981 (Shinkansen esclusi). In seguito all'aggravarsi dei problemi finanziari la JNR ritenne troppo oneroso gestire una rete cos\u00ec estesa (e in parte improduttiva) decidendo di eliminare le linee giudicate superflue e riducendo la rete. Il 31 marzo 1987, ultimo giorno di vita della JNR, la rete si estendeva per 19.633,6\u00a0km (Shinkansen esclusi).\nLa rete Shinkansen, il primo treno ad alta velocit\u00e0 del mondo debutt\u00f2 con la JNR nel 1964. A fine 1987 erano operative quattro linee:\nAltre attivit\u00e0.\nTra il 1950 e il 1965 la JNR ebbe il controllo della squadra di baseball professionistico . La rondine era anche il simbolo della JNR.\nLe \"Rondini Kokutetsu\" esistono tuttora con il nome di \"Tokyo Yakult Swallows\"."}
{"id": "2133481", "revid": "119982", "url": "https://it.wikipedia.org/wiki?curid=2133481", "title": "Japanese National Railways", "text": ""}
{"id": "2133483", "revid": "1628923", "url": "https://it.wikipedia.org/wiki?curid=2133483", "title": "Ira Remsen", "text": "Biografia.\nDopo aver frequentato la scuola per diventare medico e chirurgo nel 1867 viaggia in Germania per approfondire la chimica. Termin\u00f2 i suoi studi all'universit\u00e0 di G\u00f6ttingen nel 1870. Nel 1875, ai tempi in cui si trovava all'universit\u00e0 di T\u00fcbingen decide di tornare negli USA, dove divent\u00f2 professore al Williams College. Di questi anni uno dei suoi scritti pi\u00f9 importanti: \"Theoretical Chemistry\". Nel 1879 fonda la rivista \"American Chemical Journal\" che vivr\u00e0 per 35 anni. Introdusse molti laboratori tecnici in Germania e ha scritto numerosi e importanti testi sulla chimica. Fu il secondo presidente dell'universit\u00e0 di Johns Hopkins."}
{"id": "2133484", "revid": "119982", "url": "https://it.wikipedia.org/wiki?curid=2133484", "title": "Tohoku Shikansen", "text": ""}
{"id": "2133485", "revid": "105038581", "url": "https://it.wikipedia.org/wiki?curid=2133485", "title": "Citt\u00e0 sub-provinciale", "text": "La citt\u00e0 sub-provinciale () \u00e8 una suddivisione amministrativa della Repubblica Popolare Cinese.\nCome le citt\u00e0-prefettura, sono situate a un livello immediatamente al di sotto della provincia o alla regione autonoma. Il sindaco, tuttavia, ha maggiori poteri, poich\u00e9 il suo status \u00e8 pari a quello di un vice governatore di provincia.\nIn Cina esistono 15 citt\u00e0 sub-provinciali: Changchun, Chengdu, Dalian, Hangzhou, Harbin, Jinan, Nanchino, Ningbo, Qingdao, Shenyang, Shenzhen, Wuhan, Xiamen, Xi'an e Canton."}
{"id": "2133487", "revid": "599013", "url": "https://it.wikipedia.org/wiki?curid=2133487", "title": "Maro Bali\u0107", "text": ""}
{"id": "2133488", "revid": "1784492", "url": "https://it.wikipedia.org/wiki?curid=2133488", "title": "Damir Glavan", "text": ""}
{"id": "2133489", "revid": "599013", "url": "https://it.wikipedia.org/wiki?curid=2133489", "title": "Igor Hini\u0107", "text": ""}
{"id": "2133490", "revid": "1784492", "url": "https://it.wikipedia.org/wiki?curid=2133490", "title": "Vjekoslav Kobe\u0161\u0107ak", "text": "Carriera.\nAllenatore.\nNel marzo del 2015 subentra come allenatore del in sostituzione di Miho Bobi\u0107.\nSolo nella stagione 2015-2016 vinse quattro trofei, Coppa di Croazia, Campionato croato, Lega Adriatica ed Eurolega."}
{"id": "2133491", "revid": "831312", "url": "https://it.wikipedia.org/wiki?curid=2133491", "title": "Jo\u0161ko Krekovi\u0107", "text": ""}
{"id": "2133492", "revid": "599013", "url": "https://it.wikipedia.org/wiki?curid=2133492", "title": "Ognjen Kr\u017ei\u0107", "text": ""}
{"id": "2133493", "revid": "1784492", "url": "https://it.wikipedia.org/wiki?curid=2133493", "title": "Sini\u0161a \u0160kolnekovi\u0107", "text": ""}
{"id": "2133495", "revid": "1784492", "url": "https://it.wikipedia.org/wiki?curid=2133495", "title": "Ratko \u0160tritof", "text": "Nel 2010 entra a far parte della 1\u00aa squadra della Simply Sport Pescara attualmente in Serie B e nel contempo, allena la squadra giovanile U15 partecipante al campionato della Federazione.\nCon il suo contributo, l'11 giugno 2011 la Simply Sport Pescara raggiunge la vetta tanto desiderata: A2.\nCollegamenti esterni.\n "}
{"id": "2133497", "revid": "729019", "url": "https://it.wikipedia.org/wiki?curid=2133497", "title": "2\u00ba Reggimento artiglieria terrestre &quot;Vicenza&quot;", "text": "Il 2\u00ba Reggimento artiglieria terrestre \"Vicenza\" di tradizioni alpine era un reparto dell'Esercito Italiano con sede a Trento, soppresso il 25 giugno 2015.\nNella sua ultima connotazione fino a giugno 2015, a differenza degli altri due reggimenti di artiglieria da montagna in vita, (1\u00ba e 3\u00ba), il 2\u00ba \"Vicenza\" era designato come \"artiglieria terrestre (pesante campale alpina)\" e non \"artiglieria terrestre (montagna)\". Tale differente denominazione ebbe origine nel 1991, anno in cui il \"Vicenza\" divenne \"pesante campale\" alle dirette dipendenze del Comando artiglieria del 4\u00a0\u00b0C.A. alpino, quindi con compiti diversi rispetto all'artiglieria da montagna, che tradizionalmente opera all'interno di una Brigata alpina.\nSimbolo.\nScudo.\nTrinciato, nel primo l'aquila nera, rostrata, nel secondo il leone di San Marco.\nOrnamenti esteriori.\nSullo scudo corona tinta d'oro, accompagnata sotto da due nastri, annodati nella corona scendenti e svolazzanti in sbarra e in banda ai lati dello scudo, rappresentanti le ricompense al valore. Su lista bifida d'oro, svolazzante, concavit\u00e0 rivolta verso l'alto, il motto \"Per ardua ardens\"\nStoria.\nViene costituito il 15 luglio 1909, partecipa alla guerra di Libia nel 1911, la prima guerra mondiale in particolar modo sull'Adamello, sul Carso e lungo il Piave.\nNel 1935 diventa \"2\u00ba Reggimento Artiglieria Alpina \"Tridentina\"\", e nel 1940 viene impegnato nella Campagna italiana di Grecia, guadagnandosi una medaglia di bronzo.\nDal 1943, durante la seconda guerra mondiale, partecipa alla campagna sul fronte russo, ma l'8 settembre viene sciolto.\nDopoguerra.\nRicostituito nel 1951 sotto il comando della Brigata alpina \"Tridentina\", il 30 settembre 1975, viene sciolto e il \"gruppo artiglieria da montagna \"Vicenza\"\" ne eredita bandiera e tradizioni. Dopo alterne vicende, dovute alla riorganizzazione dell'Esercito, nel 1992 a Trento divenne reggimento con la denominazione \"2\u00ba Reggimento Artiglieria Pesante Campale \"Vicenza\"\". Dal 1997 fu inquadrato nella Brigata Artiglieria con quella denominazione.\nVerso la fine di ottobre 2011 il reggimento part\u00ec per operare all'interno della \"Multinational Battle Group West\" della \"KFOR\" in Kosovo.\nIl 2\u00ba Reggimento artiglieria terrestre \"Vicenza\" (pesante campale alpina) \u00e8 stato soppresso il 25 giugno 2015.\nStruttura organica.\nIl reggimento, equipaggiato con obici FH-70, alla vigilia dello scioglimento aveva la seguente struttura organica:"}
{"id": "2133498", "revid": "599013", "url": "https://it.wikipedia.org/wiki?curid=2133498", "title": "Renato Vrbi\u010di\u0107", "text": "Carriera.\nGiocatore.\nRenato Vrbi\u010di\u0107 ha iniziato la carriera al Solaris. In Croazia ha militato tra le fila del Jadran Split e Mladost. \nIn Montenegro ha giocato nel Jadran N.H., mentre in Italia nel Catania e nel Civitavecchia. \nLa carriera l'ha chiusa nel suo amato Solaris. \nCon la Croazia conquist\u00f2 un argento ad Atlanta 1996.\nAllenatore.\nSeguendo il percorso passato da giocatore, inizi\u00f2 questa nuova esperienza nelle fila giovanili del Solaris, per poi passare nel 2015 ad allenare la prima squadra. Nel 2016 inizi\u00f2, in contemporanea al suo percorso a Sebenico, come vice allenatore nella Croazia Under-20 con la quale, l'anno successivo, raggiunse un argento ai Campionati mondiali giovanili di pallanuoto a Belgrado."}
{"id": "2133499", "revid": "1784492", "url": "https://it.wikipedia.org/wiki?curid=2133499", "title": "Tino Vegar", "text": ""}
{"id": "2133501", "revid": "1784492", "url": "https://it.wikipedia.org/wiki?curid=2133501", "title": "Zdeslav Vrdoljak", "text": ""}
{"id": "2133508", "revid": "110157", "url": "https://it.wikipedia.org/wiki?curid=2133508", "title": "Bernarda Fink", "text": "Biografia.\nFiglia di genitori sloveni emigrati in Argentina, Bernarda Fink studi\u00f2 all\"'Istituto Superior de Arte del Teatro Col\u00f3n\" di Buenos Aires. \nVinse nel 1985 il primo premio al concorso \"Nuevas Voces L\u00edricas\" e in seguito si rec\u00f2 in Europa. \nNel 2004 vince il Grand Prix du Disque for Vocal Soloist con arie di Anton\u00edn Dvo\u0159\u00e1k. \nAttualmente vive in Carinzia, nell'Austria meridionale, ed \u00e8 sposata con l'Alto rappresentante per la Bosnia ed Erzegovina, Valentin Inzko.\nAl Grand Th\u00e9\u00e2tre di Ginevra tiene un concerto con Martha Argerich nel 1987 ed un recital nel 2004.\nNel 1988 \u00e8 Emma in Zelmira di Rossini con Cecilia Gasdia e William Matteuzzi diretta da Claudio Scimone per il Teatro La Fenice di Venezia.\nAl Festival di Salisburgo nel 1990 canta nella ripresa nell'Erzabteikirche St. Peter della Messa in Do minore K 427 di Wolfgang Amadeus Mozart, nel 1993 Il nascimento de l'Aurora di Tommaso Albinoni con Bernadette Manca di Nissa ed i I Solisti Veneti diretta da Scimone, nel 1994 The Cook in Le rossignol, nel 1998 Missa in tempore belli di Joseph Haydn con Piotr Becza\u0142a diretta da Trevor Pinnock, nel 1999 canta nel Messiah con Sylvia McNair ed i Wiener Philharmoniker, nel 2008 tre arie di Mozart e nel 2009 Irene in Teodora (H\u00e4ndel).\nNel 1996 canta \"Les nuits d'\u00e9t\u00e9\" di Hector Berlioz al Sydney Opera House.\nNel 2005 ha ricevuto la Medaglia per le scienze e per le arti (Austria).\nNel 2012 ha tenuto un concerto al H\u00e4ndel-Festspiele di Halle (Saale) in Germania.\nNel 2015 canta \"Das Paradies und die Peri\" di Robert Schumann diretta da Simon Rattle con la London Symphony Orchestra al Barbican Centre di Londra dove nel 2016 \u00e8 Genevieve in Pell\u00e9as et M\u00e9lisande (opera) diretta da Rattle con Magdalena Ko\u017een\u00e1.\nBernarda Fink ha cantato con importanti orchestre, tra le quali le Filarmoniche di Vienna e Londra, Gewandhaus Leipzig, Radio-France Philharmonic, Orchestre National de France, Akademie f\u00fcr Alte Musik Berlin, English Baroque Players, I Solisti Veneti, les Musiciens du Louvre e Musica Antiqua K\u00f6ln e si \u00e8 esibita sotto la bacchetta di direttori come Ren\u00e9 Jacobs, Philippe Herreweghe, John Eliot Gardiner, Nikolaus Harnoncourt, Trevor Pinnock, Neville Marriner, Marc Minkowski, Roger Norrington, Mariss Jansons, Valery Gergiev, Colin Davis e Riccardo Muti.\nSi \u00e8 inoltre esibita nei teatri d'opera di Ginevra, Praga, Montpellier, Salisburgo, Barcellona, Rennes, Buenos Aires, Amsterdam e ha cantato a Salisburgo, Vienna, Praga, Tokyo, Montreux, BBC Proms, cos\u00ec come al Th\u00e9\u00e2tre des Champs Elys\u00e9es, Carnegie Hall, Concertgebouw Amsterdam e Vienna Konzerthaus.\nLa Fink ha registrato per Harmonia Mundi, Hyperion Records, Decca e L'Oiseau-Lyre."}
{"id": "2133510", "revid": "173219", "url": "https://it.wikipedia.org/wiki?curid=2133510", "title": "Ranieri d'Asburgo", "text": ""}
{"id": "2133511", "revid": "1318658", "url": "https://it.wikipedia.org/wiki?curid=2133511", "title": "Place des F\u00eates (metropolitana di Parigi)", "text": "Place des F\u00eates \u00e8 una stazione sulle linee 7 bis e 11 della metropolitana di Parigi ed \u00e8 ubicata nel XIX arrondissement di Parigi, nell'omonima piazza.\nLa stazione.\nLa stazione venne aperta nel 1911 sulla linea 7 e quindi il 3 dicembre 1967 sull'attuale linea 7 bis. Quella sulla linea 11 venne inaugurata il 28 aprile 1935.\nSituata in curva, dispone di due binari separati da un marciapiede centrale. La circolazione avviene a senso unico in questo tratto della linea 7 bis e i due binari si ricollegano alla stazione di \"Pr\u00e9 Saint-Gervais\". All'uscita dalla stazione un tunnel a sinistra porta verso la stazione \"Porte des Lilas\" sulla linea 3 bis."}
{"id": "2133523", "revid": "125891440", "url": "https://it.wikipedia.org/wiki?curid=2133523", "title": "Moschino", "text": "Moschino \u00e8 una casa di moda italiana, fondata nel 1983 dallo stilista Franco Moschino.\nStoria.\nNel 1983 viene presentata la prima collezione Moschino Donna a Milano, che ottiene un notevole successo, confermato l'anno seguente con una nuova collezione. Nel 1985 alla classica linea di abbigliamento femminile, ne viene affiancata una per uomo. Nel 1986 nasce \"Moschino Jeans\" e nel 1987 il primo profumo prodotto dalla casa di moda \"Moschino Eau de Toilette\".\nNel 1988 Franco Moschino lancia sul mercato un nuovo marchio \"Cheap Chic Donna\" e \"Cheap Chic Uomo\", rivoluzionaria linea di abbigliamento economica. Fra il 1989 ed il 1990 vengono aperte due boutique Moschino a Milano. A distanza di dieci anni, ne verr\u00e0 aperta una terza a Londra.\nNegli anni successivi, la casa di moda si pone in netto contrasto contro l'industria della moda internazionale. Dal 1991 i modelli Moschino smettono di sfilare in passerella, e dall'anno seguente viene lanciata una provocatoria campagna pubblicitaria, che rappresenta una presa di coscienza ecologica e morale.\nNel 1993 per celebrare i dieci anni di attivit\u00e0 dell'azienda viene esposta una mostra fotografica a Milano, viene pubblicato il libro \"X anni di caos\", e viene presentata una sfilata di capi storici. Nel 1994 Franco Moschino muore di un attacco di cuore, ed il suo posto di direttore creativo del marchio, viene rilevato dalla sua collaboratrice storica Rossella Jardini. L'anno seguente vengono esposte in alcune zone di Milano alcune sculture rappresentanti i simboli dell'azienda, accompagnate dalla scritta \"Forever\" (in italiano \"per sempre\").\nNell'autunno del 1999 il marchio Moschino \u00e8 stato rilevato da Aeffe (produttrice di Moschino fin dal 1983), che apre altre boutique a Capri, Taipei, Hong Kong, Berlino, Parigi, Mosca e Bombay. Dal 2000, la Moschino SpA gestisce le attivit\u00e0 stilistiche, il coordinamento dell'immagine e della comunicazione, la supervisione della distribuzione e l'ideazione delle strategie commerciali.\nNel 2007 sigla un accordo in esclusiva con la Scienward International Holdings Limited per il \"franchising\" e la distribuzione dei propri prodotti in Cina, oltre a raggiungere accordi con la Allison per il progetto, lo sviluppo e la distribuzione della nuova collezione di occhiali \"Moschino Eyewear\" e con Gruppo Binda per la produzione e commercializzazione di orologi e gioielli delle collezioni \"Moschino Cheap and Chic\" e \"Love Moschino\". Nel novembre di quell'anno, viene inoltre presentata in anteprima la collezione di caschi \"Moschino Helmets\", in collaborazione con la Max Safety Fashion.\nNell'ottobre 2008 Moschino raggiunge l'intesa con Altana per la creazione, sviluppo e distribuzione delle collezioni \"Moschino Teen\", \"Moschino Kid\" e \"Moschino Baby\". Il 25 febbraio 2010, viene inaugurato a Milano l'hotel \"Maison Moschino\", nella palazzina che fu la sede della prima stazione ferroviaria del capoluogo lombardo.\nAd aprile 2010 si tiene al GUM di Mosca \"Inside Moschino\", una retrospettiva sul marchio italiano dalla fondazione ai giorni nostri.\nNel 2013 Moschino festeggia trent'anni. A settembre lancia una collezione limitata di accessori in edizione limitata con tutti i simboli della maison e i suoi colori. Addobba le vetrine delle sue boutique a festa, con un'enorme torta e trenta candeline ciascuna delle quali indossa un capo del marchio. Il 21 settembre sfila a Milano e festeggia il suo trentesimo compleanno con la collezione Primavera/Estate 2014, portando in scena ottanta abiti caratterizzati dallo stile inconfondibile di Moschino e alcuni pezzi d'archivio.\nIl 28 ottobre 2013 la direzione creativa del brand viene affidata a Jeremy Scott, designer americano, classe 1975. La prima collezione Moschino dell'era Jeremy Scott \u00e8 ispirata al fast-food e a personaggi dei cartoon come Spongebob. Una speciale collezione limitata viene messi in vendita on-line pochi minuti dopo la sfilata milanese.\nNel gennaio del 2015 apre il primo flagship store a Los Angeles, nello stesso mese Jeremy Scott viene insignito del premio \"Womenswear Designer of the Year\", mentre a giugno inaugura una nuova boutique a Milano in Piazza Gae Aulenti, nell'area di Porta Nuova, e a luglio una a Soho, a New York. A novembre Moschino e Barbie annunciano la collaborazione per la realizzazione di due bambole da collezione e una collezione limitata di abiti ready-to-wear. Il mese successivo, in partnership con Nintendo, viene lanciato il progetto speciale \"Super Moschino\" per celebrare i 30 anni del popolare personaggio Mario della serie Super Mario Bros. La collezione include abiti e accessori caratterizzati dalla grafica dei videogiochi.\nIl primo progetto importante del 2016 riguarda un'altra collaborazione, questa volta con Cartoon Network, per il lancio di una collezione ispirata alle Powerpuff Girls."}
{"id": "2133525", "revid": "585241", "url": "https://it.wikipedia.org/wiki?curid=2133525", "title": "Ding Dong Merrily on High", "text": "Ding Dong Merrily on High \u00e8 una celebre carola di Natale tradizionale, scritta da George Ratcliffe Woodward (1848-1934), che la pubblic\u00f2 nel 1924 in \"\". Molto pi\u00f9 antica \u00e8 la melodia: si tratta di una melodia popolare francese pubblicata nel 1588 col titolo \"Bransle l'Officiale\" da Jehan Tabourot (1519-1593) in un trattato sulla danza, intitolato \"Orch\u00e9sographie\"; la melodia \u00e8 stata poi riarrangiata da Charles Wood e, successivamente, da David Willcocks.\nLa canzone \u00e8 nota per il ritornello \"Gloria, Hosanna in Excelsis!\"\nTesto.\nIl testo \u00e8 di carattere religioso e si compone di tre strofe:\nDing dong! merrily on high in heav'n the bells are ringing:\nDing dong! verily the sky is riv'n with Angel singing.\nGloria, Hosanna in excelsis!\nGloria, Hosanna in excelsis!\nE'en so here below, below, let steeple bells be swungen,\nAnd \"Io, io, io!\" by priest and people sungen.\nGloria, Hosanna in excelsis!\nGloria, Hosanna in excelsis!\nPray you, dutifully prime your Matin chime, ye ringers;\nMay you beautifully rime your Evetime Song, ye singers.\nGloria, Hosanna in excelsis!\nGloria, Hosanna in excelsis!"}
{"id": "2133528", "revid": "713168", "url": "https://it.wikipedia.org/wiki?curid=2133528", "title": "Baltasar de Z\u00fa\u00f1iga y Guzm\u00e1n", "text": "Biografia.\nGiovent\u00f9.\nZ\u00fa\u00f1iga y Guzm\u00e1n nacque in Spagna nel 1658; era discendente di Juan Manuel de Manrique y Z\u00fa\u00f1iga, e quindi di sangue reale. Fece l'entrata ufficiale a Citt\u00e0 del Messico il 16 agosto 1716 ricevendo l'incarico dal precedente vicer\u00e9, Fernando de Alencastre Noro\u00f1a y Silva. Z\u00fa\u00f1iga fu il primo laureato a diventare vicer\u00e9 della Nuova Spagna.\nVicer\u00e9.\nFu subito informato della carestia che stava colpendo il Texas, e che obbligava i coloni ad abbandonare i villaggi. Ordin\u00f2 subito al governatore di Coahuila di mandare aiuti alla regione. Chiese anche che agli indiani fossero insegnati l'agricoltura e l'allevamento delle mandrie.\nNel 1717 i capi indiani della Florida, riuniti a Pensacola, chiesero di essere ricevuti a Citt\u00e0 del Messico. Il vicer\u00e9 Z\u00fa\u00f1iga invi\u00f2 una nave della Armada de Barlovento (guardiacoste) a prelevarli e a portarli a Veracruz. Viaggiarono sulla diligenza da l\u00ec alla capitale, dove furono ricevuti con tutti gli onori. Accettarono di venire battezzati e promisero fedelt\u00e0 agli spagnoli, promessa che mantennero.\nSempre nel 1717 la corona spagnola istitu\u00ec il monopolio del tabacco a Cuba e in Nuova Spagna, il che provoc\u00f2 la scomparsa delle fattorie private. L'esportazione di tabacco in Per\u00f9 fu proibita. Queste novit\u00e0 portarono a un netto incremento delle entrate fiscali nelle casse reali.\nNel 1718 gli indiani ribelli Lipanes si arresero in Sierra Gorda (Tamaulipas). Furono spediti i missionari e gli indiani accettarono il Cristianesimo. In seguito, nella stessa regione furono scoperte ricche miniere.\nLa prima \"feria\" (festa) organizzata dai mercanti di Xalapa fu celebrata alla fine del 1720. Nel 1722 Juan Ignacio Mar\u00eda de Castorena Urs\u00faa y Goyeneche inizi\u00f2 la pubblicazione di un giornale a Citt\u00e0 del Messico. L'Ospedale Reale bruci\u00f2 nel 1722. Nello stesso anno il pi\u00f9 importante dio degli indiani fu arso a Citt\u00e0 del Messico in un autodaf\u00e9. Fu fondato il convento di Corpus Christi per i nobili indiani.\nIl 16 giugno 1718, mentre il vicer\u00e9 stava partecipando alla processione del Corpus Christi con l'Audiencia, fu attaccato con un coltello sulle scale del palazzo da un uomo di nome Nicol\u00e1s Camacho. Z\u00fa\u00f1iga riusc\u00ec a fuggire senza ferirsi. Camacho fu arrestato, giudicato pazzo e rinchiuso presso l'ospedale di San Hip\u00f3lito.\nPolitica estera.\nDurante il suo incarico di vicer\u00e9, Z\u00fa\u00f1iga y Guzm\u00e1n riusc\u00ec a espellere gli inglesi da Laguna de T\u00e9rminos (l'odierna Campeche). Questo luogo era stato occupato quasi ininterrottamente fin dal 1663 da pirati e inglesi che gestivano il taglio illegale degli alberi. Nel solo 1714 gli inglesi fecero salpare da questo sito 150 navi cariche di legname. Nello stesso anno gli inglesi avevano 1000 uomini, 16 fortificazioni, sei grandi navi da guerra, quattro brigantini e sei \"sloop\" sull'isola di Tris all'interno di Laguna de T\u00e9rminos.\nNel 1716 il vicer\u00e9 sped\u00ec una flotta spagnola da Veracruz, guidata da Alonso Felipe de Andrade, al fine di riconquistare l'isola. Presero gli inglesi di sorpresa e riportarono una vittoria. Il prezioso legno e il bottino dei pirati che recuperarono ripag\u00f2 ampiamente i costi della spedizione. Una guarnigione spagnola si stabil\u00ec sull'isola e Andrade fu nominato governatore. Gli spagnoli dovettero affrontare un contrattacco di 335 filibustieri il 16 luglio 1717 e Andrade perse la vita nello scontro. I suoi eredi furono insigniti del titolo ereditario di Capitano dei Dragoni.\nZ\u00fa\u00f1iga port\u00f2 avanti anche la colonizzazione del Texas stabilendo quattro avamposti nella regione, per poter cacciare i francesi. Inoltre conquist\u00f2 Nayarit e ricostru\u00ec i fortini della Florida. Il 19 maggio 1719, poco dopo la dichiarazione di guerra tra Francia e Spagna, i francesi sbarcarono a Pensacola. Furono facilmente sconfitti e obbligati ad arrendersi. I missionari e i soldati presenti in Texas tornarono a Coahuila, temendo l'avanzata dei francesi. Il vicer\u00e9 invi\u00f2 il marchese di San Miguel de Aguayo e 500 militari a combattere i francesi nella Baia di Esp\u00edritu Santo, dove si erano stabiliti. Aguayo fu poi nominato governatore di Florida e Texas.\nZ\u00fa\u00f1iga si attiv\u00f2 anche per cacciare i francesi da Hispaniola e i danesi dalle Isole Vergini.\nIl 21 dicembre 1720 fu creato il sistema di convogli che dovevano trasportare i tributi e la mercanzia in Spagna. Lo stesso giorno una flotta scortata da navi da guerra salp\u00f2 da Veracruz verso le Isole Canarie. Dalle Canarie una nuova flotta accompagn\u00f2 i mercanti fino a Siviglia.\nFine carriera e morte.\nDurante il matrimonio del Principe delle Asturie con la Principessa di Orl\u00e9ans, il vicer\u00e9 Z\u00fa\u00f1iga fu nominato maggiordomo del palazzo di Madrid. Per poter assumere questo ruolo dovette lasciare il titolo di governatore della Nuova Spagna al suo successore, Juan de Acu\u00f1a. Al suo ritorno in Spagna, Z\u00fa\u00f1iga divenne anche presidente del Consiglio delle Indie. Mor\u00ec a Madrid nel 1727. Secondo le sue ultime volont\u00e0, il suo cuore fu spedito al convento dei cappuccini del Corpus Christi, che egli stesso aveva fondato, dove fu conservato."}
{"id": "2133530", "revid": "110157", "url": "https://it.wikipedia.org/wiki?curid=2133530", "title": "Santuario di San Francesco da Paola (Genova)", "text": "Il santuario di San Francesco da Paola si trova nel quartiere genovese di San Teodoro, su un colle a 132 m s.l.m. in posizione panoramica sulla citt\u00e0 e sul porto.\nChiamato anche \"santuario dei Marinai\", per la sua intitolazione al santo calabrese patrono dei naviganti, \u00e8 oggi raggiungibile in automobile da via Bologna, ma il percorso pi\u00f9 caratteristico \u00e8 la salita San Francesco da Paola, un'ampia cr\u00eauza mattonata, con ai lati le stazioni della Via Crucis, aperta nell'Ottocento, che ha sostituito una precedente via ripida ed angusta, in parte corrispondente all'attuale salita del Passero.\nStoria.\nLa chiesa, intitolata anche a Ges\u00f9 e Maria, fu costruita alla fine del Quattrocento su un terreno acquistato nel 1487 dal nobile Ludovico Centurione allo scopo di costruirvi un convento per i Padri Minimi, l'ordine religioso fondato da S. Francesco da Paola. Secondo la tradizione sarebbe stato lo stesso santo, di passaggio a Genova nel 1483, ad indicare il colle come sede di una chiesa intitolata a Ges\u00f9 e Maria.\nLa chiesa fu completamente rifatta nella forma attuale nel XVII secolo, per iniziativa di Veronica Spinola, principessa di Molfetta. Nell'Ottocento il convento fu espropriato dal governo sabaudo, tornando successivamente all'ordine religioso. Nel 1930 il santuario fu elevato a dignit\u00e0 di basilica dal papa Pio XI.\nGravemente danneggiato dai bombardamenti durante la seconda guerra mondiale fu sottoposto a lunghi lavori di restauro completati solo nel 1970.\nDescrizione.\nIl complesso, composto dalla chiesa e dal convento dei padri minimi, \u00e8 preceduto da un ampio sagrato alberato, che offre una veduta panoramica sul centro storico e sul bacino del porto vecchio.\nLa chiesa non ha facciata a vista e tutti i muri perimetrali si presentano spogli: vi si accede dal sagrato attraverso un breve corridoio e un luminoso atrio vetrato nel quale sono raccolti i numerosi ex-voto offerti nel corso dei secoli dai naviganti al loro santo patrono. Nell'atrio si trovano anche una statua del santo e una grande ancora donata al santuario nel 2002 dall'Associazione nazionale marinai d'Italia.\nIl campanile, a sezione quadrata, inserito tra la chiesa e il chiostro, \u00e8 coronato da una cupola. In occasione dell'elevazione del santuario a basilica minore, il 25 maggio 1930 fu collocata sul campanile la \"campana del mare\", che tutte le sere al crepuscolo ricorda con i suoi lenti rintocchi i marinai scomparsi in mare.\nInterno.\nL'interno, a tre navate sormontate da quattordici colonne, con dieci altari che occupano interamente lo spazio delle due navate laterali, \u00e8 invece riccamente decorato, grazie ai contributi di famiglie nobili quali Doria, Balbi e Spinola. Tra le varie cappelle \u00e8 notevole quella dedicata al santo patrono, con l'altare in stile barocchetto genovese e intarsi di marmi policromi, opera settecentesca di Francesco Schiaffino, autore anche del crocifisso dell'altare maggiore.\nI pavimenti delle navate laterali, alla base degli altari, sono ricoperti dalle numerose lastre tombali di personalit\u00e0 genovesi di varie epoche, tra le quali Veronica Spinola, promotrice dell'ampliamento del santuario, l'arcivescovo Nicol\u00f2 Spinola, l'architetto Ippolito Cremona e la marchesa Luigia Pallavicini, morta nel 1841, celebre per la famosa ode a lei dedicata dal Foscolo.\nNumerosi i dipinti e gli affreschi che ornano la chiesa:\nNel 1811, durante l'occupazione napoleonica, quando molte opere d'arte italiane furono trasferite al museo del Louvre, dal santuario furono portate via l\"'Ascensione\" di G. Cambiaso, il \"Presepe\" di L. Cambiaso e il \"S. Gerolamo\" del Paggi, poi restituite dal governo francese dopo la caduta di Napoleone."}
{"id": "2133531", "revid": "2225", "url": "https://it.wikipedia.org/wiki?curid=2133531", "title": "La Fortezza Bologna", "text": ""}
{"id": "2133532", "revid": "2225", "url": "https://it.wikipedia.org/wiki?curid=2133532", "title": "LaFortezza Bologna", "text": ""}
{"id": "2133533", "revid": "436907", "url": "https://it.wikipedia.org/wiki?curid=2133533", "title": "Smer", "text": ""}
{"id": "2133537", "revid": "729019", "url": "https://it.wikipedia.org/wiki?curid=2133537", "title": "Pr\u00e9 Saint-Gervais (metropolitana di Parigi)", "text": "Pr\u00e9 Saint-Gervais \u00e8 una stazione sulla linea 7 bis della metropolitana di Parigi sita nel XIX arrondissement di Parigi.\nLa stazione.\nLa stazione venne aperta nel 1911 sulla linea 7 e il 3 dicembre 1967 sull'attuale linea 7 bis.\nStoria.\nPr\u00e9 Saint-Gervais era un piccolo agglomerato che prese il nome da una cappella dedicata a san Gervasio. Gervasius fu perseguitato da Diocleziano a Milano intorno al 300.\nFra le stazioni di Botzaris e Pr\u00e9 Saint-Gervais, sulla \"rue de Bellevue\", tracciata nel 1812, si trovavano i sei mulini della \"butte de Beauregard\"."}
{"id": "2133543", "revid": "287204", "url": "https://it.wikipedia.org/wiki?curid=2133543", "title": "Quarto Campeonato Nacional de Clubes", "text": "Il Quarto Campeonato Nacional de Clubes (in italiano Quarto Campionato Nazionale di Club) \u00e8 stato la 4\u00aa edizione del massimo campionato brasiliano di calcio.\nFormula.\nPrimo turno: 2 gruppi di 20 squadre ciascuno con partite di sola andata. Passano alla fase successiva le migliori 10 di entrambi i raggruppamenti, le migliori 2 classificate non tra le prime dieci dei due gironi e le 2 squadre con il miglior rapporto entrate/pubblico non ancora qualificate secondo i criteri precedenti.\nSecondo turno: 4 gruppi con 6 squadre ciascuno. Ogni squadra affronta una volta le altre componenti del proprio gruppo e si qualifica alla fase seguente la migliore di ogni raggruppamento.\nTerzo turno: quadrangolare con partite di sola andata, si qualificano alla finale le prime 2 classificate.\nFinale: partita di sola andata."}
{"id": "2133544", "revid": "1632387", "url": "https://it.wikipedia.org/wiki?curid=2133544", "title": "Stati Uniti di Colombia", "text": "Stati Uniti di Colombia () fu il nome adottato dalla repubblica federale esistita dal 1863 al 1886 formata prevalentemente dagli attuali territori della Colombia e di Panama e piccole porzioni degli attuali Brasile e Per\u00f9. Subentrata nel 1861 alla Confederazione Granadina, il momento storico in cui fu ufficialmente proclamata coincise con la proclamazione della costituzione del 1863 (\"Constituci\u00f3n de Rionegro\"). Il Paese scelse di adottare un sistema politico federalista e liberale e i due decenni in cui esistette sono indicati a livello storiografico con l'espressione Olimpo Radicale (\"Olimpo Radical\").\nLa designazione \"Stati Uniti di Colombia\", assegnata in tal guisa in sintonia con le disposizioni della Costituzione di Rionegro, fu ufficialmente riservata dal 3 febbraio 1863. Tuttavia, l'atto appena menzionato and\u00f2 promulgato solo l'8 maggio dal partito dei liberali radicali, ovvero la fazione uscita vincitrice dalla guerra civile combattuta in Colombia dal 1860 al 1862. Tale repubblica, basata su modelli costituzionali europei, non tenne per\u00f2 conto delle differenze tra un sistema capitalista e un sistema che aveva appena salutato un'economia feudale. L'influenza delle idee liberiste e della politica del \"laissez-faire\" attir\u00f2 l'interesse di grandi investitori: la sostanziale indifferenza da parte dello Stato in materia commerciale, con la speranza che tale scelta avrebbe permesso di migliorare gli scambi locali, imped\u00ec di fatto il consolidamento di un'economia nazionale uniforme.\nDopo diversi anni di guerre civili intermittenti, nel 1886 il partito guidato da Rafael N\u00fa\u00f1ez proclam\u00f2 una nuova costituzione di spirito centralista che abol\u00ec gli Stati Uniti di Colombia, creando la Repubblica di Colombia.\nStoria.\nAlla fine del 1859, il generale Tom\u00e1s Cipriano de Mosquera comunic\u00f2 la secessione dello Stato Sovrano di Cauca (\"Estado Soberano del Cauca\") e, allo stesso tempo, dichiar\u00f2 guerra contro il governo della Confederazione Granadina, sperando di aumentare il peso specifico della regione di cui era a capo (corrispondente alla moderna Colombia meridionale) all'interno della confederazione. Il 18 luglio 1861 Mosquera espugn\u00f2 Bogot\u00e0 e si proclam\u00f2 presidente provvisorio della nazione. Uno dei suoi primi atti riguard\u00f2 la designazione del Paese, ribattezzato in \u00abStati Uniti di Nuova Granada\u00bb (\"Estados Unidos de Nueva Granada\"), una scelta di natura transitoria fino a quando Mosquera avrebbe optato per \u00abStati Uniti di Colombia\u00bb (\"Estados Unidos de Colombia\") nel novembre dello stesso anno.\nNel 1863, una volta cessata la guerra civile, fu convocata un'assemblea costituente a Rionegro (Antioquia) per redigere quella che sarebbe appunto diventata nota come Costituzione di Rionegro. Ai sensi della stessa, si adott\u00f2 il federalismo quale forma di stato permanente in Colombia e si confer\u00ec un'ampia autonomia alle suddivisioni amministrative, riducendo di conseguenza il potere del governo centrale. La Confederazione Granadina si concluse l'8 maggio con la firma della Convenzione che cambi\u00f2 ufficialmente il nome della nazione in Stati Uniti di Colombia, una realt\u00e0 composta da nove ripartizioni territoriali che avrebbero goduto di ampia libert\u00e0 nell'elezione dei propri governatori e del presidente nazionale. Simili misure furono prese poich\u00e9 i liberali temevano la grande fama che Mosquera aveva riscosso nei mesi antecedenti per via della vittoria nella guerra. La nuova carta fondamentale fu redatta dunque anche per limitare le funzioni esecutive e arginare abusi di potere, i quali, a giudizio dei conservatori, sarebbero stati gi\u00e0 compiuti dal generale sopraccitato a loro scapito. I radicali liberali difesero la proposta di un governo federale in cui l'autonomia regionale e le ulteriori suddivisioni amministrative risultassero tutelate in una qualche maniera tangibile. Si spiega cos\u00ec l'assenza della previsione di un esercito nazionale e la prospettiva di dar luogo ad una societ\u00e0 che godeva di diritti e libert\u00e0 tipici dello Stato di diritto, quali ad esempio la facolt\u00e0 di accedere all'istruzione e la presenza di un mercato libero, oltre che la previsione della libert\u00e0 religiosa.\nLe relazioni tra Chiesa e Stato furono interrotte perch\u00e9 i radicali ritennero che nessun culto religioso avrebbe dovuto intervenire negli affari interni, cosa che invece in precedenza la Chiesa cattolica aveva fatto. Il primato del governo liberale sulla Chiesa fu fortemente ribadito in tema di formazione scolastica oltre che, come detto, per quanto concerneva la suddivisione dei poteri. Il governo non si limit\u00f2 a dettare disposizioni che prevedevano comportamenti omissivi: nel 1861 infatti si procedette ad espropriare materialmente la Chiesa dei suoi possedimenti, tranne che dei luoghi dedicati al culto. Una simile decisione fu assunta pi\u00f9 che per timori di ordine pubblico perch\u00e9 si pensava che lasciandoli aperti (i luoghi di culto) ne avrebbe giovato l'economia, sebbene non mancarono disaccordi tra i liberali su questo modus operandi.\nLa Costituzione di Rionegro liberalizz\u00f2 le politiche sociali ed economiche, proclamando sulla scia di pensieri cari ai giuristi dell'epoca la libert\u00e0 di espressione orale e scritta, la libert\u00e0 di esercitare una professione o gestire una qualsivoglia attivit\u00e0 commerciale (ovviamente nei limiti della legalit\u00e0), la libert\u00e0 di stampa, la libera circolazione di merci e persone, la libert\u00e0 di culto, la libert\u00e0 di associazione, di possedere armi e munizioni e di commerciarle.\nCon riferimento alla presidenza centrale (c.d. \"presidencia de la uni\u00f3n\"), fu deciso che il mandato in carica di capo dello Stato sarebbe durato per due anni senza possibilit\u00e0 di rielezione immediata. La nomina del presidente doveva essere indiretta, nel senso che ciascuno dei nove stati (Panama, Antioquia, Magdalena, Bol\u00edvar, Santander, Boyac\u00e1, Cundinamarca, Tolima e Cauca) doveva scegliere il proprio candidato seguendo le procedure elettive variamente approvate dallo statuto di ciascuno stato; successivamente, ogni regione doveva esercitare un voto finalizzato ad eleggere il presidente nazionale sulla base dei candidati indicati dallo scrutinio. Risultava vincitore chi otteneva la maggioranza assoluta dei voti: in mancanza, si procedeva ad una nuova votazione a maggioranza semplice. Il 12 maggio, quattro giorni dopo la proclamazione della costituzione, i 61 delegati elessero Mosquera per governare per due anni fino al 1\u00ba aprile 1864, anno in cui si adottarono nuovi criteri per nominare il presidente. Durante il periodo in cui rimase in carica, Mosquera riusc\u00ec abilmente a camuffare la progressiva politica anticlericale in favore del liberalismo e ad oscurare i conservatori.\nNonostante le modalit\u00e0 elettive fossero state studiate in maniera certosina, insorsero diverse falle gestionali: nel giro di un ventennio videro infatti la luce ben 42 nuove costituzioni federali e, prima del 1876, le votazioni si susseguono con incessante frequenza. Incapaci di coordinarci efficacemente, gli stati non furono quasi mai in grado di votare in contemporanea per l'elezione del presidente nazionale. Solo dopo molto tempo si procedette a revisionare la costituzione in modo che (pure) le elezioni per il presidente di ogni stato avvenissero contemporaneamente in ogni divisione amministrativa. Poich\u00e9 la costituzione del 1863 irrimediabilmente ridusse il potere politico e militare di Bogot\u00e0, si formarono potenti eserciti regionali responsabili di una serie di guerre civili locali (circa 40) e di una sola a livello nazionale (la guerra civile del 1876 e del 1877). Nel 1884, i liberali santanderiani accusarono l'allora presidente Rafael N\u00fa\u00f1ez di aver interferito nelle politiche statali e gli dichiararono guerra. N\u00fa\u00f1ez incass\u00f2 il sostegno dei conservatori che formavano il Partito Nazionale: questi prevalse nel conflitto un anno dopo (1885) e prese la decisione di abolire gli Stati Uniti di Colombia e istituire la Repubblica di Colombia. Inoltre, in opposizione alle scelte precedenti, proclam\u00f2 una nuova costituzione basata sul centralismo.\nPolitica.\nOrdinamento dello Stato.\nNegli Stati Uniti di Colombia, la divisione dei poteri era tripartita nel ramo legislativo, esecutivo e giudiziario. Il primo era detenuto dal congresso, suddiviso a livello bicamerale in Camera dei rappresentanti e Senato. Per quest'ultimo ciascuno dei nove stati sovrani designava tre delegati, mentre la camera dei rappresentanti era composta da funzionari delle elezioni generali, con un rapporto pari a un membro per ogni 50.000 abitanti. Il presidente, eletto per un biennio e a maggioranza assoluta dei nove voti degli stati, era a capo del ramo esecutivo. In caso di parit\u00e0 di preferenze, si procedeva ad una nuova votazione per maggioranza semplice.\nIl diritto di voto in alcune regioni poteva essere esercitato da tutti i cittadini, mentre altri stati richiedevano un grado minimo di cultura e di alfabetizzazione quale prerequisito per l'accesso al voto. I funzionari pubblici erano nominati dal presidente con l'approvazione del Senato. Per esercitare le mansioni di pubblico ufficiale non era richiesta alcuna preparazione specifica, mentre per divenire giudice non era necessario conseguire prima studi di giurisprudenza, anche dove era previsto il suffragio in base all'alfabetizzazione.\nSuddivisioni amministrative.\nIl territorio degli Stati Uniti della Colombia fu diviso in nove stati federati: Antioquia, Bol\u00edvar, Boyac\u00e1, Cauca, Cundinamarca, Magdalena, Panama, Santander e Tolima. La designazione di essi avvenne nel 1863 ai sensi di quanto disposto dalla costituzione. Le ulteriori suddivisioni territoriali interne poteva variare in base alle decisioni assunte dalla giunta in carica nella regione. I cosiddetti territori nazionali (\"territorios nacionales\") erano delle regioni sottratte alla giurisdizione degli stati federati e facenti capo direttamente al governo di Bogot\u00e0.\nTra il 1861 e il 1864, la Capitale dell'Unione Bogot\u00e0 fu inserita in un Distretto Federale, venendo dunque separata dallo stato di Cundinamarca. Tuttavia, come detto, tale separazione dur\u00f2 poco e il suo territorio fu presto riunificato con quello di Cundinamarca.\nSimboli.\nIl 26 luglio 1861, il generale Tom\u00e1s Cipriano de Mosquera decise di cambiare il nome della nazione chiamandola Stati Uniti della Nuova Granada. Uno dei suoi primi decreti fu finalizzato a conferire alla nazione una nuova bandiera: si scelse di adottare la stessa utilizzata prima dalla Repubblica della Nuova Granada, ma con stelle bianche nella sua striscia blu che rappresentavano gli stati in cui era divisa la federazione.\nIl 20 settembre 1861 il nome del Paese fu nuovamente cambiato, stavolta in Stati Uniti della Colombia. Quando fu dichiarata la formazione della federazione, mutarono pure i simboli nazionali. Per questa ragione tutte le bandiere della Repubblica della Nuova Granada, della Confederazione Granadina e degli Stati Uniti di Nuova Granada furono abolite il 26 novembre dello stesso anno. Mosquera, che era ancora presidente provvisorio dell'Unione, emise un decreto del 26 novembre 1861 in cui si ordinava che le strisce fossero di nuovo orizzontali. Per quel che concerne lo stemma, Mosquera statu\u00ec che i simboli militari del paese sarebbero stati gli stessi di quelli della Confederazione Granadina con una piccola variante: sul nuovo drappo ci sarebbe stato un arco composto da 9 stelle a otto punte, le quali rappresentavano ciascuno degli stati sovrani in cui era divisa la Colombia.\nGeografia.\nL'Unione occupava una vasta e variegata porzione di territorio che si estendeva dalla cordigliera Orientale a quella Occidentale passando per quella Centrale, con il fiume Magdalena che costituiva l'arteria principale per la navigazione. Tale corso d'acqua attraversava vari stati, mentre l'istmo di Panama risultava isolato dal resto delle regioni da foreste e montagne. Le giungle impenetrabili nel sud e nell'ovest non permettevano di delineare i confini nazionali in modo chiaro, ragion per cui essi non furono mai definitivamente segnati sul terreno. A grandi linee, la Colombia era divisa in diverse regioni geografiche separate l'una dall'altra da vaste porzioni intermedie disabitate e/o inesplorate:\nRilievi.\nL'Unione era attraversata da sud a nord dalla catena montuosa delle Ande, divisa in tre tronconi vicino al confine tra la Colombia e l'Ecuador. Le vette della regione rendevano il Paese tra i pi\u00f9 montuosi nel continente e, del resto, oggi la situazione \u00e8 identica. \nPur essendo il pi\u00f9 esteso del Paese, lo stato di Cauca era uno dei pi\u00f9 pianeggianti; la Cordigliera Centrale e Occidentale attraversava alcune sezioni che corrispondevano ai suoi confini con Tolima e Antioquia. Tra gli stati pi\u00f9 montuosi vi erano invece questi ultimi due e Santander, quasi interamente occupati dalle Ande.\nIdrografia.\nI fiumi principali erano il Baud\u00f2, il fiume Pat\u00eda e il San Juan, che sfociano nell'Oceano Pacifico. L'Atrato, Cauca, il Magdalena, il Nech\u00ed, il Chagres e il Sin\u00fa, sfociano invece nel mar dei Caraibi. Come parte del bacino dell'Orinoco, i corsi d'acqua principali da segnalare sono i fiumi Guaviare, In\u00edrida, Meta e Vichada. Nelle giungle dell'Amazzonia, spiccano l'Apaporis, il Caquet\u00e1 e il Rio delle Amazzoni.\nTra le lagune e paludi che meritano di essere nominate vi sono sicuramente la Ci\u00e9naga Grande de Santa Marta, la Laguna de la Cocha e la Laguna de Tota.\nConfini.\nSecondo la costituzione, i limiti degli Stati Uniti della Colombia dovevano essere gli stessi del 1810, anno in cui si statu\u00ec la divisione tra il territorio del Vicereame della Nuova Granada, Capitaneria Generale del Venezuela e del Guatemala dai possedimenti portoghesi del Brasile. Fissati cos\u00ec i limiti settentrionali e meridionali, per la parte occidentale gli Stati Uniti di Colombia adoperarono le intese raggiunte in via provvisoria nel Trattato concluso con l'Ecuador il 9 luglio 1856. Tuttavia, i confini con le nazioni contigue non furono mai delineati formalmente e sono risultati a lungo controversi.\nLe demarcazioni delineate dagli Stati Uniti della Colombia, basate sull\"'uti possidetis\" del 1810, risultavano indicate in siffatta maniera:\nDemografia.\nNel ventennio di esistenza degli Stati Uniti di Colombia si effettuarono due censimenti della popolazione nazionale, rispettivamente nel 1864 e nel 1871, che non specificavano per\u00f2 a quale gruppo etnico appartenessero i cittadini. A causa del conflitto intestino, il censimento previsto per il 1859 fu rimandato al 1864. Le informazioni furono raccolte solo in alcune parti della nazione e la popolazione fu stimata nelle altre, presumendosi un totale di 2.694.487 abitanti.\nSecondo il censimento del 1871, la popolazione totale degli Stati Uniti di Colombia ammontava a 2.951.323 abitanti, di cui 1.434.129 uomini e 1.517.194 donne. Si stimava che gli aborigeni distribuiti entro i confini fossero circa 80.000. Tra tutti gli stati, i pi\u00f9 popolosi erano quelli di Boyac\u00e1, Cauca, Cundinamarca e Santander. \nLa legge 106 del 1875 istitu\u00ec l'Ufficio di Statistica Nazionale, il quale si preoccup\u00f2 di raccogliere le informazioni rilevate anche prima della sua fondazione.\nEconomia.\nL'economia dell'Unione colombiana consisteva principalmente nella commercializzazione di prodotti agricoli e manifatturieri, provenienti da diverse parti del Paese. Le prime industrie si svilupparono ad Antioquia, Santander e Cundinamarca. Le colture principali consistevano in cereali e legumi vari, oltre che in canna da zucchero e tabacco, prodotte soprattutto nelle aree rurali di Boyac\u00e1, Cundinamarca, nella valle del Cauca e nella zona costiera.\nLa possibilit\u00e0 di effettuare commerci senza regole particolari condusse all'apertura dei porti a potenze straniere diverse dalla Spagna, in particolare Impero britannico e USA. Tuttavia, poich\u00e9 ciascuno Stato intratteneva relazioni commerciali in maniera separata dagli altri, si verificavano generalmente disparit\u00e0 di trattamento.\nCultura.\nNonostante le crisi che coinvolsero spesso lo Stato, la Colombia visse uno dei suoi periodi intellettuali pi\u00f9 brillanti della sua storia. Le universit\u00e0, praticamente scomparse nel decennio precedente, furono riaperte nel 1867, permettendo agli studenti di intraprendere vari percorsi: tra questi si riportano giurisprudenza, filosofia, ingegneria, matematica e scienze naturali. In pi\u00f9 furono fondate scuole per la formazione degli insegnanti mentre nel frattempo giungevano in loco missioni straniere per promuovere l'istruzione superiore."}
{"id": "2133550", "revid": "767487", "url": "https://it.wikipedia.org/wiki?curid=2133550", "title": "Rein (gruppo musicale)", "text": "I Rein sono stati un gruppo folk punk italiano formato a Roma nel 1999.\nStoria.\nGuidati dal cantante e autore delle liriche Gianluca Bernardo, i Rein pubblicarono il primo album, \"Un'altra estate\", nel 2005 ed in questo periodo firmarono un contratto con un'etichetta indipendente romana, che rescinderanno poi a fine anno. Alla fine dello stesso anno, grazie alla collaborazione con la Free Hardware Foundation, il gruppo pubblic\u00f2 l'EP \"Est!\" con licenza Creative Commons Non commerciale - No derivate e l'Autorizzazione Diffusion della FHF, che consente, in abbinamento ad un'altra licenza, la libera esecuzione in pubblico per scopi non commerciali. All'album collabor\u00f2 anche Roberto Billi de I ratti della Sabina, coautore del brano \"I tram di Roma\". Fin dal primo album, i Rein pubblicano tutta la loro musica su Jamendo.\nTra il 2007 ed il 2008 il gruppo abbandon\u00f2 la SIAE per poter pubblicare le proprie opere con licenza libera. Nel maggio 2008 usc\u00ec il secondo album del gruppo, \"Occidente\", pubblicato sempre con licenza Creative Commons, anticipato nell'aprile 2007 dall'uscita del singolo, \"Grandtour\".\nDopo una buona attivit\u00e0 live, il 15 ottobre 2010 \u00e8 stato pubblicato il terzo album del gruppo, \"\u00c8 finita\", pubblicato sotto licenza Digital Online Commons, una modifica della pi\u00f9 tradizionale Creative Commons. L'album \u00e8 stato anticipato dal video di \"Sul tetto\", che si \u00e8 poi classificato al secondo posto nella sezione \"videoclip\" al MArteLive 2011.\nNell'aprile 2011 hanno suonato alla Giornata Mondiale della Terra a Villa Borghese insieme a Patti Smith e Carmen Consoli.\nIl 21 dicembre 2012 annunciano sull'home page del sito ufficiale lo scioglimento del gruppo."}
{"id": "2133551", "revid": "591237", "url": "https://it.wikipedia.org/wiki?curid=2133551", "title": "Carlo Spartaco Capogreco", "text": "Biografia.\nStorico, medico e saggista, dal 1994 al 2013, quasi ininterrottamente, ha insegnato Storia Contemporanea presso l\u2019Universit\u00e0 della Calabria (inizialmente come professore a contratto, dal 2012 come professore aggregato), dove, dal 2014, \u00e8 in servizio come professore associato. Si \u00e8 laueato a Torino nel 1980; Ha ottenuto l'Abilitazione scientifica nazionale a Professore associato nella tornata Asn 2012, e l'Abilitazione scientifica nazionale a Professore ordinario nella tornata 2018. \u00c8 membro del Consiglio scientifico del Centro Documentazione Ebraica Contemporanea di Milano, ed \u00e8 direttore della Collana editoriale \"Scatolanera\" della Casa Editrice Mimesis, Milano-Udine.\n\u00c8 considerato uno dei massimi esperti, a livello internazionale, nello studio e nella riscoperta dell'internamento civile fascista in Italia e nei Balcani. Tra i suoi temi di ricerca figurano inoltre: la Shoah nella Repubblica sociale italiana; le problematiche relative ai \"luoghi della memoria\" della Seconda guerra mondiale; la rimozione del \"passato scomodo\" ed il rapporto memoria-democrazia nell'Italia repubblicana.\n\u00c8 stato il primo storico italiano a ricostruire in una monografia (\"Ferramonti\", La Giuntina, Firenze 1987) le vicende di un campo di concentramento fascista. La pubblicazione di quel libro \u00e8 stata indicata come \u201cun momento cardinale in un processo che avrebbe rovesciato l'ottica largamente dominante nella storiografia del dopoguerra cos\u00ec come la percezione comunemente condivisa del passato fascista\". Alla storia di Ferramonti ed alla riscoperta del suo sito geografico ha dedicato grandi energie fin dal 1984, anno in cui ha pubblicato il primo di una lunga serie di articoli. Nel 1986 ne ha parlato in un convegno storico internazionale svoltosi in America; nel 1988 ha promosso la \u201cFondazione Ferramonti\u201d; nel 1996, ha inserito il sito di Ferramonti nella prima guida storico-geografica italiana sui \u201cluoghi della memoria\u201d, tant'\u00e8 che lo storico ed ex internato di Mauthausen Bruno Vasari ha scritto sulla rivista \"Triangolo Rosso\" che Capogreco \u201cha fatto conoscere Ferramonti al mondo intero\u201d. \nLa sua opera pi\u00f9 nota \u00e8 la ricerca sfociata nel 2004 \u2013 dopo oltre vent\u2019anni dedicati ad esplorare il \"sistema concentrazionario\" fascista \u2013 nella pubblicazione del volume \"I campi del duce\", (definito dal \"The Times Literary Supplement\" \"una pietra miliare della storiografia\"), edito in Italia da Einaudi e tradotto in diverse lingue straniere, in particolare in inglese, con la casa editrice Routledge (London-New York, 2019)\nSempre con Einaudi, figura tra gli Autori del \"Dizionario della Resistenza\", del \"Dizionario del fascismo\" e del \"Dizionario dell'Olocausto\" (pubblicati tra il 2001 e il 2004); mentre con Utet ha collaborato a \"La Shoah in Italia\" (Torino 2010) e con l\u2019 United States Holocaust Memorial Museum di Washington all\u2019\"Encyclopedia of Camps and Ghettos 1933 - 1945\"\nNel 1989 le sue ricerche hanno svelato il vero nome, il percorso umano ed il volto di Maria Eisenstein, autrice della prima testimonianza edita su un campo fascista: \"L\u2019internata numero 6\", un testo del 1944 rimasto pressoch\u00e9 sconosciuto, di cui Capogreco -dopo aver promosso, nel 1994, la seconda edizione insieme a Gianni Giovannelli - nel 2014, ha curato anche l'edizione critica.\nNell\u2019Aprile del 1995, ha promosso il primo convegno tenutosi in Italia (tra storici, educatori, amministratori, archivisti, sociologi ed altri \u201coperatori della memoria\") finalizzato al \u201crecupero\u201d dei siti storici della Seconda guerra mondiale (i cosiddetti \u201cluoghi della memoria\u201d) e a un possibile coordinamento tra organizzazioni e studiosi impegnati a tale scopo.\nNel 1998, per sua iniziativa, per la prima volta \u00e8 stata apposta sull'isola croata di Rab, una lapide di parte italiana in memoria degli internati del campo di concentramento fascista che vi aveva operato tra il 1942 e il '43. Nello stesso anno, \u00e8 stato uno dei soci fondatori della \"Associazione per la Storia e le Memorie della Repubblica\".\nNel 2007, col volume \"Il piombo e l\u2019argento\" (edito da Donzelli), ha ricostruito, la biografia e le imprese di Dante Castellucci, l'audace e carismatico partigiano Facio, che - dopo avere operato al fianco dei fratelli Cervi -, \u00e8 stato il comandante della banda \"Guido Picelli\", della Brigata Garibaldi-Parma. Per questo libro, che ha colmato un vuoto memoriale e storiografico, \u00e8 stato insignito del Premio \u201cDella Resistenza-Citt\u00e0 di Omegna\u201d e della cittadinanza onoraria del paese natale di Castellucci, Sant\u2019Agata di Esaro."}
{"id": "2133558", "revid": "2184720", "url": "https://it.wikipedia.org/wiki?curid=2133558", "title": "Sabato pomeriggio/Poster", "text": "Sabato pomeriggio/Poster \u00e8 il nono singolo a 45 giri di Claudio Baglioni, pubblicato in Italia dall'etichetta discografica RCA Italiana nel 1975.\nAccoglienza.\nIl disco fu pubblicato nel corso dell'estate 1975, come singolo trainante dell'album \"Sabato pomeriggio\", come era ormai consuetudine per Baglioni da diversi anni. Il singolo apparve nella classifica dei 45 giri pi\u00f9 venduti in Italia il 2 agosto alla quinta posizione, e rapidamente riusc\u00ec a raggiungere la vetta della classifica, scalzando dalla prima posizione \"Buonasera dottore\" di Claudia Mori. Il disco rimase in testa alla classifica per quindici settimane consecutive, e il suo posto fu preso il 29 novembre da \"Profondo rosso\", tema musicale dell'omonimo film di Dario Argento. Complessivamente \"Sabato pomeriggio\" rimase in top ten per 22 settimane, uscendone definitivamente il 20 dicembre. Alla fine dell'anno risulter\u00e0 essere il singolo pi\u00f9 venduto dell'anno.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nBrani.\nEntrambe le canzoni furono scritte da Claudio Baglioni e Antonio Coggio (anche produttore del brano e dell'album) per la musica, mentre il testo \u00e8 del solo Baglioni. Le versioni dei due brani differiscono da quelle degli album: \"Sabato pomeriggio\" infatti qui sfuma (nell'LP, invece, si concludeva con un richiamo di \"Aspettare)\", mentre \"Poster\" ha un'introduzione di pianoforte assente sull'album.\nLa melodia (e lo svolgimento armonico) della strofa di \"Poster\" hanno una fortissima somiglianza con \"Valsinha\", brano di Vin\u00edcius de Moraes e Chico Buarque De Hollanda (), interpretato (tra gli altri) da Mia Martini, Patty Pravo e Mina. Molte sono le cover realizzate del brano come quella dei New Trolls, incisa nel 1980 su singolo, quella di Mina, pubblicata nel 1985 nell'album \"Finalmente ho conosciuto il conte Dracula...\" e quella di Gianni Morandi inclusa nel suo LP dal vivo \"Morandi in teatro\" nel 1986."}
{"id": "2133565", "revid": "287204", "url": "https://it.wikipedia.org/wiki?curid=2133565", "title": "Francoise Hardy", "text": ""}
{"id": "2133572", "revid": "74419", "url": "https://it.wikipedia.org/wiki?curid=2133572", "title": "Telestar Piemonte", "text": ""}
{"id": "2133573", "revid": "599013", "url": "https://it.wikipedia.org/wiki?curid=2133573", "title": "Albert Meyong", "text": "Carriera.\nClub.\nArriva in Europa giovanissimo nelle file del ma dopo poco tempo viene girato al Vit\u00f3ria Set\u00fabal con il quale, nella stagione 2005 vince la Coppa del Portogallo grazie anche ad un suo gol in finale contro il Benfica.\nNell'estate 2005 passa al Belenenses e dopo solo una stagione, nonostante abbia segnato 17 reti, approda nella Liga Spagnola tra le file del Levante.\nIn Spagna, la situazione per Meyong, non \u00e8 delle migliori e dopo aver tentato fortuna nell'Albacete decide di tornare in Portogallo. Nel 2013 si trasferisce in Angola per giocare nel Kabuscorp. Dopo tre anni torna in Portogallo, al Vit\u00f3ria Set\u00fabal, con cui firma nel gennaio 2016 un contratto valido fino al giugno 2017 ."}
{"id": "2133574", "revid": "600229", "url": "https://it.wikipedia.org/wiki?curid=2133574", "title": "Cromatico", "text": ""}
{"id": "2133575", "revid": "729019", "url": "https://it.wikipedia.org/wiki?curid=2133575", "title": "Danube (metropolitana di Parigi)", "text": "Danube \u00e8 una stazione sulla linea 7 bis della Metropolitana di Parigi ed \u00e8 sita nel XIX arrondissement di Parigi.\nLa stazione.\nLa stazione venne aperta nel 1911 sulla linea 7 e quindi il 3 dicembre 1967 sull'attuale linea 7bis. Il suo nome venne mutuato dalla \"place du Danube\" (il Danubio \u00e8 il secondo fiume d'Europa), piazza che venne rinominata nel 1951 come \"place de Rhin-et-Danube\".\nQuesta stazione presenta la particolarit\u00e0 di essere costruita su fondamenta a forma di pilastro che scendono a pi\u00f9 di trenta metri per poggiarsi su di uno strato solido. Questa soluzione \u00e8 stata resa necessaria per la scarsa consistenza del terreno in passato adibito a miniera di gesso."}
{"id": "2133576", "revid": "188323", "url": "https://it.wikipedia.org/wiki?curid=2133576", "title": "Raggio (motociclo)", "text": ""}
{"id": "2133577", "revid": "74419", "url": "https://it.wikipedia.org/wiki?curid=2133577", "title": "Telestar Lombardia", "text": ""}
{"id": "2133579", "revid": "74419", "url": "https://it.wikipedia.org/wiki?curid=2133579", "title": "Telestar Liguria", "text": ""}
{"id": "2133581", "revid": "287204", "url": "https://it.wikipedia.org/wiki?curid=2133581", "title": "Fondle 'Em", "text": "Fondle \u2018Em Records era un'etichetta discografica con sede a New York. Fondata da Robert \u201cBobbito\u201d Garcia, l'etichetta rimase attiva dal 1995 al 2001. bobbito form\u00f2 l'etichetta dopo un'attenta riflessione sul fatto che la maggior parte dei rapper senza contratto che passavano dal \u201cThe Stretch Armstrong/Bobbito Show\u201d, un programma radio che co-conduceva con DJ Stretch Armstrong per WKCR 89.9 FM (la radio universitaria della Columbia University), non avevano un'etichetta adatta a valorizzare il loro talento.\nLa Fondle 'Em, insieme a Rawkus Records, Solesides, Stones Throw Records ed alcune altre indipendenti diede vita, alla fine degli anni '90, a quell'hip hop underground che si sarebbe posto come una valida alternativa all'hip hop mainstream. La Fondle 'Em si occup\u00f2 anche di dare una possibilit\u00e0 a personaggi come MF DOOM, Juggaknots e KMD, togliendoli dal limbo delle major. Tra le prime etichette statunitense, la Fondle 'Em diede una possibilit\u00e0 ad un rapper sudafricano, producendo il 12 pollici \"Blazetha Breaks\" dei Cashless Society.\nStoria.\nGli inizi.\nBobbito fonda l'etichetta nel 1995, pensando ad una compagnia basata esclusivamente sulla produzione di vinili. Molti dei primi lavoro dell'etichetta uscirono per \"Fondle 'Em Records, A Division Of Tickle 'Em Label Group, A Subsidiary Of Squeeze 'Em Entertainment\", in una sorta di presa in giro del mondo delle major. La prima uscita in assoluto per Fondle 'Em fu \"The Cenubites\", un EP di 7 canzoni, registrato da Kool Keith e Godfather Don. Molte delle canzoni dell'EP nacquero come demo taper per \u201cThe Stretch Armstrong/Bobbito Show,\u201d as well as outtakes from the Ultramagnetic MCs' \"The Four Horseman\" project. (Pi\u00f9 tardi, su richiesta dei fan e grazie alla accresciuta popolarit\u00e0 dell'album, la Fondle 'Em ristamp\u00f2 il progetto come \"The Cenobites LP\", sia in CD che in vinile).\nLa popolarit\u00e0 dell'etichetta crebbe tra il 1996 e il 1997, conquistando anche molti pareri favorevoli da parte della critica.\n\"Bobbito Garcia's Fondle 'Em label is indie all the way, and is also one of the most consistently compelling underground hip-hop labels you'll find. And although it still isn't sending out any promos, true heads will want to buy every new release on the label, since there hasn't been a bum one yet. Fondle 'Em started out partly as a gag with the now-infamous EP put out by the Cenobites...but Garcia's impeccable, yet twisted, taste and underground connections through his 'Stretch &amp; Bobbito' show on New York City's WKCR allow him to explore New York's fertile hip-hop underbelly, and document it on wax.\" - Brian Coleman, CMJ\nAir of an independent.\nNegli ultimi anni '90, la Fondle 'Em sia conoscere come un'etichetta indipendente di alto livello, ben lontano dalle richieste del mercato musicale e dall'universo delle etichette manstream e vicina agli artisti.\nTutti i prodotti Fondle 'Em ebbero come formato esclusivamente il vinile, se escludiamo la riedizione di Cenobites, e \"\" di MF DOOM. Il leggendario Fat Beats di Manhattan distribu\u00ec i dischi della Fondle 'Em in tutti gli Stati Uniti, anche online grazie a SandboxAutomatic.com.\nLa Fondle 'Em stamp\u00f2 un numero molto ridotto di copie, intorno alle poche migliaia per ogni uscita.\nEccezioni alla regola sono rappresentate dai pochi cd realizzati, tirati in circa 100.000 copie. Alcuni titoli, specialmente l'EP omonimo di Siah and Yeshua DapoED e l'album dei Juggaknots, \"Clear Blue Skies\", sono attualmente pezzi da collezione di valore notevole.\nFondle 'Em &amp; MF DOOM.\nL'artista pi\u00f9 conosciuta che sia mai passato dalla Fondle 'Em \u00e8 certamente MF DOOM. Bobbito conobbe MF DOOM negli anni '90, attraverso amici comuni e tramite Kurious Jorge dei \"Constipated Monkeys\", che con la prima etichetta di Bobbito, la Hoppoh Records, aveva pubblicato un album dal titolo \"A Constipated Monkey\".\nL'etichetta pubblic\u00f2 i primi due singoli di MF DOOM nel 1997 e un altro nel 1998, per poi pubblicare, nel 1999, il debutto solista del rapper, dal titolo \"\". Nello stesso periodo, la Fondle 'Em pubblic\u00f2 materiali inediti dalle sessions per \"Black Bastards\" dei KMD, realizzando un EP dal titolo \"Black Bastards Ruffs + Rares\".\nLa Fondle 'Em chiude.\nA fine 2001 Bobbito chiuse l'etichetta, con il disco-retrospettiva \"Farewell Fondle 'Em\".\nPer produrre il cd scelse di avvalersi della collaborazioni di un'altra etichetta indipendente newyorchese, la Definitive Jux.\nNelle note di copertina di \"Farewell Fondle 'Em,\" Bobbito motiv\u00f2 la sua scelta dicendo che l'etichetta stava seguenddo la linea intrapresa in precedenza dalla Fondle 'Em, ovvero quella di essere un polo d'attrazione per l'hip hop indipendente.\nMolti artisti che registrarono per Fondle 'Em ottennero un modesto successo underground anche dopo lo scioglimento dell'etichetta discografica, andando a ricollocarsi presso etichette come la Sub Verse Music e la Eastern Conference Records. Tra gli altri, Cage, the Arsonists, Scienz of Life ed MF Grimm."}
{"id": "2133586", "revid": "339392", "url": "https://it.wikipedia.org/wiki?curid=2133586", "title": "Look What's Happened to Rosemary's Baby", "text": ""}
{"id": "2133588", "revid": "858648", "url": "https://it.wikipedia.org/wiki?curid=2133588", "title": "Liga Repubblica Veneta", "text": ""}
{"id": "2133593", "revid": "1543377", "url": "https://it.wikipedia.org/wiki?curid=2133593", "title": "Ectopistes migratorius", "text": "Il piccione migratore o colomba migratrice (Ectopistes migratorius ()), oggi estinto, era un uccello di lunghezza fra i 30 e i 46\u00a0cm molto diffuso in passato nell'America del Nord anche se si pensa che fosse raro prima del XVI secolo all'inizio del XX secolo si estinse.\nA dispetto del nome italiano e di quello inglese di \"Passenger pigeon\", non si trattava propriamente di un piccione, quanto piuttosto di una tortora, strettamente imparentata con le tortore luttuose del genere \"Zenaida\".\nDescrizione.\nIl piccione viaggiatore presentava dimorfismo sessuale per dimensioni e colorazione. Il peso oscillava tra i 260 e i 340 g, mentre un maschio adulto era lungo circa 390-410 mm. Aveva la testa, la nuca e il retrocollo grigio-bluastri. Ai lati del collo e del mantello superiore c'erano piume iridescenti che sono state variamente descritte come di un bronzo brillante, viola o verde dorato, a seconda dell'angolo della luce. La parte superiore della schiena e le ali erano di un grigio pallido o ardesia sfumato di marrone oliva, che diventava marrone grigiastro sulle ali inferiori. La parte bassa della schiena e la groppa erano di un grigio blu scuro che diventava marrone grigiastro sulle penne copritrici della parte superiore della coda. Le penne copritrici maggiori e mediane delle ali erano grigio chiaro, con un piccolo numero di macchie nere irregolari vicino all'estremit\u00e0. Le penne primarie e secondarie dell'ala erano di colore bruno-nerastro con uno stretto bordo bianco sul lato esterno delle secondarie. Le due penne centrali della coda erano grigio brunastre e il resto era bianco.\nLa coda era caratteristica in quanto aveva bordi esterni bianchi con macchie nerastre che erano ben visibili in volo. La parte inferiore della gola e il petto erano riccamente roseo-rosso, sfumando in un rosa pi\u00f9 chiaro pi\u00f9 in basso, e in bianco sull'addome e sulle penne nascoste sotto la coda. Anche le copritrici sottocoda avevano alcune macchie nere. Il becco era nero, mentre i piedi e le gambe erano di un brillante rosso corallo. Aveva un'iride rosso carminio circondata da uno stretto anello rosso violaceo. L'ala del maschio misurava da 196 a 215 mm, la coda da 175 a 210 mm, il becco da 15 a 18 mm e il tarso da 26 a 28 mm.\nIl piccione migratore femmina adulta era leggermente pi\u00f9 piccola del maschio, misurando da 380 a 400 mm di lunghezza. Era pi\u00f9 opaca del piumaggio maschile, ed era di un marrone grigiastro sulla fronte, sulla corona e sulla nuca fino agli scapolari, e le piume ai lati del collo avevano meno iridescenza di quelle del maschio. La parte inferiore della gola e il petto erano di un grigio camoscio che si sviluppava in bianco sul ventre e sulle copritrici del sottocoda. Era pi\u00f9 marrone sulle parti superiori e marrone camoscio pi\u00f9 chiaro e meno rossiccio sulle parti inferiori rispetto al maschio. Le ali, il dorso e la coda erano simili nell'aspetto a quelli del maschio, tranne per il fatto che i bordi esterni delle penne primarie erano bordati di color cuoio o camoscio rosso. Le ali avevano pi\u00f9 macchie di quelle del maschio, la coda era pi\u00f9 corta e le zampe ei piedi erano di un rosso pi\u00f9 chiaro. L'iride della femmina era rosso arancio,mentre l'ala misurava da 180 a 210 mm, la coda da 150 a 200 mm, il becco da 15 a 18 mm e il tarso era da 25 a 28 mm.\nIl piccione migratore giovanile era simile nel piumaggio alla femmina adulta, ma mancava della macchia sulle ali ed era di un grigio-brunastro pi\u00f9 scuro sulla testa, sul collo e sul petto. Le piume sulle ali avevano frange grigio chiaro (descritte anche come punte bianche), che gli davano un aspetto squamato. Le secondarie erano bruno-nere con bordi chiari, e le penne terziarie avevano un lavaggio color ruggine. Anche le primarie erano bordate di un colore bruno-rossastro. Le piume del collo non avevano iridescenza. Le gambe e i piedi erano di un rosso opaco e l'iride era brunastra e circondata da uno stretto anello carminio. Il piumaggio dei sessi era simile durante il loro primo anno.\nDistribuzione.\nQuesto columbide viveva in tutta la parte centrale e orientale degli Stati Uniti d'America, nel Canada e pi\u00f9 raramente Guatemala, Bermude, Cuba, Francia, Austria, Norvegia, Russia e Messico\nAll'arrivo dei coloni europei in America, il piccione migratore era probabilmente la specie di uccello pi\u00f9 numerosa al mondo, con una popolazione globale probabilmente di diversi miliardi di individui.\nNel XVII secolo le colombe migratrici erano molto diffuse, ed esistono numerose prove a sostegno di tale affermazione:\nI nobili del tempo come il barone della Hontan descrivevano che era impossibile contarli durante le migrazioni, cos\u00ec come l'ornitologo Wilson, nel 1840 e J. Audubon poco dopo. Si raccontava, anche se probabilmente esagerando, che gli stormi in migrazione impiegassero interi giorni a transitare in una data localit\u00e0. Nel 1870 si scopr\u00ec una colonia nel Canada che ricopriva una superficie di 11 x 15 miglia. Erano talmente tanti che era impossibile sopportare lo sbattere delle loro ali quando ci si trovava vicino ai loro nidi (considerando che un singolo albero poteva contenere decine di nidi).\nIl declino inizi\u00f2 durante gli anni 1800 - 1870, a cui sopraggiunse un declino molto pi\u00f9 accentuato (negli anni 1870 - 1890). Si presuppone che l'ultimo esemplare di tale piccione fosse \"Martha\" morto il 1\u00ba settembre 1914 nello Zoo di Cincinnati, nell'Ohio.\nCause dell'estinzione.\nFra le varie cause che portarono all'estinzione della colomba migratrice:\nBiologia.\nAlimentazione.\nLe colombe migratrici si nutrivano di ghiande, castagne e frutta, semi di acero, di carpine e di olmo, ciliegie e le prugne selvatiche, le bacche di sambuco e quelle di molte altre piante.\nRiproduzione.\nNidificavano ponendo un unico uovo che covavano per circa due settimane. Il loro nido ricordava quello delle tortore e dei colombacci.\nNella cultura di massa.\nSono note tre ricostruzioni dell'uccello, le quali si trovano tutte nell'Extinction Park nel Parco Natura Viva.\nUno dei pochissimi esemplari di piccioni migratori, in Italia, \u00e8 esposto presso il Museo di storia naturale dell'Universit\u00e0 di Pisa\nAttualmente, esistono almeno 1.532 pelli di piccione migratore (insieme a 16 scheletri) tra le varie organizzazioni in giro per il mondo."}
{"id": "2133597", "revid": "31269", "url": "https://it.wikipedia.org/wiki?curid=2133597", "title": "ReGenesis", "text": "ReGenesis \u00e8 una serie televisiva canadese di fantascienza prodotta da The Movie Network e Movie Central insieme a Shaftesbury Films.\nLa serie \u00e8 stata trasmessa in anteprima in Canada da The Movie Network, mentre in Italia le prime due stagioni sono state trasmesse dal canale satellitare Jimmy, dalla piattaforma pay Mediaset Premium e dal canale in chiaro Iris.\nTrama.\nUna science-fiction che ruota intorno ad armi biologiche, organismi geneticamente modificati, embrioni clonati, sviluppo di virus killer. La serie si snoda attorno alla creazione di una task force per investigare sugli sviluppi della biotecnologia. Il direttore esecutivo della NorBAC \u00e8 Caroline Morrison mentre alla guida del laboratorio vi \u00e8 il biologo molecolare David Sandstr\u00f6m."}
{"id": "2133598", "revid": "84604", "url": "https://it.wikipedia.org/wiki?curid=2133598", "title": "Sale di Rochelle", "text": ""}
{"id": "2133600", "revid": "1543377", "url": "https://it.wikipedia.org/wiki?curid=2133600", "title": "Discografia di Brandy", "text": "Questa \u00e8 la discografia complessiva della cantante R&amp;B statunitense Brandy Norwood (conosciuta semplicemente come \"Brandy\"). La discografia comprende sette album in studio, un EP, 30 singoli, due DVD,23 video musicali,1 album video,1 video concerto e 21 colonne sonore, pubblicati tramite le case discografiche Atlantic Records e Epic Records sino al 2009, con la RCA Records dal 2010 al 2016 e sotto l'etichetta di propriet\u00e0 della cantaurice Brand Nu Inc dal 2017.\nSingoli.\n123456"}
{"id": "2133602", "revid": "767487", "url": "https://it.wikipedia.org/wiki?curid=2133602", "title": "Venomous Villain", "text": "Venomous Villain \u00e8 il secondo album realizzato d Daniel Dumile con lo pseudonimo \"Viktor Vaughn\". Il disco \u00e8 uscito per Insomniac il 3 agosto 2004."}
{"id": "2133607", "revid": "110290387", "url": "https://it.wikipedia.org/wiki?curid=2133607", "title": "Front Side Bus", "text": "Nei Personal Computer il Front Side Bus (FSB) \u00e8 il bus che trasporta i dati tra la CPU e il northbridge.\nIntroduzione.\nLa banda (o il throughput teorico massimo) del FSB viene determinata moltiplicando i byte delle word (voci) del processore per la frequenza di clock (cicli al secondo) per il numero di data transfer ad ogni ciclo. Ad esempio, un sistema con:\nha una banda di 4(byte) x 100(FSB) x 4(tc) = 1600 megabyte al secondo (MB/s).\nMolti produttori al giorno d'oggi descrivono la velocit\u00e0 del FSB in megatransfer al secondo (MT/s) e non in megahertz accorpando l'informazione di frequenza con quella di data transfer a ciclo.\nFunzionamento.\nIn base al processore utilizzato, alcuni computer possono avere anche il back side bus che collega la CPU alla cache. Questo bus, assieme alla cache connessa, \u00e8 molto pi\u00f9 veloce nell'accedere ai dati dell'FSB.\nFSB \u00e8 un nome alternativo per i bus dati ed indirizzi. Il FSB collega la CPU al resto dell'hardware attraverso un chipset che, di solito, \u00e8 diviso in northbridge e southbridge. A questo, poi, si collegano tutti gli altri bus della scheda madre, come il bus PCI e il bus AGP. Questi bus secondari, di solito, hanno una velocit\u00e0 che dipende dal FSB e non sono necessariamente sincroni ad esso."}
{"id": "2133613", "revid": "1305772", "url": "https://it.wikipedia.org/wiki?curid=2133613", "title": "Kristy, Are You Doing Okay?", "text": "Kristy, Are You Doing Okay? \u00e8 il terzo singolo estratto dall'ottavo studio album della band punk Offspring, \"Rise and Fall, Rage and Grace\".\nHa raggiunto la posizione numero 7 nella classifica Billboard Modern Rock Tracks.\nSignificato.\nLa canzone narra di una storia di abusi infantili accaduta veramente ad una bambina, amica d'infanzia di Dexter Holland.\nVideo.\nPubblicato inizialmente su AOL il 2 febbraio 2009 e solo successivamente su OffspringTV \u00e8 stato diretto da Lex Halaby.\nDopo gli ultimi due fatti per buona parte in grafica computerizzata, questo mostra almeno un membro del gruppo: Dexter Holland, il quale canta e suona con una chitarra il brano.\nIl video mostra il diario di Kristy nel quale lei stessa ha scritto di un evento traumatico. Un ragazzo nota questo ed inizia a sospettare che le sia successo qualcosa di spiacevole, ma non essendone certo non se la sente di parlare con lei e l'abbandona, lasciandola sola.\nNei concerti live Noodles \u00e8 solito concedersi il lusso di fumare una sigaretta mentre suona la canzone."}
{"id": "2133616", "revid": "1305772", "url": "https://it.wikipedia.org/wiki?curid=2133616", "title": "Coro Ernico", "text": "Il Coro Ernico \u00e8 un coro di musica polifonica fondato nel 1974 ad Alatri come formazione corale di sole voci maschili e due anni dopo assume il suo attuale assetto quale coro polifonico a quattro voci miste.\nAttivo soprattutto nel campo della musica sacra, spazia dalla musica medioevale (gregoriana, madrigali senesi) alle composizioni contemporanee.\nPi\u00f9 volte invitato presso la Santa Sede, \u00e8 stato coro guida in occasione del conferimento del titolo di Dottore della Chiesa a Santa Teresa del Bambin Ges\u00f9 (in Vaticano, in mondovisione); ha partecipato al Festival Internazionale \"Les Italiennes\", Clisson (Pays-de-la-Loire, Francia).\nNell'ambito dell'intensa attivit\u00e0 concertistica, si ricorda il Concerto tenutosi a Torino in occasione delle cerimonie per l'Ostensione della Sacra Sindone (2000). Ha conseguito il primo premio al XXI Concorso Nazionale di Vallecorsa (Fr) e, inoltre, ha effettuate diverse registrazioni televisive per programmi di RaiUno e Retequattro. Nel corso degli anni si sono susseguiti alla guida del Coro i Maestri Luigi Tarquini, Giuseppe Marchetti ed Ulderico Sarandrea; da ottobre 2003 e fino a settembre 2010 la direzione \u00e8 stata affidata al M\u00b0 Antonio D'Ant\u00f2, gi\u00e0 Direttore del Conservatorio \u201cLicinio Refice\u201d di Frosinone, con il quale \u00e8 stato avviato un intenso ed impegnativo studio della produzione dello stesso Licinio Refice, in occasione del cinquantenario della morte, con un programma monografico contenente, in modo particolare, la ripresa della Missa \u201cCantate Domino canticum novum\u201d. A settembre 2005 ha tenuto un concerto a Patrica (Fr) in occasione del Convegno internazionale di studi \"Licinio Refice e la musica sacra del primo Novecento\" con il patrocinio della Societ\u00e0 Italiana di Musicologia . Nel 2006 il Coro partecipa a concerti presso la Cattedrale di Frascati e la Basilica di Santa Cristina a Bolsena ed \u00e8 ospite a S. Giovanni Rotondo dove \u00e8 stato chiamato, oltre che ad animare la Santa Messa domenicale nella nuova Cattedrale dedicata a San Pio, soprattutto per l'allestimento di una monografia dedicata ad Alessandro De Bonis, di cui interpreta L'Agonia del Redentore, op.3, in prima esecuzione integrale in epoca moderna. Da alcuni anni collabora con l'Associazione Culturale \u201cAthena Arte Eventi\u201d di Roma che, sotto il Patronato del Vicariato di Roma e l'Alto Patronato del Presidente della Repubblica, cura l'allestimento della manifestazione \u201cGrande Musica in Chiesa\u201d nell'ambito della quale il Coro ha tenuto alcuni concerti in diverse Basiliche di Roma e del Lazio. Tra le attivit\u00e0 dell'Associazione rientra, ormai da pi\u00f9 di dieci anni, l'organizzazione e la cura delle celebrazioni nella ricorrenza del Miracolo Eucaristico dell'Ostia Incarnata di Alatri (1227-28), cui da ricordo e lustro attraverso l'organizzazione \u2013 nel mese di marzo - di una Mostra fotografica (giunta ormai alla sesta edizione) e di una Rassegna di Musica Sacra Corale (11\u00aa edizione) cui partecipano le pi\u00f9 importanti corali della nostra Regione e delle Regioni limitrofe.\nTradizionalmente, il coro termina ogni annata concertistica con un \"Concerto di Natale\" nella Chiesa di Santa Maria Maggiore ad Alatri. Ha ricevuto il Premio\nRefice della Regione Lazio.\nDa settembre 2010 a maggio 2013 il Coro \u00e8 stato diretto dal M\u00b0 Maurizio Sparagna.\nDa ottobre 2013 il Direttore Artistico \u00e8 il M\u00b0 Cristina Tarquini. Per gli accompagnamenti al pianoforte il Coro si avvale della preziosa collaborazione del M\u00b0 Gabriele Sarandrea."}
{"id": "2133617", "revid": "35692", "url": "https://it.wikipedia.org/wiki?curid=2133617", "title": "GT/s", "text": ""}
{"id": "2133620", "revid": "2730", "url": "https://it.wikipedia.org/wiki?curid=2133620", "title": "Mena d'Egitto", "text": "Nonostante le scarne notizie storiche sul suo conto, Mena \u00e8 considerato il santo pi\u00f9 popolare in Egitto.\nLa sua memoria ricorre il 15 del mese di Hathor (24 novembre) nella Chiesa copta ortodossa mentre l'11 novembre in quella cattolica e cristiana ortodossa ed \u00e8 considerato un santo miroblita.\nAgiografia.\nSebbene la sua esistenza non venga messa in dubbio, sono poche e tardive le sue notizie biografiche, le quali si rifanno molto evidentemente alla vita del martire san Gordio. Le uniche cose sul suo conto che si possono affermare con assoluta certezza sono le sue origini egiziane, il suo martirio e la sua sepoltura in patria. Di quasi nullo valore storico \u00e8 dunque la leggenda che lo vuole arruolato nell'esercito romano e divenuto in seguito eremita.\nLa leggenda.\nSecondo questa narrazione, Mena nacque in Egitto nell'anno 285, nella citt\u00e0 di Niceo, una localit\u00e0 presso la ben pi\u00f9 famosa Menfi. I suoi genitori erano cristiani asceti, particolarmente dediti alla spiritualit\u00e0 ma afflitti dalla mancanza di un figlio. Un giorno, durante una festa dedicata alla Vergine Maria, Eufemia (questo il nome della madre) stava pregando in lacrime di fronte ad un'icona della Madonna, supplicando il Signore di benedirla attraverso la nascita di un bambino. In risposta alla preghiera della donna, l'icona s'anim\u00f2 proferendo una parola: \"Amen\".\nAlcuni mesi dopo, infatti, Eufemia diede alla luce un bambino che chiam\u00f2 Mena. Eudossio, il padre di Mena, mor\u00ec quando questi aveva quattordici anni. Quindicenne, Mena si arruol\u00f2 come soldato semplice nell'esercito romano, deciso a sostenere la reputazione del padre, stabilendosi quindi in Algeria. La sua carriera militare fu per\u00f2 di breve durata poich\u00e9, avvertito delle persecuzioni scatenate dall'imperatore Diocleziano (286-305) mentre prestava servizio presso Cotyaeum, in Frigia, decise di abbandonare l'esercito e di ritirarsi nel deserto per vivere di preghiera e contemplazione come eremita.\nMena visse in queste localit\u00e0 sperdute, tra preghiera e digiuno, per cinque anni, fino a quando non intravide in una visione alcuni angeli che coronavano i martiri con splendide corone. Compreso il volere divino, Mena abbandon\u00f2 le zone desertiche e annunci\u00f2 il messaggio di Cristo tra gli idolatri. La \"Passio\" riferisce che un giorno, entrato nell'anfiteatro di Cotyaeum, il santo proclam\u00f2 ad alta voce di essere cristiano, attirando l'ira del prefetto del posto, Pirro, che ordin\u00f2 immediatamente il suo arresto.\nAlcune icone bizantine hanno illustrato la sequenza dei supplizi a cui Mena fu sottoposto: rinchiuso in prigione, in cui preg\u00f2 Dio, Mena venne ricondotto davanti al prefetto, il quale ordin\u00f2 la sua immediata fustigazione. Denudato completamente e steso a terra, l'eremita venne barbaramente flagellato; condotto poi nel deserto e legato ad un palo sotto il sole cocente, venne nuovamente torturato. Le torture non erano tuttavia finite: Mena venne trascinato su punte acuminate di ferro, colpito al volto con mazze e infine percosso con verghe. Infine, rivestito del saio monastico, Mena venne decapitato, secondo la tradizione, l'11 novembre del 309.\nReliquie.\nI soldati incaricati di eseguire la sentenza gettarono il corpo di Mena nel fuoco, ma esso per tre giorni rimase illeso. La sorella di Mena riusc\u00ec a corrompere i soldati, ottenendo il suo corpo che port\u00f2 via con s\u00e9. La giovane si imbarc\u00f2 quindi su una nave diretta ad Alessandria, dove pose il corpo del santo in una chiesa.\nAl termine delle persecuzioni, all'epoca del patriarca Atanasio di Alessandria, un angelo gli apparve e gli ordin\u00f2 di caricare il corpo di Mena su un dromedario e di portare la sua testa nel deserto dell'ovest. A un certo punto, presso il Lago Maryut, nelle vicinanze di Alessandria, il dromedario si ferm\u00f2 e si rifiut\u00f2 di avanzare. I Cristiani videro in questo segno un avvertimento di Dio, e seppellirono l\u00ec il corpo del santo."}
{"id": "2133625", "revid": "339392", "url": "https://it.wikipedia.org/wiki?curid=2133625", "title": "San Menna d'Egitto", "text": ""}
{"id": "2133627", "revid": "232134", "url": "https://it.wikipedia.org/wiki?curid=2133627", "title": "Kristy are you doing okay", "text": ""}
{"id": "2133628", "revid": "232134", "url": "https://it.wikipedia.org/wiki?curid=2133628", "title": "Kristy are you doing okay?", "text": ""}
{"id": "2133629", "revid": "110157", "url": "https://it.wikipedia.org/wiki?curid=2133629", "title": "Good Morning Spider", "text": "Good Morning Spider \u00e8 un il secondo album degli Sparklehorse pubblicato nel 1998."}
{"id": "2133630", "revid": "6923", "url": "https://it.wikipedia.org/wiki?curid=2133630", "title": "Quodvultdeus", "text": "Agiografia.\nSi hanno poche notizie della sua giovinezza. Nato in Africa, quasi certamente a Cartagine, fu ordinato diacono attorno al 421 da Agostino d'Ippona, al quale scrisse due lettere, una delle quali per chiedergli di scrivere un'opera sulle eresie. Agostino scrisse poi il \"De Haeresibus\", e lo dedic\u00f2 a Quodvultdeus. Lo studioso tedesco Kappelmacher sostenne, per\u00f2, che il diacono Quodvultdeus, che invi\u00f2 due lettere ad Agostino, non fosse da identificare con il Quodvultdeus vescovo.\nDal 435 circa al 454 fu vescovo di Cartagine, mantenendone il titolo anche dopo l'esilio del 439 fino alla morte. Critic\u00f2 aspramente i cristiani che si lasciavano affascinare pi\u00f9 dagli spettacoli come il circo che dalle opere e dagli esempi dei santi e dei martiri del loro tempo, attribuendo la calamit\u00e0 di quella regione ad una punizione di Dio per questo traviamento.\nAlla caduta di Cartagine nelle mani dei Vandali nel 439, Quodvultdeus rifiut\u00f2 di aderire all'arianesimo, professato dal re vandalo Genserico, e per questo fu costretto all'esilio con il clero a lui fedele, fra cui san Gaudioso. Furono imbarcati su navi in disuso prive di remi e di vele e raggiunsero fortunosamente Napoli, dove fra il 445 e il 451 scrisse il \"Libro delle promesse e delle predizioni di Dio\" e prese parte alla lotta contro il pelagianesimo.\nMor\u00ec nel 454 a Napoli e fu sepolto nelle catacombe di San Gennaro a Capodimonte.\nOpere.\nSecondo la critica recente si attribuiscono a Quodvultdeus 12 sermoni, che in precedenza erano attribuiti ad Agostino:\nInoltre il \"De promissionibus et praedictionibus Dei\", che solitamente figura tra le opere di Prospero di Aquitania, \u00e8 anche di Quodvultdeus.\n, infatti in esso si afferma la compatibilit\u00e0 e la concordia fra la dottrina cristiana e l'insegnamento di Ermete esposto nell\"Asclepius\", cosa che favor\u00ec l'accoglienza nelle biblioteche medievali delle opere di Ermete, considerato profeta pagano della rivelazione cristiana. Agostino invece, nel \"De civitate Dei\", aveva severamente condannato l\"Asclepio\".\nCulto.\nIl Martirologio romano fissa la memoria liturgica il 19 febbraio.\nNelle catacombe di San Gennaro a Capodimonte, dove fu seppellito, Quodvultdeus \u00e8 raffigurato in un mosaico tombale nella cosiddetta \"Cripta dei vescovi\"."}
{"id": "2133632", "revid": "93556", "url": "https://it.wikipedia.org/wiki?curid=2133632", "title": "Orlando Magic 2006-2007", "text": "La stagione NBA 2006-2007 fu la 18\u00aa stagione della storia degli Orlando Magic che si concluse con un record di 40 vittorie e 42 sconfitte nella regular season, il 3\u00ba posto nella Southeast Division e l'8\u00ba posto della Eastern Conference.\nNei playoff del 2007 la squadra venne eliminata al primo turno dai Detroit Pistons per 4-0.\nPlayoff.\nPrimo turno.\nGara 1\nGara 2\nGara 3\nGara 4\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2133634", "revid": "122806106", "url": "https://it.wikipedia.org/wiki?curid=2133634", "title": "Confederazione Granadina", "text": "La Confederazione Granadina (in spagnolo: Confederaci\u00f3n Granadina) fu il nome adottato da una repubblica federale corrispondente ai territori delle attuali Colombia e Panama.\nStoria.\nSuccesse nel 1858 alla Repubblica di Nuova Granada e fu sostituita nel 1863 dagli Stati Uniti di Colombia in seguito a una modifica della costituzione.\nEra inizialmente composta da otto Stati, che nel 1861 divennero nove.\nPresidenti della federazione.\nQuattro furono i presidenti della Confederazione:"}
{"id": "2133637", "revid": "232134", "url": "https://it.wikipedia.org/wiki?curid=2133637", "title": "Kristy are you doing ok", "text": ""}
{"id": "2133639", "revid": "232134", "url": "https://it.wikipedia.org/wiki?curid=2133639", "title": "Kristy are you doing ok?", "text": ""}
{"id": "2133642", "revid": "110157", "url": "https://it.wikipedia.org/wiki?curid=2133642", "title": "Dreamt for Light Years in the Belly of a Mountain", "text": "Dreamt for Light Years in the Belly of a Mountain \u00e8 il quarto ed ultimo album degli Sparklehorse pubblicato nel 2006."}
{"id": "2133651", "revid": "767487", "url": "https://it.wikipedia.org/wiki?curid=2133651", "title": "Repubblica della Nuova Granada", "text": "La Repubblica della Nuova Granada (in spagnolo: \"Rep\u00fablica de la Nueva Granada\") fu una repubblica formata principalmente dai territori degli attuali Colombia e Panama, oltre a piccole porzioni degli odierni Ecuador, Per\u00f9, Brasile, Costa Rica, Venezuela e Nicaragua. Fu creata dalla dissoluzione della Grande Colombia nel 1830.\nFu successivamente abolita con nel 1858 con la costituzione della Confederazione Granadina."}
{"id": "2133654", "revid": "22414", "url": "https://it.wikipedia.org/wiki?curid=2133654", "title": "Densit\u00e0 di energia", "text": ""}
{"id": "2133659", "revid": "247933", "url": "https://it.wikipedia.org/wiki?curid=2133659", "title": "Repubblica di Nuova Granada", "text": ""}
{"id": "2133662", "revid": "287204", "url": "https://it.wikipedia.org/wiki?curid=2133662", "title": "Cinque Lee", "text": ""}
{"id": "2133671", "revid": "1318658", "url": "https://it.wikipedia.org/wiki?curid=2133671", "title": "Pteronura brasiliensis", "text": "La lontra gigante o lontra gigante del Brasile (Pteronura brasiliensis ()) \u00e8 un mammifero carnivoro sudamericano. Con una lunghezza che pu\u00f2 raggiungere i 170 cm, \u00e8 il rappresentante pi\u00f9 lungo della famiglia dei mustelidi (Mustelidae), un gruppo di predatori di successo planetario. Ogni gruppo di lontre si stringe attorno a una coppia riproduttiva dominante ed \u00e8 estremamente coeso e cooperativo. Sebbene la specie sia generalmente pacifica, \u00e8 comunque territoriale e sono state osservate aggressioni tra membri di gruppi diversi. La lontra gigante \u00e8 un animale diurno e in quanto tale \u00e8 attiva esclusivamente durante le ore del giorno. \u00c8 la pi\u00f9 rumorosa tra le specie di lontre e sono state documentate vocalizzazioni distinte per indicare allarme, aggressivit\u00e0 e rassicurazione.\nLa lontra gigante \u00e8 diffusa nelle regioni centro-settentrionali dell'America del Sud, soprattutto lungo il Rio delle Amazzoni e nel Pantanal.\nIl suo areale si \u00e8 oggi ridotto considerevolmente ed \u00e8 molto discontinuo. Decenni di bracconaggio per la sua pelliccia vellutata, che raggiunse un picco notevole negli anni '50 e '60, ne hanno ridotto fortemente il numero di esemplari. Nel 1999 la specie \u00e8 stata dichiarata in pericolo di estinzione e la popolazione in natura \u00e8 oggi costituita da meno di 5000 esemplari. Le Guyane sono una delle ultime vere roccaforti della specie, presente in numero cospicuo anche nell'Amazzonia peruviana - dove gode pure di un buon livello di protezione. \u00c8 uno dei mammiferi pi\u00f9 minacciati dell'intera regione neotropicale. I principali fattori di minaccia sono il degrado e la perdita dell'habitat. La lontra gigante \u00e8 un ospite raro anche negli zoo: nel 2003 ve ne erano solamente 60 esemplari in cattivit\u00e0.\nLa lontra gigante ha sviluppato un'intera serie di adattamenti a uno stile di vita anfibio, tra cui una pelliccia straordinariamente fitta, una coda dalla forma simile a un'ala e piedi palmati. Predilige i fiumi e i torrenti, che sono soliti straripare durante la stagione delle piogge, ma si incontra anche in laghi e paludi. Costruisce vasti sistemi di tane in prossimit\u00e0 dei terreni di alimentazione, ripulendo vaste aree dalla vegetazione. La lontra gigante si nutre quasi esclusivamente di pesci, specialmente caracidi e pesci gatto, ma non disdegna granchi, tartarughe, serpenti e piccoli caimani. Non ha predatori naturali veri e propri, a parte l'uomo, ma compete per le risorse alimentari con altre specie, quali la lontra sudamericana, il giaguaro e i caimani.\nEtimologia.\nLa lontra gigante \u00e8 nota con molti nomi diversi. In Brasile viene chiamata \"ariranha\", dalla parola tup\u00ed \"ari'ra\u00f1a\", che significa \u00abgiaguaro d'acqua\u00bb (in portoghese \"on\u00e7a-d'\u00e1gua\"). In spagnolo viene spesso indicata come \"lobo de r\u00edo\" (\u00ablupo di fiume\u00bb) o \"perro de agua\" (\u00abcane d'acqua\u00bb), nomi particolarmente usati di frequente nei resoconti degli esploratori del XIX e dei primi anni del XX secolo. Tutti e tre questi nomi vengono tuttora utilizzati in America del Sud, con un certo numero di varianti regionali. \u00abLontra gigante\u00bb in spagnolo e portoghese si dice rispettivamente \"nutria gigante\" e \"lontra gigante\". Presso gli Achuar la specie \u00e8 nota come \"wankanim\", tra i Sanum\u00e1 come \"hadami\" e tra i Macushi come \"turara\". Il nome del genere, \"Pteronura\", deriva dalle parole greche \"pteron\" / \u03c0\u03c4\u03b5\u03c1\u03cc\u03bd (\u00abpenna\u00bb o \u00abala\u00bb) e \"oura\" / \u03bf\u1f50\u03c1\u03ac (\u00abcoda\u00bb) e si riferisce alla caratteristica forma ad ala della coda.\nTassonomia ed evoluzione.\nAll'interno della famiglia dei Mustelidi le lontre costituiscono una sottofamiglia a s\u00e9, quella dei Lutrini (Lutrinae), cui appartiene il genere \"Pteronura\", al quale la lontra gigante \u00e8 la sola specie ascritta. L'opera canonica Mammal Species of the World riconosce due sottospecie, \"P. b. brasiliensis\" e \"P. b. paraguensis\", ma la loro descrizione non troppo chiara ha portato gli studiosi del passato a descrivere numerosi sinonimi (l'ultima sottospecie, ad esempio, viene spesso chiamata \"P. b. paranensis\" in letteratura). \"P. b. brasiliensis\" \u00e8 diffusa nella parte settentrionale dell'areale, nei sistemi fluviali dell'Orinoco, del Rio delle Amazzoni e dei fiumi delle Guiane; a sud, \"P. b. paraguensis\" era presente in Paraguay, Uruguay, Brasile meridionale e Argentina settentrionale, ma potrebbe essere estinta nelle ultime tre regioni. L'Unione internazionale per la conservazione della natura (IUCN) considera dubbia la presenza della specie in Argentina e Uruguay. Per quanto riguarda l'Argentina, le indagini hanno dimostrato la presenza di piccole popolazioni relitte. \"P. b. paraguensis\" sembra essere pi\u00f9 piccola e pi\u00f9 socievole e differirebbe dalla cugina settentrionale nella dentatura e nella morfologia del cranio. Carter e Rosas, tuttavia, rifiutarono nel 1997 la suddivisione in due sottospecie, facendo notare che tale classificazione era stata convalidata un'unica volta, nel 1968, e che l'olotipo di \"P. b. paraguensis\" appare molto simile a \"P. b. brasiliensis\". Secondo la biologa Nicole Duplaix, la suddivisione in sottospecie \u00e8 di \u00abdubbio valore\u00bb.\nSi ritiene che un genere estinto, \"Satherium\", migrato nel Nuovo Mondo durante il Pliocene o il Pleistocene inferiore, sia il progenitore della lontra gigante. La lontra gigante condivide il continente sudamericano con tre delle quattro specie del genere \"Lontra\", endemico del Nuovo Mondo: la lontra sudamericana, la lontra australe e la lontra marina. (La quarta specie di \"Lontra\" \u00e8 la lontra nordamericana (\"Lontra canadensis\")) Nonostante la sovrapposizione degli areali, la lontra gigante sembrerebbe essersi evoluta indipendentemente da \"Lontra\". Il suo parente esistente pi\u00f9 prossimo sembra essere la lontra liscia (\"Lutrogale perspicillata\") dell'Asia: sono state infatti notate similitudini per quanto riguarda il comportamento, le vocalizzazioni e la morfologia del cranio. Entrambe le specie mostrano anche un forte legame di coppia e il coinvolgimento paterno nelle cure parentali. Resti fossili di lontra gigante sono stati rinvenuti in una grotta del Mato Grosso.\nLe analisi filogenetiche condotte da Koepfli e Wayne rilevarono cha la lontra gigante presentava le sequenze di divergenza pi\u00f9 elevate di tutta la sottofamiglia dei Lutrini e che costituisse un clade distinto separatosi tra 14 e 10 milioni di anni fa. I due studiosi ipotizzarono che nell'albero filogenetico la specie costituisse un ramo basale delle lontre o addirittura cadesse fuori dalla loro linea evolutiva, essendosi separata anche prima di altri mustelidi, come l'ermellino, la puzzola e il visone. Successive ricerche sul sequenziamento dei geni dei mustelidi, effettuate a partire dal 2005, collocano la divergenza della lontra gigante in un periodo successivo, tra gli 11 e i 5 milioni di anni fa: l'albero filogenetico corrispondente individua la divergenza di \"Lontra\" come primo ramo ad essersi separato tra i Lutrini e \"Pteronura\" come secondo, sebbene gli intervalli di divergenza si sovrappongano.\nDescrizione.\nLa lontra gigante si distingue chiaramente dalle altre lontre tanto per caratteristiche morfologiche quanto comportamentali. \u00c8 il rappresentante pi\u00f9 lungo della famiglia dei mustelidi, sebbene la lontra di mare sia pi\u00f9 pesante. I maschi misurano 150-170 cm dalla testa alla base della coda, le femmine 100-150 cm. La coda, forte e muscolosa, pu\u00f2 aggiungere altri 70 cm alla lunghezza totale del corpo. Vecchie testimonianze basate sull'esame di pelli o sull'avvistamento di esemplari in natura suggeriscono l'esistenza di maschi lunghi fino a 240 cm, ma la caccia intensiva ha probabilmente ridotto la presenza di individui cos\u00ec imponenti. Il peso \u00e8 di 26-32 kg per i maschi e di 22-26 kg per le femmine. La lontra gigante ha la pelliccia pi\u00f9 corta tra tutte le lontre: \u00e8 generalmente di colore marrone cioccolato, ma pu\u00f2 anche essere rossastra o fulva e sembrare quasi nera quando \u00e8 bagnata. La pelliccia \u00e8 cos\u00ec fitta che l'acqua non riesce a penetrare fino alla pelle. I peli di guardia intrappolano l'acqua e mantengono asciutta la lanugine sottostante; sono lunghi circa 8 mm, circa il doppio dei peli che formano la lanugine. La sua consistenza vellutata rende l'animale molto ricercato dai commercianti di pellicce e ha contribuito al suo declino. Delle macchie bianche o color crema, la cui forma \u00e8 unica per ciascun esemplare, ornano la gola e la regione sotto il mento e consentono di identificare i vari individui sin dalla nascita. Le lontre giganti usano queste macchie per riconoscersi e, quando incontrano altre lontre, si impegnano in un comportamento noto in inglese come \"periscoping\", mostrando l'un l'altro la gola e la parte superiore del petto.\nIl muso della lontra gigante \u00e8 corto e sfuggente e conferisce alla testa la forma di una palla. Le orecchie sono piccole e arrotondate. Il naso (o rinario) \u00e8 completamente ricoperto di pelo: rimangono visibili solamente le due narici a forma di fessura. I baffi altamente sensibili (vibrisse) consentono all'animale di percepire i cambiamenti della pressione dell'acqua e della corrente, un'abilit\u00e0 di grande aiuto per localizzare la preda. Le zampe sono corte e tozze e terminano con grandi piedi palmati dotati di artigli affilati. Perfettamente adattata ad uno stile di vita acquatico, la lontra gigante \u00e8 in grado di chiudere le orecchie e il naso quando si immerge sott'acqua.\nAll'epoca delle ricerche di Carter e Rosas la vista non era ancora stata studiata accuratamente, ma le osservazioni sul campo mostrano che l'animale caccia principalmente facendo affidamento sulla vista: sopra l'acqua, \u00e8 in grado di riconoscere gli osservatori a grande distanza. Il fatto che sia attiva esclusivamente durante il giorno suggerisce inoltre che la sua vista sia molto sviluppata, s\u00ec da essere di aiuto nella caccia e per evitare i predatori. In altre specie di lontra la vista \u00e8 generalmente normale o leggermente miope, sia a terra che in acqua. L'udito della lontra gigante \u00e8 acuto e il suo olfatto \u00e8 eccellente.\nLa specie possiede 2n = 38 cromosomi.\nBiologia.\nLa lontra gigante \u00e8 una specie di grandi dimensioni gregaria e diurna. Le testimonianze dei primi viaggiatori parlano di gruppi rumorosi che circondavano le barche degli esploratori, ma il comportamento della specie rimase poco pi\u00f9 che sconosciuto fino al lavoro pionieristico della Duplaix alla fine degli anni '70. Da allora, la preoccupazione per questa specie in via di estinzione ha fatto s\u00ec che essa divenisse l'oggetto di numerose ricerche, che hanno prodotto una gran mole di informazioni.\nVocalizzazioni.\nLa lontra gigante \u00e8 un animale particolarmente rumoroso, dotato di un complsso repertorio di vocalizzazioni. Tutte le lontre producono vocalizzazioni, ma in quanto a frequenza e volume la lontra gigante pu\u00f2 essere di gran lunga considerata la pi\u00f9 vocale. La Duplaix ha identificato nove suoni distinti, con ulteriori suddivisioni possibili, a seconda del contesto. Dei rapidi latrati - \"hah\" - o degli sbuffi improvvisi indicano un interesse immediato e un possibile pericolo. Un grido di volume oscillante pu\u00f2 essere emesso durante le finte cariche intimidatorie contro gli intrusi, mentre un ringhio di bassa intensit\u00e0 viene usato negli avvertimenti aggressivi. Mormorii e parlottii sono versi pi\u00f9 rassicuranti all'interno del gruppo. I fischi possono essere usati per avvisare intenzioni non ostili tra i vari gruppi, ma le prove a tale proposito sono limitate. I cuccioli appena nati squittiscono per attirare l'attenzione, mentre i giovani pi\u00f9 grandi gemono e si lamentano quando iniziano a partecipare alle attivit\u00e0 di gruppo. In un'analisi pubblicata nel 2014 sono stati catalogati 22 tipi distinti di vocalizzazioni negli adulti e 11 nei neonati. Ogni famiglia di lontre ha dimostrato di avere una propria firma audio unica.\nStruttura sociale.\nLa lontra gigante \u00e8 un animale altamente sociale e vive in gruppi familiari allargati. Ogni gruppo pu\u00f2 comprendere da due a 20 esemplari, ma generalmente il numero dei componenti oscilla tra quattro e otto. (Le testimonianze che parlano di un numero di esemplari pi\u00f9 grande potrebbero riferirsi a due o tre gruppi familiari che si alimentano temporaneamente insieme) I gruppi sono fortemente coesi: le lontre dormono, giocano, si spostano e si nutrono insieme.\nI membri del gruppo condividono i ruoli e si stringono attorno alla coppia riproduttiva dominante. La specie \u00e8 territoriale e i vari gruppi delimitano i propri territori con latrine, secrezioni ghiandolari e vocalizzazioni. \u00c8 stato segnalato almeno un caso di cambiamento al vertice del gruppo, con un nuovo maschio che ha preso il posto del vecchio maschio alfa, ma non \u00e8 stato possibile determinare le dinamiche di questa transizione. La Duplaix suggerisce una divisione tra esemplari \u00abresidenti\u00bb, ben stabiliti all'interno di un gruppo o di un territorio, ed esemplari \u00abtransienti\u00bb nomadi e solitari; tali categorie non sembrano essere rigide ed entrambe possono costituire una componente normale del ciclo vitale della lontra gigante. Secondo una teoria, sarebbe stata la presenza di prede localmente abbondanti, ma disperse su un territorio molto ampio, ad aver portato allo sviluppo della socialit\u00e0 tra i mustelidi e alla formazione di gruppi.\nSono stati documentati episodi di aggressioni tra un individuo e l'altro (conflitto \u00abintraspecifico\u00bb). La difesa contro gli intrusi sembra essere cooperativa: sebbene siano quasi sempre i maschi adulti a disputare gli scontri aggressivi, sono stati segnalati casi in cui le femmine alfa partecipano direttamente alla difesa del gruppo combattendo in prima linea. Nel Pantanal brasiliano \u00e8 stata osservata direttamente una violenta aggressione ai danni di un esemplare da parte di altre tre lontre nei pressi del confine di un territorio. In un altro caso, sempre in Brasile, \u00e8 stata rinvenuta la carcassa di un esemplare che presentava chiari segni di aggressione violenta da parte di altre lontre, inclusi morsi al muso e ai genitali, una modalit\u00e0 di attacco simile a quella mostrata dagli esemplari in cattivit\u00e0. Sebbene le aggressioni intraspecifiche non siano rare tra i grandi predatori, sono invece piuttosto infrequenti tra le altre specie di lontra; Ribas e Mour\u00e3o suggeriscono che il comportamento aggressivo possa essere correlato alla socialit\u00e0, anch'essa rara tra le altre lontre. Nonostante la loro indole tranquilla e pacifica, non bisogna sottostimare il comportamento aggressivo delle lontre giganti. I ricercatori sottolineano che anche tra i vari gruppi viene generalmente adottata la strategia di prevenire i conflitti. All'interno di un gruppo gli animali sono estremamente pacifici e collaborativi. Le gerarchie di gruppo non sono rigide e gli animali condividono facilmente i ruoli.\nRiproduzione.\nLe tane delle lontre giganti sono delle cavit\u00e0 che questi animali scavano negli argini dei fiumi, generalmente dotate di pi\u00f9 ingressi e pi\u00f9 camere interne. All'interno di queste tane, durante la stagione secca, le madri danno alla luce i piccoli. Nel parco statale del Cant\u00e3o le lontre scavano le loro cavit\u00e0 riproduttive sulle sponde delle lanche a partire pi\u00f9 o meno da luglio, quando il livello dell'acqua \u00e8 gi\u00e0 piuttosto basso. Partoriscono tra agosto e settembre e i piccoli escono per la prima volta dalla tana in ottobre e novembre, vale a dire nei mesi in cui il livello delle acque ragiunge il minimo e i pesci si concentrano sempre pi\u00f9 nei laghi e nei canali dotati di acqua sufficientemente alta. Ci\u00f2 rende pi\u00f9 facile per gli adulti catturare pesce a sufficienza per i piccoli che stanno crescendo, e per i cuccioli imparare a catturare i pesci. Il gruppo intero, compresi gli adulti che non si riproducono, che di solito sono fratelli maggiori dei cuccioli di quell'anno, collabora per catturare abbastanza pesce per i piccoli.\nLe informazioni dettagliate sulla riproduzione e sul ciclo vitale della lontra gigante sono scarse e quasi tutto quel che sappiamo a riguardo deriva dallo studio degli esemplari in cattivit\u00e0. Sembra che le femmine possano partorire in ogni periodo dell'anno, ma in natura le nascite sembrano raggiungere il picco durante la stagione secca. Il ciclo estrale \u00e8 di 21 giorni e le femmine sono ricettive alle \"avances\" sessuali per un periodo che varia da tre a dieci giorni. Lo studio degli esemplari in cattivit\u00e0 ha rivelato che sono sempre i maschi a iniziare la copulazione. Al Tierpark Hagenbeck, in Germania, sono stati osservati legami di coppia a lungo termine e casi di scelta personalizzata del partner; la copulazione avviene pi\u00f9 frequentemente in acqua. Le femmine hanno un periodo di gestazione di 65-70 giorni, trascorsi i quali danno alla luce da uno a cinque piccoli, con una media di due. Una ricerca protrattasi per oltre cinque anni su una coppia riproduttiva presso lo zoo di Cali, in Colombia, ha rilevato che l'intervallo medio tra una cucciolata e l'altra \u00e8 di sei-sette mesi, ma perfino di appena 77 giorni se nessun membro della cucciolata precedente era sopravvissuto. Altre fonti indicano un intervallo maggiore, addirittura compreso tra 21 e 33 mesi per le lontre in natura.\nLe madri danno alla luce piccoli ciechi ma ricoperti di pelliccia in una tana sotterranea in prossimit\u00e0 delle sponde del fiume e dei siti di pesca. I maschi partecipano attivamente all'allevamento dei cuccioli e la coesione familiare \u00e8 forte: anche i fratelli pi\u00f9 grandi collaborano all'allevamento, sebbene nelle settimane immediatamente successive alla nascita possano lasciare temporaneamente il gruppo. I cuccioli aprono gli occhi a quattro settimane, iniziano a camminare a cinque e sono in grado di nuotare con sicurezza tra le 12 e le 14 settimane. Sono svezzati a nove mesi e iniziano a cacciare con successo subito dopo. Raggiungono la maturit\u00e0 sessuale a circa due anni di et\u00e0 e sia i maschi che le femmine lasciano definitivamente il gruppo dopo due o tre anni. Cercano quindi un nuovo territorio per creare una famiglia propria.\nLa lontra gigante \u00e8 molto sensibile alle attivit\u00e0 umane quando alleva i suoi piccoli. Nessuna struttura, ad esempio, \u00e8 riuscita ad allevare cuccioli con successo senza aver fornito sufficienti misure di privacy ai genitori; lo stress causato dalle interferenze visive e acustiche umane pu\u00f2 portare a negligenza, abuso e infanticidio, nonch\u00e9 a una diminuzione della lattazione. Alcuni studiosi hanno anche ipotizzato, sebbene questo non sia stato sistematicamente confermato, che i turisti causino stress simili: l'interruzione della lattazione e della costruzione della tana, la diminuzione delle attivit\u00e0 di caccia e l'abbandono dell'area sono tutti potenziali rischi. A questa suscettibilit\u00e0 si accompagna una forte protezione nei confronti dei giovani. Tutti i membri del gruppo possono caricare aggressivamente gli intrusi, comprese barche con esseri umani a bordo.\nLa longevit\u00e0 massima documentata in natura \u00e8 stata di otto anni. In cattivit\u00e0 questa pu\u00f2 aumentare a 17 anni, con un record non confermato di 19. L'animale \u00e8 soggetto a tutta una serie di malattie, compresa la parvovirosi canina, nonch\u00e9 alle infestazioni da parassiti, come le larve di mosca e vari vermi intestinali. Altre cause di morte sono incidenti, gastroenteriti, infanticidio e crisi epilettiche.\nAlimentazione.\nLa lontra gigante \u00e8 un predatore apicale e lo status delle sue popolazioni riflette la salute generale degli ecosistemi fluviali. Si nutre principalmente di pesci, compresi ciclidi, caracidi (come i piranha) e pesci gatto. Nel corso di uno studio della durata di un anno basato sull'analisi delle deiezioni di questa specie nell'Amazzonia brasiliana sono stati rinvenuti resti di pesci in tutti i campioni fecali esaminati. Pesci dell'ordine dei Perciformi, in particolare ciclidi, erano presenti nel 97% delle deiezioni; i Caraciformi, come i caracidi, nell'86%. I resti appartenevano a specie di pesci di medie dimensioni che sembrano preferire acque relativamente poco profonde, il che indica che la lontra gigante cacci probabilmente basandosi sulla vista. Le specie preda erano anche creature sedentarie che generalmente nuotano solo per brevi distanze: anche questo potrebbe aiutare la lontra gigante nella predazione. Anche la caccia in acque poco profonde si \u00e8 rivelata pi\u00f9 remunerativa: il pi\u00f9 elevato tasso di successo nella caccia \u00e8 stato riscontrato in acque dalla profondit\u00e0 inferiore a 60 centimetri. La lontra gigante sembra essere un predatore opportunista che cattura le specie localmente pi\u00f9 abbondanti. Nel caso i pesci non siano disponibili, le lontre possono catturare granchi, serpenti e perfino piccoli caimani e anaconde.\nLa specie pu\u00f2 cacciare da sola, in coppia o in gruppo, facendo affidamento sulla vista acuta per localizzare la preda. In alcuni casi pi\u00f9 esemplari dello stesso gruppo che cacciano individualmente possono far credere erroneamente che stiano cacciando insieme; una caccia veramente coordinata pu\u00f2 aver luogo solo quando la preda non pu\u00f2 essere catturata da una sola lontra gigante, come nel caso di piccole anaconde e giovani caimani neri. La lontra gigante sembra prediligere i pesci che rimangono generalmente immobili sul fondo dei fiumi in acque limpide. L'inseguimento \u00e8 rapido e caotico, fatto di affondi e rapidi cambi di direzione attraverso le secche, e sono pochi i casi in cui l'attacco va a vuoto. La lontra pu\u00f2 attaccare sia dall'alto che dal basso, ruotando solo all'ultimo istante per afferrare la preda tra le fauci. Una volta catturata, la preda viene consumata immediatamente: la lontra afferra saldamente il pesce tra le zampe anteriori e lo inizia a mangiare rumorosamente partendo dalla testa. Carter e Rosas hanno scoperto che gli esemplari adulti in cattivit\u00e0 consumano quotidianamente una quantit\u00e0 di cibo pari a circa il 10% del loro peso corporeo, circa 3 chilogrammi, un dato in linea con i risultati ottenuti dalle osservazioni in natura.\nEcologia.\nHabitat.\nLa lontra gigante \u00e8 una specie anfibia, sebbene sia prevalentemente terricola. Vive nei fiumi e nei torrenti, che sono soliti straripare durante la stagione delle piogge, ma si incontra anche nelle sorgenti d'acqua dolce e nei laghi permanenti. Lungo un torrente del Suriname abitato da questa specie si incontrano quattro tipi diversi di vegetazione: una foresta d'alto fusto ripariale, un ambiente misto formato da paludi inondate e foreste d'alto fusto paludose, una foresta di basso fusto inondata e delle isole erbose e dei prati galleggianti all'interno del torrente stesso. La Duplaix ha identificato due fattori fondamentali nella selezione dell'habitat: abbondanza di cibo, che sembra essere correlata ad acque poco profonde, e argini a bassa pendenza dotati di una buona copertura e di un facile accesso agli ambienti acquatici preferiti. La lontra gigante sembra prediligere acque limpide e nere con fondali rocciosi o sabbiosi alle acque limacciose, saline e bianche.\nLe lontre giganti utilizzano le aree lungo i fiumi per costruire tane, bivacchi e latrine. Durante la costruzione dei loro bivacchi, rimuovono quantit\u00e0 significative di vegetazione. Una fonte indica che questi bivacchi misurano al massimo 28 m di lunghezza e 15 di larghezza e sono ben segnalati con secrezioni ghiandolari, urina e feci che indicano il possesso del territorio. Carter e Rosas hanno rinvenuto aree che misurano mediamente un terzo delle dimensioni sopra indicate. Le lontre giganti stabiliscono delle latrine comuni accanto al bivacco e scavano tane munite di vari ingressi, situati per lo pi\u00f9 sotto sistemi di radici o alberi caduti. Durante uno studio furono trovati dai tre agli otto bivacchi, raggruppati intorno alle aree di alimentazione. Nelle aree che vengono stagionalmente allagate, la lontra gigante pu\u00f2 abbandonare i bivacchi durante la stagione delle piogge, disperdendosi nelle foreste allagate in cerca di prede. Le lontre giganti possono stabilirsi permanentemente nelle localit\u00e0 da loro predilette, spesso situate a una certa altezza dal fiume. In questi casi le loro dimore possono diventare piuttosto estese ed essere munite anche di \u00abuscite dal retro\u00bb che danno sulla foresta e sulla palude, lontano dall'acqua. Le lontre non visitano o marcano quotidianamente ogni sito, ma di solito li pattugliano tutti; quasi sempre questo compito viene effettuato al mattino da un paio di esemplari.\nLe ricerche sul campo hanno luogo generalmente durante la stagione secca e pertanto la nostra comprensione sull'utilizzo dell'habitat da parte di questa specie rimane parziale. Presso tre gruppi di lontre dell'Ecuador, durante la stagione secca, i territori presentavano dimensioni comprese tra 0,45 e 2,79 chilometri quadrati. Secondo Utreras i requisiti e la disponibilut\u00e0 dell'habitat differiscono notevolmente nella stagione delle piogge: lo studioso ha stimato che in questo periodo i gruppi di lontre occupino territori compresi tra 1,98 e 19,55 chilometri quadrati. Altri ricercatori indicano dimensioni medie di 7 chilometri quadrati e fanno notare una forte correlazione inversa tra la socialit\u00e0 e le dimensioni dell'home range; questa specie altamente sociale, infatti, presenta home range pi\u00f9 piccoli di quelli che ci potremmo aspettare per una specie delle sue dimensioni. Le densit\u00e0 di popolazioni rilevate variano da un massimo di 1,2 esemplari per chilometro quadrato registrati nel Suriname a un minimo di 0,154 nella Guyana.\nPredazione e competizione.\n\u00c8 possibile affermare che le lontre giganti adulte che vivono in gruppi familiari non abbiano veri e propri predatori naturali, nonostante alcune testimonianze parlino di predazioni da parte di caimani neri in Per\u00f9 e di jacar\u00e9 nel Pantanal. Inoltre, gli esemplari solitari e i giovani possono essere vulnerabili agli attacchi di giaguari, puma e anaconda, ma i casi riportati si basano su testimonianze storiche, non sull'osservazione diretta. I cuccioli sono pi\u00f9 vulnerabili e possono essere catturati dai caimani e da altri grandi predatori, anche se gli adulti tengono costantemente d'occhio i giovani quando si allontanano dalla tana e cercano di contrastare possibili predatori. Quando \u00e8 in acqua, la lontra gigante \u00e8 minacciata da animali che non vogliono propriamente predarla: le anguille elettriche e le razze d'acqua dolce possono essere potenzialmente mortali nel caso una lontra entri loro in contatto, mentre i piranha possono essere almeno in grado di sferrare morsi a una lontra gigante, come evidenziato dalle cicatrici presenti su certi individui.\nTuttavia, anche senza essere direttamente predata, la lontra gigante deve comunque competere con altri predatori per le risorse alimentari. La Duplaix ha ben documentato l'interazione tra questa specie e la lontra sudamericana. Nonostante le due specie siano simpatriche (cio\u00e8 occupano lo stesso areale) durante determinate stagioni, non sembra esserci alcun conflitto vero e proprio. La pi\u00f9 piccola lontra sudamericana \u00e8 molto pi\u00f9 timida, meno rumorosa e meno socievole; grande circa un terzo della lontra gigante, \u00e8 pi\u00f9 vulnerabile ai predatori e pertanto il suo carattere sfuggente gioca a suo favore. Essendo attiva durante il crepuscolo e la notte, riduce le probabilit\u00e0 di trovarsi in conflitto con la lontra gigante, che al contrario \u00e8 una specie diurna. Anche l'orientamento alimentare verso prede pi\u00f9 piccole, i tipi di dimora diversi e la predilezione per altri tipi di acqua riducono ancora di pi\u00f9 l'interazione tra le due specie.\nAltre specie che predano risorse alimentari simili sono i caimani e i grandi pesci dalla dieta ittiofaga, come l'anguilla elettrica e i grandi pesci gatto. Due specie diverse di delfino di fiume, il tucuxi e il boto, potrebbero potenzialmente competere con la lontra gigante, ma il diverso tipo di utilizzo del territorio e di preferenze alimentari suggeriscono che la competizione, se esistente, deve essere davvero minima. Inoltre, Defler ha osservato associazioni tra lontre giganti e boto e ha ipotizzato che questi ultimi possono trarre beneficio dai pesci che riescono a sfuggire alle lontre. Un altro potenziale concorrente \u00e8 il caimano dagli occhiali, ma la Duplaix non ha riscontrato alcun conflitto con esso in Suriname.\nConservazione.\nLa IUCN classifica la lontra gigante come \u00abspecie in pericolo\u00bb (\"Endangered\") dal 1999; fino ad allora, essa era sempre stata considerata \u00abspecie vulnerabile\u00bb (\"Vulnerable\") dal 1982, anno in cui furono a disposizione i primi dati sufficienti per poter ascrivere la specie a una delle diverse categorie di rischio. Essa figura inoltre nell'Appendice I della Convenzione sul commercio internazionale delle specie minacciate di estinzione (CITES): ogni genere di commercio dell'animale o di prodotti da esso ricavati \u00e8 vietato.\nMinacce.\nLa lontra gigante deve affrontare una serie di gravi minacce. Il bracconaggio ha costituito a lungo un problema. Le statistiche mostrano che tra il 1959 e il 1969 la sola Amazzonia brasiliana forniva dalle 1000 alle 3000 pelli all'anno. La specie venne talmente decimata che il numero di pelli scese ad appena 12 nel 1971. L'istituzione della CITES nel 1973 port\u00f2 finalmente a una riduzione significativa della caccia, anche se la domanda non scomparve del tutto: negli anni '80, una pelle poteva raggiungere un prezzo di 250 dollari sul mercato europeo. A rendere pi\u00f9 facile il massacro ha influito la relativa mancanza di timore delle lontre e la loro tendenza ad avvicinarsi agli esseri umani. Esse sono estremamente facili da cacciare, essendo attive durante tutto il giorno e molto curiose. Inoltre, il relativamente tardo raggiungimento della maturit\u00e0 sessuale e la complessa vita sociale hanno reso la caccia particolarmente disastrosa per la specie.\nPi\u00f9 recentemente, le minacce principali sono divenute la distruzione e il degrado dell'habitat: gli studiosi prevedono un'ulteriore diminuzione del 50% del numero di esemplari entro i 20 anni successivi al 2004 (un periodo pari a circa tre generazioni di lontre giganti). In genere sono i taglialegna a penetrare per primi all'interno della foresta pluviale, ripulendo la vegetazione lungo gli argini dei fiumi. A questi seguono gli agricoltori, che con le loro attivit\u00e0 impoveriscono sempre di pi\u00f9 il terreno e frammentano l'habitat. Man mano che l'attivit\u00e0 umana si espande, gli home range delle lontre giganti diventano sempre pi\u00f9 isolati e i subadulti che partono alla ricerca di un nuovo territorio non riescono a creare gruppi familiari. Minacce specifiche che provengono dalle attivit\u00e0 umane sono il disboscamento insostenibile degli alberi di mogano in certe parti dell'areale della lontra e le elevate concentrazioni di mercurio, un sottoprodotto dell'estrazione dell'oro, nei pesci di cui si nutre. L'inquinamento delle acque provocato dall'estrazione mineraria, dall'estrazione di combustibili fossili e dall'agricoltura costituisce un grave pericolo: le concentrazioni dei pesticidi e di altre sostanze chimiche aumentano a ogni fase della catena alimentare e possono portare all'avvelenamento dei predatori apicali, come la lontra gigante.\nUn'ulteriore minaccia \u00e8 costituita dal conflitto con i pescatori, che spesso considerano la lontra gigante come un elemento di disturbo (vedi sotto). Anche l'ecoturismo pone delle sfide: sebbene sia un'attivit\u00e0 economica remunerativa per i locali e utile anche sul piano della sensibilizzazione verso gli animali, per sua natura spinge la specie a entrare sempre pi\u00f9 in contatto con gli esseri umani, arrecando anche disturbo alla specie, sia indirettamente che direttamente. Per mantenere popolazioni selvatiche vitali \u00e8 necessaria l'introduzione di una serie di restrizioni sull'utilizzo del suolo e sull'intrusione umana nell'habitat. Schenck \"et al.\", che hanno intrapreso un ampio lavoro di studio sul campo in Per\u00f9 negli anni '90, suggeriscono l'istituzione di specifiche zone \u00abvietate\u00bb nei punti dove la specie viene pi\u00f9 frequentemente osservata, compensata dalla creazione di torri e piattaforme che consentano ai turisti di osservare l'animale. Allo scopo di garantire ulteriore protezione \u00e8 stato proposto di limitare in qualsiasi momento il numero di turisti, di proibire la pesca e di introdurre una distanza di sicurezza minima di 50 metri.\nDistribuzione e popolazione.\nL'areale sudamericano della lontra gigante si \u00e8 ridotto quasi dell'80%. Sebbene la specie sia ancora presente in un certo numero di Paesi della parte centro-settentrionale del continente, essa \u00e8 continuamente sottoposta a un considerevole stress. La IUCN indica che la lontra gigante \u00e8 presente in Bolivia, Brasile, Colombia, Ecuador, Guyana, Guyana francese, Paraguay, Per\u00f9, Suriname e Venezuela. A causa delle estinzioni locali, l'areale della specie \u00e8 divenuto discontinuo. Il numero totale degli esemplari \u00e8 difficile da stimare. Uno studio della IUCN del 2006 ha ipotizzato che rimangano tra le 1000 e le 5000 lontre. Un tempo la specie era molto diffusa in Bolivia, ma oggi il Paese \u00e8 divenuto una \u00abmacchia nera\u00bb sulle mappe di distribuzione a seguito del bracconaggio protrattosi tra gli anni '40 e '70; nel 2002 nel Paese \u00e8 stata stimata la presenza di una popolazione relativamente in salute, ma ancora piccola, di 350 esemplari. La specie \u00e8 probabilmente scomparsa dal Brasile meridionale, ma nella parte occidentale del Paese la diminuzione della pressione venatoria nel Pantanal, una regione di fondamentale importanza per la conservazione della specie, ha portato alla ricolonizzazione dell'area: secondo una stima nella regione vivrebbero 1000 o pi\u00f9 esemplari.\nNel 2006 il maggior numero di esemplari viveva nell'Amazzonia brasiliana e nelle zone limitrofe. Una popolazione consistente vive nelle zone umide lungo il corso medio del fiume Araguaia, in particolare all'interno del parco statale del Cant\u00e3o, che, con le sue 843 lanche e le sue vaste superfici di foresta allagata e paludi, costituisce uno dei migliori habitat per questa specie di tutto il Brasile.\nIl Suriname possiede ancora una copertura forestale significativa e una vasta rete di aree protette, molte delle quali ospitano la lontra gigante. La Duplaix, tornata nel Paese nel 2000, trov\u00f2 la lontra gigante ancora presente nel Kaburi Creek, un \u00abgioiello\u00bb di biodiversit\u00e0, anche se la crescente presenza umana e l'utilizzo del suolo fanno temere che, prima o poi, la specie non possa pi\u00f9 essere in grado di trovare un habitat adatto per stabilire i suoi bivacchi. In un rapporto per il World Wildlife Fund del 2002, la Duplaix ha espresso con toni enfatici l'importanza del Suriname e delle altre Guiane:\nAltri paesi hanno assunto un ruolo guida nell'istituzione di aree protette in America del Sud. Nel 2004 il Per\u00f9 ha creato una delle aree protette pi\u00f9 grandi al mondo, il parco nazionale Alto Pur\u00fas, di dimensioni simili a quelle del Belgio. Il parco ospita molte specie di piante e animali in via di estinzione, tra cui la lontra gigante, e detiene il record mondiale per quanto riguarda la diversit\u00e0 di mammiferi. La Bolivia ha designato area protetta d'acqua dolce una rete di zone umide pi\u00f9 estesa della Svizzera nel 2001; anche qui \u00e8 presente la lontra gigante.\nInterazioni con i popoli indigeni.\nIn tutto il suo areale la lontra gigante interagisce con i popoli indigeni, che spesso praticano tecniche di caccia e pesca tradizionali. Uno studio effettuato presso cinque comunit\u00e0 indigene della Colombia lascia ipotizzare che l'atteggiamento dei nativi verso questa specie costituisca una minaccia: le lontre sono spesso considerate un animale fastidioso che interferisce con le attivit\u00e0 di pesca e talvolta vengono uccise. Anche quando sono stati informati dell'importanza della specie per l'ecosistema e del pericolo di estinzione che corre, gli intervistati hanno mostrato uno scarso interesse a continuare a convivere con la specie. Gli scolari, tuttavia, hanno avuto un'impressione pi\u00f9 positiva dell'animale.\nIn Suriname la lontra gigante non figura tra le specie tradizionalmente oggetto di caccia, il che gioca a favore della sua protezione. (Un ricercatore ha ipotizzato che la lontra gigante possa essere cacciata solamente in casi disperati, dato il sapore orribile delle sue carni.) L'animale a volte annega nelle reti poste nei fiumi e, a quanto afferma la Duplaix, alcuni esemplari mostrano i segni di ferite da machete probabilmente arrecate dai pescatori, ma \u00abla tolleranza \u00e8 la regola\u00bb in Suriname. Tuttavia, nel 2002, \u00e8 stato osservato un comportamento differente presso le lontre del Paese: questa specie, normalmente curiosa, ha mostrato \u00abun comportamento sfuggente con evidenti segnali di panico\u00bb alla comparsa delle imbarcazioni. Il disboscamento, la caccia e il prelievo dei cuccioli potrebbero aver spinto i gruppi di lontre a essere molto pi\u00f9 diffidenti nei confronti delle attivit\u00e0 umane.\nLa gente del posto a volte cattura i cuccioli per venderli come animali da compagnia o per tenerli con s\u00e9, ma l'animale cresce rapidamente fino a diventare ingestibile. La Duplaix racconta la storia di un indios arawak che aveva preso due cuccioli dai genitori. I genitori, fortemente turbati dalla scomparsa dei giovani, persero rapidamente il loro territorio a vantaggio dei rivali.\nLa specie \u00e8 protagonista anche del folklore dei popoli della regione. Svolge un ruolo importante nella mitologia degli Achuar, nella quale le lontre giganti sono degli spiriti dell'acqua chiamati \"tsunki\": sono una sorta di \u00abpopolo dell'acqua\u00bb che si nutre di pesci. I Bororo hanno una leggenda sull'origine della pratica di fumare il tabacco: coloro che usavano le foglie in modo improprio, inghiottendole, vennero puniti trasformandosi in lontre giganti; i Bororo associano la lontra gigante anche al pesce e al fuoco. Una leggenda ticuna racconta che un giorno la lontra gigante e il giaguaro si scambiarono il posto dove risiedere: secondo questa storia, il giaguaro originariamente viveva nell'acqua e la lontra gigante giungeva a terra solo per mangiare. Gli indigeni kichwa della parte amazzonica del Per\u00f9 credevano in un mondo acquatico dove Yacuruna regnava in qualit\u00e0 di madre delle acque; suo compito era quello di prendersi cura dei pesci e degli animali e le lontre giganti erano le sue canoe. Un racconto della creazione proprio dei Maxakal\u00ed lascia ipotizzare che la pesca con la lontra potrebbe essere stata un'attivita praticata in passato."}
{"id": "2133676", "revid": "1833487", "url": "https://it.wikipedia.org/wiki?curid=2133676", "title": "Las Ventas", "text": "La Plaza de Toros de Las Ventas \u00e8 la pi\u00f9 importante \"plaza de toros\" della Spagna; \u00e8 la terza pi\u00f9 grande del mondo e una delle pi\u00f9 prestigiose. Si trova nella zona est di Madrid, nel quartiere di Salamanca, e ha una capienza di 26.000 spettatori. \nFu progettata dall'architetto Jos\u00e9 Espeliu, in stile neo-mud\u00e9jar e inaugurata il 17 giugno 1931.\nStoria.\nPrima del 1931, le corride di Madrid si tenevano in una struttura pi\u00f9 piccola, costruita nel 1874 e situata in Carretera de Aragon. L'aumento di popolarit\u00e0 di questo tipo di spettacolo negli anni venti port\u00f2 la necessit\u00e0 di un nuovo edificio pi\u00f9 capiente. Il progetto fu affidato da Jos\u00e9 Espeliu, amico del celebre torero Jos\u00e9 G\u00f3mez Ortega (\"Joselito\"). Il terreno su cui edificare venne fornito dalla famiglia Jard\u00f3n, che in cambio ottenne la gestione dell'arena per cinquant'anni. Il primo mattone fu posizionato il 19 marzo 1922. La costruzione dell'edificio cost\u00f2 12 milioni di pesetas e termin\u00f2 nel 1929. Il primo combattimento di inaugurazione si tenne il 17 giugno 1931. Durante la guerra civile spagnola i combattimenti vennero sospesi, e ripresero nel 1939. Da allora l'arena \u00e8 stata utilizzata regolarmente tutti gli anni per la stagione delle corride, che va da marzo a dicembre. Saltuariamente essa viene anche utilizzata per spettacoli di altro genere; nel 1996, per esempio, il gruppo rock degli AC/DC vi tenne un celebre concerto, da cui fu tratto un DVD dal titolo \"No Bull\".\nStruttura.\nLas Ventas ha una struttura quasi perfettamente circolare. L'arena centrale \u00e8 una delle pi\u00f9 grandi del mondo, con circa 60\u00a0m di diametro. Tutt'intorno all'arena si sviluppano le gradinate dei posti a sedere, suddivise in 10 scomparti detti \"tendidos\", i pi\u00f9 prestigiosi dei quali sono coperti. Il decimo tendido \u00e8 riservato al presidente della corrida, che svolge funzione di arbitro; nella stessa zona si trova il balcone riservato al re, esattamente di fronte all'orologio. All'arena si accede da cinque diversi cancelli, pi\u00f9 tre \"toriles\", riservati all'ingresso dei tori. La famosa \"Puerta Grande\", collocata fra i tendidos 7 e 8, \u00e8 il cancello pi\u00f9 importante; solo ai toreri che si distinguono in modo particolare \u00e8 concesso l'onore di uscire dall'arena attraverso questa porta. Accanto alla Puerta Grande, sulla facciata verso l'esterno, si trova una targa con l'elenco dei toreri che hanno avuto questo onore nella storia dell'arena.\nManifestazioni.\nLa stagione della tauromachia inizia a marzo e finisce a dicembre; durante i mesi successivi, in Spagna, si tengono corride solo nelle arene al coperto. Durante la festa di San Isidro si tengono combattimenti tutti i giorni, mentre per il resto della stagione solo di domenica o nei giorni festivi. I combattimenti iniziano intorno alle 18 o alle 19 e durano 2/3 ore.\nIl prezzo dei biglietti varia in funzione della distanza del posto dall'arena centrale, e dalla posizione al sole (pi\u00f9 economici) o all'ombra (pi\u00f9 costosi).\nPosizione.\nLas Ventas si trova nella parte orientale del centro di Madrid, nel quartiere di Salamanca. Le linee della metropolitana 2 e 5, e molte linee di autobus, fermano nei pressi dell'edificio."}
{"id": "2133682", "revid": "1442080", "url": "https://it.wikipedia.org/wiki?curid=2133682", "title": "Cammin", "text": ""}
{"id": "2133683", "revid": "1442080", "url": "https://it.wikipedia.org/wiki?curid=2133683", "title": "John Alcorn", "text": "Graphic designer il cui stile, caratterizzato da numerose citazioni provenienti da varie correnti culturali, ha rappresentato per alcuni anni un punto di riferimento nell'ambito dell'immagine editoriale.\nBiografia.\nJohn Alcorn nasce nella cittadina di Corona, Long Island, oggi parte del quartiere Queens di New York. Nel 1940 la famiglia di Alcorn si trasferisce a Great Neck dove egli frequenta le scuole. Successivamente si iscrive alla Cooper Union Art School di Manhattan dove studia disegno, calligrafia, tipografia, illustrazione e grafica pubblicitaria. Nel 1955, una volta ottenuto il diploma, si sposa (avr\u00e0 quattro figli).\nI primi lavori sono rappresentati da collaborazioni con l'agenzia pubblicitaria di un'industria farmaceutica e da collaborazioni col dipartimento artistico dell'Esquire. Sempre in questo periodo \u00e8 tra gli animatori dei Push Pin Studios. Dal 1958 al 1961 \u00e8 art director della CBS.\nNel 1962 lascia la CBS e si trasferisce a Ossining (New York). Durante gli anni sessanta cura le illustrazioni e disegna copertine per numerosi volumi, continua inoltre ad occuparsi di pubblicit\u00e0. Per tali lavori ottiene premi e riconoscimenti dall'American Institute of Graphic Arts, dal New York Art Directors Club, dalla Society of Illustrators, e dalla stessa Cooper Union nella quale aveva studiato. In particolare nel 1968 vince il concorso internazionale indetto dalla Fiera del libro per ragazzi di Bologna. Tale episodio rappresenter\u00e0 un punto cruciale nella propria vita perch\u00e9 da qui in poi la sua carriera sar\u00e0 legata all'Italia.\nNel 1971 si trasferisce a Firenze. Qui entra in contatto con vari artisti (ad esempio Leonardo Mattioli e Roberto Innocenti) e inizia a collaborare con le case editrici italiane, soprattutto con Rizzoli, (tale collaborazione si protrarr\u00e0 anche dopo il suo ritorno in America che avviene nel 1977).\nEditoria.\nL'opera grafica editoriale di John Alcorn si caratterizza in quegli anni per...\nNel 1972 realizza l'immagine editoriale e il marchio della BUR. Nel 1973 realizza i titoli di apertura del film \"Amarcord\" di Federico Fellini e disegna le illustrazioni per il volume America della collana \"la Geografia\" di Enzo Biagi. Nel 1980 cura l'immagine editoriale della Longanesi. Nel 1985 quella della Guanda.\nJohn Alcorn muore nel 1992, all'et\u00e0 di 56 anni, nella citt\u00e0 di Hamburg Cove, Lyme, stato del Connecticut.\nNumerose le mostre a lui dedicate. In particolare le sue opere sono state esposte al Louvre di Parigi, al Castello Sforzesco di Milano e alla Biennale di Venezia.\nRecentemente, l'Archivio Apice dell'Universit\u00e0 degli Studi di Milano ha acquisito il Fondo Alcorn, contenente schizzi, bozzetti e opere del grafico. Grazie alla collaborazione tra Marta Sironi, curatrice del fondo, e la casa editrice Topipittori, nel 2012 l'opera \"BOOKS!\", uscita nel 1962 solamente in inglese e in tedesco, \u00e8 stata ripubblicata in italiano con il titolo \"Libri!\", contribuendo a riportare l'attenzione degli studiosi e appassionati sulla figura di questo grande artista. Il libro esce anche in spagnolo presso la casa editrice catalana Gustavo Gili, in francese per Autrement Jeunesse e in coreano per Blue Wing."}
{"id": "2133687", "revid": "228587", "url": "https://it.wikipedia.org/wiki?curid=2133687", "title": "Salamanca (disambigua)", "text": ""}
{"id": "2133691", "revid": "14691", "url": "https://it.wikipedia.org/wiki?curid=2133691", "title": "Plaza de Toros de Las Ventas", "text": ""}
{"id": "2133696", "revid": "110426058", "url": "https://it.wikipedia.org/wiki?curid=2133696", "title": "Cratere Ibn Yunus", "text": "Ibn Yunus \u00e8 un cratere lunare sommerso intitolato all'astronomo e matematico egizio Ibn Yunus; \u00e8 situato sulla faccia nascosta del satellite, appena oltre il lembo orientale. Pu\u00f2 essere osservato dalla Terra sotto condizioni favorevoli di librazione e illuminazione, e anche in questo caso viene visto dal bordo. \u00c8 congiunto al margine esterno est-sudest del cratere sommerso Goddard. Si trova all'interno del Mare Marginis, un mare lunare lungo il lembo orientale.\nCi\u00f2 che sopravvive di Ibn Yunus \u00e8 una bassa catena, approssimativamente circolare, che si proietta attraverso il mare; questo anello \u00e8 interrotto lungo i confini occidentale e meridionale. La superficie interna si presenta quasi livellata, con un coefficiente di albedo relativamente basso."}
{"id": "2133698", "revid": "1318658", "url": "https://it.wikipedia.org/wiki?curid=2133698", "title": "Kl\u00e9ber (metropolitana di Parigi)", "text": "Kl\u00e9ber \u00e8 una stazione della metropolitana di Parigi sulla linea 6, sita nel XVI \"arrondissement\".\nLa stazione.\nIl terminal \u00abcommerciale\u00bb Charles de Gaulle - \u00c9toile \u00e8 troppo ingolfato per giocare il ruolo di efficace terminale tecnico della linea e per consentire i tempi di pausa ai manovratori dei treni.\nLa stazione Kl\u00e9ber ha dunque assunto questa funzione dotandosi di altri due binari. In essa si registrano delle fermate prolungate di alcuni treni sia prima che dopo l'inversione di marcia a Charles de Gaulle - \u00c9toile."}
{"id": "2133703", "revid": "1543377", "url": "https://it.wikipedia.org/wiki?curid=2133703", "title": "Gino Peressutti", "text": "Biografia.\nTra i suoi progetti si ricorda quello di Cinecitt\u00e0 (inaugurata il 28 aprile 1937), realizzato insieme all'ingegnere Carlo Roncoroni, quello del complesso di Piazza Giovanni Agnelli all'EUR (oggi sede del Museo della Civilt\u00e0 Romana), realizzato insieme a Pietro Aschieri, Domenico Bernardini e Cesare Pascoletti, i palazzi INPS e COGI, realizzati tra il 1936 e il 1938 e, sempre a Padova, il complesso dell'Antonianum. Nella sua natia Gemona ritroviamo un solo edificio da lui progettato: il palazzo Della Marina. Nel 1922 firma, con Tullio Paoletti, il piano regolatore per l'ampliamento di Padova."}
{"id": "2133706", "revid": "225373", "url": "https://it.wikipedia.org/wiki?curid=2133706", "title": "Amazzone di Cuba", "text": ""}
{"id": "2133707", "revid": "1915706", "url": "https://it.wikipedia.org/wiki?curid=2133707", "title": "Solfuro di calcio", "text": "Il solfuro di calcio \u00e8 un composto chimico di formula CaS.\n\u00c8 stato studiato per il riciclo del gesso, un prodotto del processo di desolforazione dei gas di scarico industriali. Come per altri sali che contengono ioni solfuro, il solfuro di calcio emette un odore tipico di H2S, a causa delle piccole quantit\u00e0 di sale che si idrolizzano a contatto con l'umidit\u00e0 dell'aria.\nDal punto di vista cristallografico, i cristalli di solfuro di calcio hanno una struttura simile al cloruro di sodio, indicando che il legame in questo composto ha delle caratteristiche spiccatamente ioniche. Il carattere ionico di questo composto \u00e8 inoltre evidenziato dalla sua elevata temperatura di fusione. Nel cristallo, ogni ione S2- \u00e8 circondato da un ottaedro formato da sei ioni Ca2+.\nProduzione.\nIl solfuro di calcio viene prodotto dalla riduzione del solfato di calcio, con formazione di anidride carbonica.\nReattivit\u00e0.\nIl solfuro di calcio si decompone a contatto con l'acqua, originando una miscela di Ca(SH)2, Ca(OH)2 e Ca(SH)(OH), secondo le reazioni:\nIl solfuro di calcio in natura.\nIl solfuro di calcio \u00e8 presente nell'Oldhamite ed \u00e8 presente inoltre in basse percentuali nelle meteoriti."}
{"id": "2133711", "revid": "1543377", "url": "https://it.wikipedia.org/wiki?curid=2133711", "title": "Potentilla reptans", "text": "La Cinquefoglia comune (nome scientifico Potentilla reptans ) \u00e8 una piccola pianta erbacea dal portamento strisciante e dai fiori gialli, appartenente alla famiglia delle Rosaceae.\nSistematica.\nIl genere di questa pianta (\"Potentilla\") \u00e8 abbastanza numeroso, 200 \u00e8 pi\u00f9 specie delle quali oltre una cinquantina sono spontanee dei nostri territori. La famiglia (\"Rosaceae\") \u00e8 una delle pi\u00f9 importanti sia perch\u00e9 comprende fiori diffusissimi come le rose ma anche per il discreto numero di generi (alcune classificazioni elencano oltre 400 generi per diverse migliaia di specie).\nLa specie di questa scheda appartiene alla sottofamiglia delle \"Rosoideae\" caratterizzata dall'avere l'ovario semi-infero (o supero) con molti carpelli, l'androceo perigino e i frutti di tipo achenio.\nAll'interno del genere secondo il Fiori (Adriano Fiori, botanico italiano 1865 \u2013 1950) la specie di questa scheda appartiene alla sezione \"Potentillastrum\" caratterizzata dall'avere i fiori gialli o biancastri, petali pi\u00f9 lunghi del calice, numerosi stami e carpelli (le altre sezioni sono : \"Fragariastrum\", \"Sibbaldia\" e \"Comarum\").\nVariabilit\u00e0.\n\u201cCinquefoglia comune\u201d deriva da un genere polimorfo e di difficile classificazione in quanto alcune specie differiscono per caratteristiche minime. \nQui di seguito sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nLa specie di questa scheda facilmente si ibrida con \"Potentilla erecta\" (entrambe sono specie molto comuni in Italia e si trovano ovunque) ed \u00e8 probabile che la specie \"Potentilla anglica\" che ha caratteri intermedi tra le due specie sopra citate sia una specie ibridogenica. \nNell'elenco che segue sono indicati alcuni ibridi interspecifici :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nLa maggior parte delle specie del genere \"Potentilla\", se guardate da lontano o distrattamente, possono essere confuse tra di loro: i fiori sono straordinariamente simili e a volte differiscono per particolari poco significativi. Qui indichiamo solamente la specie che senz'altro \u00e8 quelle pi\u00f9 vicina a quella di questa scheda:\nEtimologia.\nIl nome di questa pianta \u00e8 nato grazie alle grandi virt\u00f9 medicinali che le si attribuivano anticamente. Infatti il nome generico (\"Potentilla\") deriva dal vocabolo latino \"potens\" (= potenti propriet\u00e0 curative) o \"portentum\" (= prodigiose possibilit\u00e0 sprigionate dalla pianta) e dal diminutivo \"illa\", quindi potenti propriet\u00e0 curative in un piccolo fiore. L'epiteto specifico (\"reptans\") deriva ovviamente dal portamento strisciante della pianta.\nA classificare questa pianta \u00e8 stato il biologo e naturalista svedese Carl von Linn\u00e9 (1707 \u2013 1778); studio che \u00e8 stato pubblicato nel 1753 nell'opera \u201cSpecies Plantarum\u201d.\nI tedeschi chiamano questa pianta \"Kriechendes Fingerkraut\" ; i francesi la chiamano \"Potentille rampante\" ma anche \"Quintefeuille\"; mentre gli inglesi la chiamano \"Creeping Cinquefoil\".\nMorfologia.\nIl portamento di questa pianta \u00e8 decisamente strisciante e prostrato. Tutta la pianta presenta una pelosit\u00e0 pi\u00f9 o meno scarsa. La forma biologica \u00e8 emicriptofita rosulate (H ros), sono quindi piante perenni, con gemme svernanti al livello del suolo e protette dalla lettiera o dalla neve, e hanno le foglie disposte a formare una rosetta basale. Il ciclo biologico della pianta \u00e8 perenne e la sua altezza massima oscilla tra i 10 e 20\u00a0cm.\nRadici.\nLa radice \u00e8 del tipo fittonante.\nFusto.\nI fusti sono striscianti e stoloniferi lungamente striscianti; inoltre ai nodi sono radicanti (producono radici \u2013 a volte da questa zona pu\u00f2 nascere una nuova pianta). Questo tipo di fusto pu\u00f2 arrivare fino alla lunghezza di 1 metro.\nFoglie.\nLe foglie principali sono quelle della rosetta basale e sono profondamente pennate, divise in cinque (raramente sette) distinti segmenti palmati (chiamati lobi o foglioline) e dentati lungo i bordi (6 -7 denti per lato). Le foglie sono picciolate, mentre la forma dei segmenti \u00e8 oblungo \u2013 ovata e la superficie pu\u00f2 essere glabra oppure pubescente. Alla base delle foglie, adnate al picciolo, sono presenti delle stipole fogliacee. Dimensione dei lobi maggiori: larghezza 8 \u2013 20\u00a0mm, lunghezza 16 \u2013 60\u00a0mm.\nLe foglie del fusto sono progressivamente pi\u00f9 piccole e sub - sessili, ma fondamentalmente simili a quelle basali.\nInfiorescenza.\nL'infiorescenza si compone di singoli fiori su peduncoli a portamento eretto che si originano all'ascella delle foglie basali. Lunghezza dei peduncoli : 5 \u2013 8\u00a0cm.\nFiori.\nI fiori sono ermafroditi, attinomorfi, pentaciclici (sono presenti i 4 verticilli fondamentali delle Angiosperme: calice \u2013 corolla \u2013 androceo (con doppio verticillo di stami) \u2013 gineceo) e pentameri. Il ricettacolo \u00e8 piatto e asciutto nonch\u00e9 fruttifero. La dimensione totale del fiore \u00e8 di 15 \u2013 20\u00a0mm.\nFrutti.\nIl frutto ha una struttura multipla composta da diversi piccoli, secchi e pelosi acheni (aggregato di acheni). Il frutto (di colore giallo-marrone) si trova inserito nel ricettacolo che \u00e8 persistente.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :\nUsi.\nCucina.\nLe foglioline giovani si possono mangiare nelle insalate.\nIndustria.\nL'industria cosmetica usa questa pianta per produrre creme antirughe (sembra che la pelle venga rilassata da impacchi preparati con alcune parti della pianta).\nGiardinaggio.\nPu\u00f2 essere usata anche per i giardini rocciosi e alpini. Non \u00e8 una pianta difficile ha bisogno di un ambiente ben drenato, abbastanza secco e soleggiato (comunque tollera anche terreni lievemente umidi e in mezza ombra). Il suolo deve essere pi\u00f9 alcalino che acido. Si deve fare attenzione a dove si mette l'impianto in quanto \u00e8 invasivo (in ambienti favorevoli ad ogni anno si espande per oltre 1,5 metri). Si propaga o per seme o per divisione in primavera o in autunno."}
{"id": "2133714", "revid": "547034", "url": "https://it.wikipedia.org/wiki?curid=2133714", "title": "Teoria della nave", "text": "La teoria della nave \u00e8 un insieme di nozioni di nautica principalmente riferite alla fisica della navigazione, con le quali si studiano le caratteristiche dei natanti sotto il profilo del dislocamento e dei comportamenti in acqua. Riguarda perci\u00f2 la definizione delle forme geometriche dei natanti, e del comportamento in immersione (specialmente in rapporto al principio di Archimede) e navigazione, cio\u00e8 la statica e la dinamica dell'imbarcazione.\nCome materia di studio \u00e8 inserita in corsi di vario genere, a partire da quelli di comando nautico, ed \u00e8 d'ordinario distinta da discipline che studiano i caratteri strutturali e costruttivi (Scienza delle Costruzioni navali e Architettura navale).\nLa Geometria della Nave studia le grandezze geometriche e meccaniche delle carene e le relazioni tra esse, il disegno navale, ovvero il disegno dello scafo (piano di costruzione).\nNella Statica della Nave si studiano le forze e i momenti che agiscono sulla nave e i vari equilibri di essa vista come, appunto, corpo parzialmente immerso.\nNella Dinamica della Nave vengono studiate le oscillazioni trasversali e longitudinali in acqua calma e in mare ondoso, il governo della nave e si studia la resistenza al moto (argomento molto vasto) e lo studio dell'elica navale."}
{"id": "2133715", "revid": "125324477", "url": "https://it.wikipedia.org/wiki?curid=2133715", "title": "Smyrna (Delaware)", "text": "Smyrna \u00e8 una citt\u00e0 degli Stati Uniti, situata a cavallo fra le contee di Kent e di New Castle nello Stato del Delaware. Appartiene alla regione micropolitana di Dover. Secondo una stima del 2006 del Census Bureau, la popolazione era di 7.413 abitanti.\nGeografia fisica.\nSmyrna \u00e8 situata al centro dello Stato, lungo le sponde del fiume omonimo, ed \u00e8 posta a 10 metri sul livello del mare.\nSecondo i dati dello United States Census Bureau, la citt\u00e0 si estende su una superficie di 9,7 km\u00b2, dei quali 9,5\u00a0km\u00b2 sono costituiti da terre, mentre 0,2\u00a0km\u00b2 sono occupati da acque, corrispondenti al 2,13% dell'estensione totale.\nPopolazione.\nSecondo un censimento del 2000, a Smyrna vivevano 5.679 persone, ed erano presenti 1.462 gruppi familiari. La densit\u00e0 di popolazione invece era di 595,8ab./km\u00b2. Nel territorio comunale erano presenti 2.242 unit\u00e0 edificate. Per quanto riguarda la composizione etnica della popolazione, il 72,88% era composto da bianchi, il 22,42% da afroamericani, lo 0,51% da nativi americani e lo 0,56% da asiatici. Il restante 3,62% della popolazione infine appartiene ad altre razze.\nPer quanto riguarda invece la suddivisione della popolazione in fasce d'et\u00e0, il 27,1% era al di sotto dei 18 anni, l'8.7% era fra i 18 e i 24, il 29,1% fra i 25 e i 44, il 18,3% fra 45 e i 64, infine il 16,9% degli abitanti aveva pi\u00f9 di 65 anni. L'et\u00e0 media della popolazione \u00e8 di 35 anni. Per ogni 100 donne vivevano 82,7 maschi."}
{"id": "2133716", "revid": "729019", "url": "https://it.wikipedia.org/wiki?curid=2133716", "title": "Boissi\u00e8re", "text": "Boissi\u00e8re \u00e8 una stazione della metropolitana di Parigi sulla linea 6, sita nel XVI arrondissement.\nLa stazione.\nLa stazione \u00e8 stata aperta nel 1900.\nIl nome della stazione deriva dalla \"rue Boissi\u00e8re\" che nel 1730 era una strada al di fuori della citt\u00e0 ed il prolungamento della \"rue de la Croix-Boissi\u00e8re\" situata all'interno di Parigi. Il nome \u00e8 a ricordo della croce alla quale si usava appendere dei ramoscelli di bosso la Domenica delle Palme."}
{"id": "2133720", "revid": "118027798", "url": "https://it.wikipedia.org/wiki?curid=2133720", "title": "Massimiliano Ferretti", "text": "Ha iniziato a giocare nella piscina dell\u2019Augustea, e cresciuto nella Lazio (esordio a 15 anni).\nHa poi indossato la calottina di Volturno, Arenzano, dove vince Coppa Italia e coppa Coppe (1988), e Pescara, ancora coppa Italia e coppa Coppe (1989). I primi due scudetti arrivano a Savona (1992-1993), con tre coppe Italia (1990, 1991, 1993), e Roma, dove centra nuovamente il tricolore (1999) ed una coppa Coppe (1995). Dal 1999 ha difeso i colori della Pro Recco, fino al ritiro del 2005, centrando il quarto scudetto (2002) e la prima Eurolega (2003), proprio all\u2019impianto della \u201cSciorba\u201d di Genova nella finale 9-4 contro la storica formazione magiara della Honved.\nIl centroboa ha esordito in nazionale giovanile nel 1982, sommando 50 presenze e vincendo gli Europei di Puerto de la Cruz (1984). Con la Universitaria ha vinto il titolo a Zagabria (1987). Con la nazionale maggiore, ha esordito nel 1984 e fino al 1995 ha totalizzato 340 presenze, conquistando l\u2019oro olimpico (Barcellona 1992), l\u2019Europeo (Sheffield 1993), 2 Giochi del Mediterraneo (Latakia 1987 e Canet en Roussillon 1993), una coppa Fina (Atene 1993), l'oro mondiale (Roma 1994).\nHa vinto per sette stagioni di seguito la classifica marcatori del campionato a partire dal torneo 1991-1992. L'11 aprile 1992 (Savona-Roma 20-14), realizz\u00f2 un bottino-record per una singola partita in serie A1 di 13 reti.\nStatistiche.\nCarriera da allenatore.\n\"Statistiche aggiornate al 27 luglio 2011\""}
{"id": "2133722", "revid": "39884", "url": "https://it.wikipedia.org/wiki?curid=2133722", "title": "Marco D'Altrui", "text": "\u00c8 il figlio di Giuseppe, a sua volta ex pallanuotista di alto livello."}
{"id": "2133723", "revid": "114616995", "url": "https://it.wikipedia.org/wiki?curid=2133723", "title": "Mario Fiorillo", "text": " Fu capitano della nazionale italiana vincitrice dell'oro ai giochi olimpici di Barcellona 1992. Allenatore e direttore sportivo della Roma 2007.\nFra gli altri importanti trofei che ha vinto come giocatore vi sono i Campionati del mondo del 1994 a Roma e gli Europei del 1993 a Sheffield con la Nazionale e i sette campionati italiani con il Posillipo.\nCarriera da giocatore.\nSquadre di club.\nPosillipo.\nIl nome di Fiorillo \u00e8 legato al Posillipo, club della sua citt\u00e0 natale e uno dei pi\u00f9 titolati della pallanuoto italiana. Inizia l'attivit\u00e0 nel 1975 e accompagna la squadra nel percorso che la porter\u00e0 ai vertici nazionali. Dopo il terzo posto nel campionato del 1983 arriva il secondo posto in quello successivo, perdendo la finale dei playoff contro la Pro Recco per 2-0 dopo aver dominato la stagione regolare. Nel campionato 1984-1985 vince il suo primo titolo, che \u00e8 il primo anche per la Posillipo e arriva nella finale dei play-off nel derby con la Canottieri Napoli, battuta nella terza partita dopo che le prime due si erano chiuse con un successo per parte.\n\u00c8 l'inizio del dominio del Posillipo in Italia, nella stagione seguente i napoletani vincono di nuovo lo scudetto piegando in finale il Pescara, nuovamente alla terza partita. Gli abruzzesi si prendono la rivincita nella finale dell'anno dopo battendo per 2 vittorie a 0 il Posillipo, che quello stesso anno conquista la sua prima Coppa Italia e si riprende lo scudetto nel campionato 1987-1988 sconfiggendo la Canottieri Napoli dopo 3 partite equilibrate. Nel 1988 arriva anche il primo successo dei napoletani nella Coppa delle coppe. Al termine della stagione, Fiorillo viene ingaggiato dal Pescara.\nPescara.\nRimane ai vertici anche con il Pescara, che dopo aver dominato la stagione regolare nel campionato 1988-1989 perde in finale proprio contro il Posillipo per 3 partite a 1, ma vince la Coppa Italia. La stagione seguente gli abruzzesi vengono eliminati in semifinale nei playoff di campionato ma si rifanno vincendo la Coppa delle coppe. Nella stagione 1990-1991 il Pescara torna in finale nel campionato, perdendola contro il Savona. Dopo 3 annate in Abruzzo, Fiorillo annuncia il suo ritorno al Posillipo.\nRitorno al Posillipo.\nNegli ultimi 5 anni di carriera Fiorillo rimane con la sua vecchia squadra, che dopo essere stata eliminata nei quarti dei playoff nel campionato 1991-1992 vince 4 scudetti consecutivi. Chiude la carriera con 7 titoli nazionali vinti con il Posillipo, oltre alle due Coppe Italia e due Coppe delle coppe vinte tra Posillipo e Pescara.\nNazionale.\nJuniores.\nDebutta con la Nazionale juniores agli Europei del 1980 a Sittard classificandosi 5\u00ba. Vince il titolo nei successivi Europei del 1982 a Varna.\nNazionale maggiore.\nL'esordio con la Nazionale maggiore avviene nei Campionati europei del 1981 a Spalato, dove si classifica al 6\u00ba posto. L'anno dopo giunge la delusione dei Mondiali del 1982 a Guayaquil, dove l'Italia campione uscente non va oltre al 9\u00ba posto. Il periodo negativo continua nel 1983 con il 6\u00ba posto nei Campionati europei disputati a Roma. Quell'anno \u00e8 terzo con gli azzurri sia in Coppa del mondo a Malib\u00f9 che nei Giochi del Mediterraneo di Casablanca.\nFa il suo debutto olimpico nei Giochi del 1984 a Los Angeles, dove malgrado l'assenza di Unione Sovietica, Ungheria e Cuba per il boicottaggio l'Italia si deve accontentare del 7\u00ba posto. Fiorillo \u00e8 comunque il vice-cannoniere della manifestazione con 19 gol dietro al fuoriclasse spagnolo Manuel Estiarte. L'anno successivo arriva la 4\u00aa piazza agli Europei di Sofia e i quinti posti nella Coppa del Mondo a Duisburg e alle Universiadi di Kobe. Il Settebello si riscatta ai Mondiali del 1986 di Madrid con il 2\u00ba posto dietro alla Jugoslavia, che si impone in finale per 12-11 dopo 4 tempi supplementari.\nAi Campionati europei del 1987 a Strasburgo Fiorillo e compagni si piazzano al 3\u00ba posto mentre nella Coppa del Mondo a Salonicco sono quinti. Arrivano invece i successi ai Giochi del Mediterraneo 1987 di Latakia e alle Universiadi di Zagabria. La sfortunata Olimpiade del 1988 a Seoul si chiude con un settimo posto. Quello stesso anno gli azzurri si arrendono alla Jugoslavia nella semifinale degli Europei di Bonn, giungendo terzi, e in finale nella Coppa del Mondo di Berlino. Nel 1991 l'Italia di Fiorillo \u00e8 6\u00aa ai Mondiali di Perth, 4\u00aa agli Europei di Atene, dove perde di nuovo in semifinale dalla bestia nera Jugoslavia, e vince i Giochi del Mediterraneo di Atene.\nHa quindi inizio uno dei periodi pi\u00f9 gloriosi della pallanuoto italiana, che coincide con l'arrivo sulla panchina azzurra dell'ex tecnico della Jugoslavia Ratko Rudi\u0107 e con gli ultimi anni in Nazionale di Fiorillo. Nel 1992 il Settebello trionfa alle Olimpiadi di Barcellona battendo in finale per 9-8 dopo 3 tempi supplementari i padroni di casa della Spagna. Il periodo d'oro continua nel 1993 con la vittoria negli Europei di Sheffield, sconfiggendo in finale l'Ungheria, e con i successi nella Coppa del Mondo ad Atene e nei Giochi del Mediterraneo a Canet-en-Roussillon. Fiorillo chiude la carriera in Nazionale con un nuovo trionfo, che arriva con la vittoria per 10-5 in finale contro la Spagna ai Mondiali del 1994 davanti al pubblico di Roma.\nCon le sue 444 partite disputate, ha detenuto per alcuni anni il record di presenze in Nazionale. A tutto il 10 gennaio 2016 era il terzo della graduatoria superato da Carlo Silipo con 482 presenze e da Alessandro Calcaterra con 449.\nDirigente e allenatore.\nDal 1998 al 2003 \u00e8 stato direttore generale della Roma Pallanuoto, con cui al primo anno ha vinto il titolo di campione d'Italia. Nel 2010 viene nominato presidente onorario dell'emergente club di pallanuoto Roma Nuoto, per il quale nel 2014 debutta nella veste di allenatore. Esonerato durante i playoff per la promozione in A1 nel giugno 2017, nell'agosto successivo firma come direttore sportivo per la Roma 2007.\nRiconoscimenti.\n\u00c8 stato insignito del titolo di Cavaliere della Repubblica per meriti sportivi. Nel 2015 gli viene consegnato il collare d'oro al merito sportivo. Nel 2016, una targa con il nome di Mario Fiorillo \u00e8 stata inserita nel percorso Walk of Fame inaugurato l'anno precedente al parco olimpico del Foro Italico a Roma, riservato agli sportivi italiani che si sono distinti per i risultati ottenuti in campo internazionale."}
{"id": "2133724", "revid": "599013", "url": "https://it.wikipedia.org/wiki?curid=2133724", "title": "Ferdinando Gandolfi", "text": "Carriera.\nNazionale.\nBarcellona 1992.\nFerdinando Gandolfi gioca la sua prima Olimpiade nel 1992, nell'edizione di Barcellona. L'Italia viene inserita nel Girone B, durante il quale Gandolfi realizza cinque reti, tre delle quali contro l'Ungheria. L'Italia passa il turno, e nella semifinale vince ancora, ma in quest'occasione Gandolfi non segna. Il gol pi\u00f9 importante lo realizza nella finale, contro la Spagna, vinta 9 a 8; dove segna il goal decisivo per la conquista della medaglia d'oro olimpica, a pochi secondi dalla fine del settimo tempo supplementare."}
{"id": "2133725", "revid": "86599", "url": "https://it.wikipedia.org/wiki?curid=2133725", "title": "Cratere Ibn-Rushd", "text": "Ibn-Rushd \u00e8 un cratere lunare da impatto intitolato al filosofo, medico e matematico spagnolo Averro\u00e8. \u00c8 situato a nordovest del pi\u00f9 grande cratere Cyrillus; verso nordovest vi \u00e8 il cratere Kant, mentre a nord si trova il promontorio denominato Mons Penck. Il cratere \u00e8 piuttosto eroso, e il bordo meridionale \u00e8 ricoperto parzialmente dal pi\u00f9 piccolo 'Cyrillus C'. La superficie interna \u00e8 relativamente pianeggiante ed \u00e8 priva di un picco centrale.\nPrima di essere rinominato Ibn-Rushd dall'UAI, questo cratere era identificato come 'Cyrillus B'."}
{"id": "2133726", "revid": "39884", "url": "https://it.wikipedia.org/wiki?curid=2133726", "title": "Josep Pic\u00f3", "text": ""}
{"id": "2133728", "revid": "767487", "url": "https://it.wikipedia.org/wiki?curid=2133728", "title": "Manuel Silvestre", "text": ""}
{"id": "2133730", "revid": "287204", "url": "https://it.wikipedia.org/wiki?curid=2133730", "title": "Marco Antonio Gonz\u00e1lez", "text": ""}
{"id": "2133732", "revid": "39884", "url": "https://it.wikipedia.org/wiki?curid=2133732", "title": "Ricardo S\u00e1nchez", "text": ""}
{"id": "2133735", "revid": "39884", "url": "https://it.wikipedia.org/wiki?curid=2133735", "title": "Rub\u00e9n Michavila", "text": ""}
{"id": "2133739", "revid": "122076054", "url": "https://it.wikipedia.org/wiki?curid=2133739", "title": "Wuxi", "text": "Wuxi () \u00e8 una citt\u00e0-prefettura della Cina nella provincia del Jiangsu.\nStoria.\n\u00c8 una delle citt\u00e0 cinesi pi\u00f9 antiche lungo il corso del Fiume Azzurro. \u00c8 gi\u00e0 menzionata all'inizio del periodo Han (II secolo a.C.) ed era un centro importante che portava il nome attuale.\nFu celebrata da molti poeti della dinastia Tang (618-907) per i suoi molteplici specchi d'acqua. Subito dopo la costruzione del Grande Canale Imperiale divenne uno dei quattro maggiori centri per il commercio del riso.\nAll'inizio del secolo scorso vi sorsero le prime fabbriche tessili. Attualmente, oltre alla tradizionale industria tessile, si trovano numerosi stabilimenti.\nNel 2018 Wuxi ha ospitato il mondiale di scherma.\nMonumenti e luoghi d'interesse.\nLago Tai (Tai Hu).\nSi trova a sud del centro storico della citt\u00e0 e, con i suoi 2200\u00a0km\u00b2, \u00e8 uno dei maggiori laghi cinesi. \u00c8 circondato da colline alberate, con numerosi giardini e sorgenti d'acqua."}
{"id": "2133741", "revid": "729019", "url": "https://it.wikipedia.org/wiki?curid=2133741", "title": "Tour della nazionale di rugby a 15 dell'Italia 1999", "text": "Nel giugno 1999 la nazionale italiana di rugby si rec\u00f2 in \"tour\" in Sudafrica in preparazione alla Coppa del Mondo in programma ad ottobre.\nLa squadra azzurra si avvicin\u00f2 alla \"tourn\u00e9e\" in piena crisi: dilaniata da faide interne, da problemi economici relativi ai premi, ma, soprattutto, dall'invecchiamento di molti giocatori non sostituiti da un degno ricambio generazionale; inoltre, il CT francese Georges Coste aveva gi\u00e0 annunciato che avrebbe lasciato la panchina dell' dopo il Mondiale, rinunciando ad un rinnovo a cui avrebbe avuto diritto. La conseguenza fu che la nazionale sub\u00ec rovesci clamorosi.\nAll'esordio, nel primo incontro ufficioso con la formazione South Western District, Giovanelli e compagni subirono la prima sconfitta per 10-47, netta, come quella nel primo \"test match\" di Port Elizabeth contro la nazionale sudafricana, che termin\u00f2 con un passivo di 71 punti. Non and\u00f2 meglio nel secondo match contro Boland, dove gli Azzurri replicarono la prestazione dei George, perdendo 17-45. Esemplare fu la sconfitta nel secondo \"test\" di Durban contro il Sudafrica, che termin\u00f2 0-101 in favore degli \"Springboks\", ancora oggi la peggiore sconfitta mai subita nella storia della nazionale italiana di rugby; soltanto l'epilogo di un \"tour\" costituito da sole pesanti sconfitte."}
{"id": "2133748", "revid": "729019", "url": "https://it.wikipedia.org/wiki?curid=2133748", "title": "Storia delle campagne dell'esercito romano in et\u00e0 repubblicana", "text": "La storia delle campagne dell'esercito romano in et\u00e0 repubblicana rappresenta l'insieme delle guerre di conquista che Roma attu\u00f2 nel periodo compreso tra il 509 a.C. ed il 31 a.C., nel periodo in cui l'Urbe era amministrata da una repubblica oligarchica e che consiste nel passaggio dalla monarchia alla Repubblica e da quest'ultima al Principato.\nLa Repubblica rappresenta una fase lunga, complessa e decisiva della storia romana: costitu\u00ec un periodo di enormi trasformazioni per Roma, che da piccola citt\u00e0 stato quale era alla fine del VI secolo a.C. divenne, alla vigilia della fondazione dell'Impero, la capitale di un vasto e complesso Stato, formato da una miriade di popoli e civilt\u00e0 differenti, avviato a segnare in modo decisivo la storia dell'Occidente e del Mediterraneo.\nIn questo periodo si inquadrano la maggior parte delle grandi conquiste romane nel Mediterraneo ed in Europa, soprattutto tra il III ed il II secolo a.C.; il I secolo a.C. \u00e8 invece, come detto, devastato dai conflitti intestini catalizzati dai mutamenti sociali, ma \u00e8 anche il secolo di maggiore fioritura letteraria e culturale, frutto dell'incontro con la cultura ellenistica e riferimento \"classico\" per i secoli successivi.\nPremessa: l'et\u00e0 regia (753 \u2013 509 a.C.).\nIl caso di Roma \u00e8 pressoch\u00e9 unico nel mondo antico: la sua storia, non solo militare, \u00e8 documentata spesso in gran dettaglio quasi dalla fondazione iniziale della citt\u00e0 e fino all'epoca del declino finale. Nonostante alcuni resoconti siano andati perduti, come quello di Traiano sulle sue campagne daciche, mentre altri, come le prime storie su Roma, sono come minimo semi-apocrifi, i resoconti sopravvissuti sulle vicende militari di Roma sono di considerevole dimensione.\nLa storia pi\u00f9 antica, dalla fondazione di Roma quale piccolo villaggio tribale, fino alla fine dell'Et\u00e0 regia con la caduta dei re di Roma, \u00e8 quella meno conservata. Questo perch\u00e9, sebbene i primi Romani possedessero un certo livello di alfabetizzazione, dovette mancare loro il desiderio di tramandare le loro vicende storiche oppure le storie da loro registrate andarono perdute.\nSebbene Livio, storico romano tradizionalmente collocato tra il 59 a.C. e il 17 d.C., nella sua opera \"Ab Urbe condita\", elenchi, dal primo insediamento fino ai primi anni, una serie di sette re della Roma arcaica, i primi quattro 're' (Romolo, Numa Pompilio, Tullo Ostilio e Anco Marzio) sono quasi certamente interamente apocrifi. Michael Grant e altri ipotizzano che, prima dell'instaurarsi del dominio etrusco su Roma sotto Tarquinio Prisco, quinto re della tradizione, Roma fosse stata guidata da qualche sorta di autorit\u00e0 religiosa. Pochissimo si conosce della storia militare di Roma durante questa epoca, e quello che la storia ci ha tramandato ha pi\u00f9 della natura leggendaria che di una consistenza fattuale. Secondo la tradizione, Romolo fortific\u00f2 uno dei sette colli di Roma, il colle Palatino, dopo aver fondato la citt\u00e0, e Livio afferma che, poco dopo la sua fondazione, Roma era \u00abpari a qualsiasi delle citt\u00e0 circostanti per valore militare\u00bb.\nEpoca repubblicana.\nLa prima fase di difesa ed espansione (508 \u2013 264 a.C.).\nLe prime campagne italiche (fino al 396 a.C.).\nLe prime guerre storiche furono al tempo stesso azioni di espansione e di difesa, tendenti a proteggere la stessa Roma da citt\u00e0 e nazioni circostanti e a consolidarne il radicamento territoriale nella regione. Floro scrive che, a quel tempo,\nNonostante le fonti non siano concordi, \u00e8 possibile che, in quel periodo, la stessa Roma fosse invasa due volte da eserciti etruschi: la prima nel 509 a.C. circa, sotto lo stesso re Tarquinio il Superbo appena esautorato, e la seconda nel 508 a.C. sotto l'etrusco Porsenna.\nInizialmente, gli immediati vicini di Roma erano citt\u00e0 o villaggi dei Latini, con un assetto tribale simile a quello di Roma, o anche trib\u00f9 sabine delle vicine alture appenniniche. Poco alla volta Roma sconfisse sia i pervicaci sabini sia le citt\u00e0 locali che erano o egemonizzate dagli Etruschi o citt\u00e0 latine che, al pari di Roma, si erano liberate dei loro dominatori etruschi. Roma sconfisse i Lavinii e i Tusculi nella battaglia del lago Regillo, del 496 a.C., e i Sabini in una battaglia sconosciuta nel 449 a.C., gli Equi e i Volsci nella battaglia del Monte Algido nel 458 a.C. e nella battaglia di Corbione nel 446 a.C., i Volsci nella battaglia di Corbione e nella conquista di Anzio del 377 a.C., gli Aurunci nella battaglia di Ariccia; furono battuti dai Veientani nella battaglia del Cremera nel 477 a.C., nella conquista di Fidene del 435 a.C. e nelle guerre veienti che portarono alla conquista di Veio del 396 a.C. Una volta sconfitti i Veientani, i Romani ebbero effettivamente completato la conquista dei loro immediati vicini etruschi, e, allo stesso tempo, resa sicura la loro posizione contro la minaccia immediata costituita dai popoli tribali delle alture appenniniche.\nRoma, tuttavia, controllava ancora solo una ristrettissima area e i suoi affari rivestivano un ruolo minore nell'intero contesto della penisola italica: i resti di Veio, ad esempio, ricadono oggi interamente nei suburbi della Roma moderna e gli interessi di Roma erano da poco venuti all'attenzione dei Greci, portatori della cultura trainante dell'epoca. Il grosso dell'Italia rimaneva ancora in mano ai Latini, ai Sabini, ai Sanniti e ad altri popoli dell'Italia centrale, ai coloni greci delle \"poleis\" magnogreche, e, in particolare, ai popoli celtici dell'Italia settentrionale, inclusi i Galli. All'epoca, la civilt\u00e0 celtica era vibrante e in fase di espansione militare e territoriale, con una diffusione che, sebbene priva di coesione, arriv\u00f2 a coprire gran parte dell'Europa continentale. Fu proprio per mano dei Celti della Gallia che Roma soffr\u00ec una sconfitta umiliante, a cui segu\u00ec una battuta d'arresto imposta alla sua espansione: il ricordo di quella sconfitta era destinato ad imprimersi profondamente nella coscienza e nella futura memoria di Roma.\nInvasioni celtiche dell'Italia (390\u2013387 a.C.).\nDal 390 a.C., molte trib\u00f9 galliche avevano iniziato ad invadere l'Italia dal nord, in un'epoca in cui la civilt\u00e0 celtica si espandeva attraverso l'Europa, all'insaputa dei Romani i cui interessi si rivolgevano ancora alla sicurezza su uno scenario essenzialmente locale. Ad allertare Roma fu una trib\u00f9 particolarmente bellicosa, i Senoni, che invasero la provincia etrusca di Siena dal nord e attaccarono la citt\u00e0 di Clusium (Chiusi), non molto distante dalla sfera d'influenza di Roma. Gli abitanti di Chiusi, sopraffatti dalla forza dei nemici, superiori in numero e per ferocia, chiesero aiuto a Roma. Quasi senza volerlo i Romani non solo si ritrovarono in conflitto con i Senoni, ma ne divennero il principale obiettivo. I Romani li fronteggiarono in una battaglia campale presso il fiume Allia intorno agli anni 390\u2013387 a.C. I Galli, guidati dal condottiero Brenno, sconfissero un'armata romana di circa 15.000 soldati e incalzarono i fuggitivi fin dentro la stessa citt\u00e0, che fu sottoposta ad un parziale ma umiliante sacco prima di essere scacciati o convinti ad andarsene dietro pagamento di un riscatto.\nOra che tra Galli e Romani era corso il sangue, altri conflitti intermittenti, per oltre due secoli, continuarono a sorgere tra i due contendenti: la battaglia dell'Anio (presso l'Aniene, circa nel 360 a.C.), la battaglia del lago Vadimone (283 a.C.) contro una coalizione celto-etrusca, la battaglia di Fiesole nel 225 a.C., la battaglia di Talamone nel 224 a.C., la battaglia di Clastidio nel 222 a.C., la Battaglia di Cremona nel 200 a.C., la battaglia di Mutina (Modena) nel 194 a.C., la battaglia di Arausio nel 105 a.C., e la battaglia di Vercelli nel 101 a.C. Ma il \"problema celtico\" non si sarebbe risolto se non con la completa sottomissione della Gallia, ad opera di Giulio Cesare, dopo la battaglia di Alesia del 52 a.C.\nEspansione in Italia (343\u2013282 a.C.).\nDopo essersi ripresi in maniera sorprendentemente rapida dal sacco di Roma, i Romani ripresero immediatamente la loro espansione in Italia. Nonostante i successi fino ad allora ottenuti, il controllo sull'intera penisola non era, a quel punto, in alcun modo assicurato: i Sanniti erano altrettanto bellicosi e ricchi dei Romani; inoltre, dal canto loro, si prefiggevano di espandersi dall'originario Sannio per assicurarsi nuove terre in quelle fertili pianure italiche su cui insisteva la stessa Roma. La prima guerra sannitica, tra il 343 e il 341 a.C., fece seguito a diffuse incursioni sannitiche nel territorio di Roma e fu una faccenda che si risolse relativamente in fretta: i Romani sconfissero i Sanniti sia nella battaglia del Monte Gauro, nel 342 a.C., che nella battaglia di Suessula, nell'anno successivo, ma furono costretti a ritirarsi dalla guerra senza poter sfruttare il successo fino in fondo, a causa della rivolta di molti degli alleati latini nel conflitto noto come Guerra latina.\nIn questo modo Roma, intorno al 340 a.C., si trov\u00f2 a dover contendere sia con le incursioni sannite nel suo territorio, sia con le citt\u00e0 latine ribelli, in passato sue alleate, con le quali ingaggi\u00f2 un aspro conflitto. Roma sconfisse i Latini nella battaglia del Vesuvio e di nuovo nella battaglia di Trifano, dopo la quale le citt\u00e0 latine furono obbligate a sottomettersi al potere romano. Si deve forse al trattamento indulgente che Roma riserv\u00f2 agli sconfitti, la docile sottomissione dei Latini per i 200 anni che seguirono.\nLa seconda guerra sannitica, dal 326 a.C. al 304 a.C., fu un affare pi\u00f9 serio e pi\u00f9 lungo, sia per i Romani che per i Sanniti, la cui conclusione richiese pi\u00f9 di vent'anni di conflitto, e 24 battaglie, a prezzo di gravissime perdite per entrambi gli schieramenti. Le alterne fortune del conflitto arrisero tanto ai Sanniti che ai Romani: i primi si impossessarono di Neapolis nel 327 a.C., che i Romani si ripresero prima di essere sconfitti nella battaglia delle Forche Caudine e nella battaglia di Lautulae. I Romani uscirono infine vittoriosi dalla battaglia di Boviano (305 a.C.), quando ormai, gi\u00e0 dal 314 a.C., le sorti della guerra stavano volgendo decisamente in favore di Roma, inducendo i Sanniti a trattare la resa a condizioni via via sempre pi\u00f9 sfavorevoli. Nel 304 a.C. i Romani giunsero a una massiccia annessione di territori sanniti, su cui fondarono perfino numerose loro colonie. Questo schema militare, con reazioni in forze alle aggressioni e quasi inavvertibili progressi territoriali in contrattacchi strategici, sarebbe diventato un tratto caratteristico della storia militare di Roma antica.\nSette anni dopo la loro sconfitta, mentre il dominio di Roma sull'area sembrava garantito, i Sanniti insorsero di nuovo e sconfissero i Romani nella battaglia di Camerino, nel 298 a.C., che diede inizio alla terza guerra sannitica. Forti di questo successo, cercarono di mettere assieme una coalizione di molti dei popoli che un tempo furono ostili a Roma, tutti quelli che avrebbero potuto desiderare di scongiurare il dominio dell'intera regione da parte di una sola fazione. L'esercito che nel 295 a.C. affront\u00f2 i Romani nella battaglia di Sentino includeva un'eterogenea coalizione di Sanniti, Galli, Etruschi e Umbri. Quando l'esercito romano ottenne una convincente vittoria anche su queste forze combinate, divenne chiaro che nulla pi\u00f9 avrebbe potuto impedire a Roma il dominio sull'Italia. Con la battaglia di Populonia, nel 282 a.C., Roma pose fine alle ultime vestigia dell'egemonia etrusca sulla regione.\nGuerra contro Pirro (280\u2013275 a.C.).\nCon l'inizio del terzo secolo, Roma si trovava ad essere una grande potenza dello scacchiere peninsulare, ma non era ancora entrata in attrito con le dominanti potenze mediterranee dell'epoca, Cartagine e i regni della Grecia. Roma aveva sconfitto pienamente i Sanniti, dominava le citt\u00e0 latine alleate, e aveva pesantemente ridotto l'influenza etrusca nella regione. Tuttavia, il sud dell'Italia rimaneva ancora in mano alle colonie della Magna Grecia che erano state alleate dei Sanniti e con le quali sarebbe inevitabilmente venuta in urto quale effetto della sua continua espansione.\nQuando una disputa diplomatica tra Roma e la colonia dorica di Taranto sfoci\u00f2 in aperto conflitto navale con la battaglia di Thurii, Taranto invoc\u00f2 l'aiuto militare di Pirro, re dei Molossi dell'Epiro. Spinto dai suoi vincoli diplomatici con Taranto, e dall'ambizione di mostrare i suoi talenti militari, Pirro sbarc\u00f2 sul suolo italiano nel 280 a.C., con un esercito di 25,000 soldati greci e un contingente di elefanti da guerra, a cui si unirono alcuni dalle colonie greche e con quella parte dei Sanniti che si erano rivoltati contro il controllo romano.\nL'esercito romano non aveva mai fronteggiato elefanti in battaglia, e una simile inesperienza volse le sorti dello scontro in favore di Pirro, nella battaglia di Heraclea del 280 a.C., e ancora una volta nella battaglia di Ausculum del 279 a.C. Nonostante questi successi, Pirro si rese conto che la sua dislocazione in Italia era insostenibile. Roma, durante la permanenza dell'esercito di Pirro in Italia, rifiut\u00f2 sempre e con intransigenza ogni negoziato.\nInoltre, Roma concluse un nuovo , e Pirro, contro ogni sua aspettativa, trov\u00f2 che nessuno degli altri popoli italici avrebbe defezionato per votarsi alla causa di Greci e Sanniti. Di fronte a una vittoria con perdite inaccettabili, per cui sar\u00e0 coniato il termine di vittoria di Pirro, in ciascuno degli scontri con l'esercito romano, e nell'impossibilit\u00e0 di allargare il fronte delle alleanze in Italia, Pirro ripeg\u00f2 dalla penisola italiana e si rivolse alla Sicilia contro Cartagine, lasciando i suoi alleati a fronteggiare l'esercito romano.\nQuando la campagna di Sicilia si rivel\u00f2 anch'essa un fallimento Pirro, anche su richiesta dei suoi alleati italici, ritorn\u00f2 sul continente per misurarsi ancora una volta con Roma. Nel 275 a.C., Pirro incontr\u00f2 ancora una volta l'esercito romano nella battaglia di Benevento. Ma Roma aveva ideato nuove tattiche per fronteggiare gli elefanti da guerra, incluso l'uso del giavellotto, del fuoco o, come afferma una fonte, semplicemente colpendo con violenza la testa dei pachidermi. L'esito dello scontro, per quanto non decisivo, rese Pirro consapevole di quanto il suo esercito fosse depauperato e provato da anni di campagne in terra straniera: allontanatasi ai suoi occhi la speranza di future vittorie, il re epirota abbandon\u00f2 completamente l'Italia.\nLe guerre pirriche, avrebbero sortito un grande effetto su Roma, dimostratasi ora capace di misurare la propria potenza militare con quella delle potenze egemoni del Mediterraneo; il conflitto aveva anche dimostrato come i regni greci fossero incapaci di difendere le loro colonie sulle coste dell'Italia e in altro luogo. Roma mosse rapidamente verso il sud dell'Italia, soggiogando e dividendo la Magna Grecia. Affermato un dominio efficace sulla penisola italiana, e forte della sua internazionalmente provata reputazione militare, Roma poteva iniziare a guardare oltre, per puntare ad espandersi al di fuori della terraferma italiana. Considerata la barriera naturale delle Alpi a nord, e non volendo ancora misurarsi in battaglia con i fieri popoli gallici, la citt\u00e0 rivolse lo sguardo altrove, alla Sicilia e alle isole del Mediterraneo, una linea politica che l'avrebbe portata in conflitto aperto con la sua alleata di un tempo, la citt\u00e0 di Cartagine.\nEspansione nel Mediterraneo (264 \u2013 148 a.C.).\nLa prima sortita bellica di Roma al infuori dell'Italia, si ebbe con le guerre puniche, condotte contro Cartagine, una ex colonia fenicia della costa settentrionale dell'Africa, emancipatasi fino a svilupparsi in un potente stato. Queste guerre, iniziate nel 264 a.C., furono probabilmente i pi\u00f9 estesi conflitti mai conosciuti dal mondo antico e segnarono l'ascesa di Roma al ruolo di potenza egemone del Mediterraneo occidentale, con territori che si estendevano fino alla Sicilia, al Nordafrica, alla penisola iberica e, al termine delle guerre macedoniche, svoltesi in contemporanea con quelle puniche, anche in Grecia. Dopo la sconfitta dell imperatore seleucida Antioco III il Grande nella guerra siriaca (Trattato di Apamea del 188 a.C.) che interess\u00f2 il bacino orientale, Roma emerse come la potenza egemone dell'intero Mediterraneo e la pi\u00f9 potente citt\u00e0 del mondo classico.\nGuerre puniche (264\u2013146 a.C.).\nLa prima guerra punica inizi\u00f2 nel 264 a.C. quando gli insediamenti in Sicilia fecero appello alle due potenze confinanti, Roma e Cartagine - per la soluzione dei loro conflitti interni. La disponibilit\u00e0 di entrambe le potenze a venire coinvolte su un territorio terzo potrebbe indicare la volont\u00e0 di mettere alla prova le reciproche forze senza voler apertamente scatenare una guerra di annientamento; di sicuro, all'interno di Roma, vi era un considerevole disaccordo perfino sull'opportunit\u00e0 di intraprendere la guerra. La guerra si profil\u00f2 solo inizialmente come un confronto terrestre, in scontri come l'assedio di Agrigento, ma il teatro delle operazioni si spost\u00f2 presto sul tratto di mare tra Sicilia e Africa. Si trattava di un campo ancora relativamente inesplorato per la tecnica navale dell'esercito romano. In epoca anteriore allo scoppio della prima guerra punica nel 264 a.C., non si poteva nemmeno parlare ancora di una marina militare romana, visto che tutte le precedenti guerre si erano combattute sul suolo italiano. La nuova guerra in Sicilia contro Cartagine, una grande potenza navale, costrinse Roma a costruire velocemente una flotta e ad addestrare i marinai.\nIl primo approccio di Roma alla guerra navale si risolse inizialmente in vero e proprio \"buco nell'acqua\" e i primi scontri marittimi della prima guerra punica, come la battaglia delle Isole Lipari, si rivelarono delle vere e proprie catastrofi per Roma, come era da attendersi del resto da una citt\u00e0 che, prima d'allora, era praticamente priva di esperienza di marineria militare. Tuttavia, avendo addestrato pi\u00f9 marinai ed escogitato il \"corvo\", un congegno per l'abbordaggio delle navi, una forza navale romana sotto il comando di Caio Duilio fu in grado di infliggere una severa sconfitta alla flotta cartaginese nella battaglia di Milazzo. In soli 4 anni, uno stato privo di qualsiasi esperienza di marina, era riuscito in battaglia a far meglio di una grande potenza marittima regionale. La guerra prosegu\u00ec con successive vittorie navali romane nella battaglia di Tindari e in quella di capo Ecnomo.\nOttenuto il controllo sui mari, Roma sbarc\u00f2 in armi in Nordafrica, una spedizione, guidata da Atilio Regolo, che ottenne una prima vittoria nella battaglia di Adys che costrinse Cartagine a trattare la resa. Tuttavia i termini imposti da Roma erano cos\u00ec pesanti che i negoziati fallirono e i cartaginesi, in tutta risposta, assoldarono Santippo, un mercenario spartano, cui affidarono il compito di riorganizzare e guidare il loro esercito. Santippo riusc\u00ec a tagliar fuori l'esercito romano dalla base, ristabilendo la supremazia navale cartaginese, quindi sconfisse e cattur\u00f2 Atilio Regolo nella battaglia di Tunisi.\nLa sconfitta subita sul suolo africano non ferm\u00f2 i Romani: grazie alle abilit\u00e0 navali recentemente acquisite, Roma pot\u00e9 ancora una volta battere nettamente i cartaginesi sui mari, nella battaglia delle Isole Egadi, in buon parte grazie alle innovazioni tattiche della flotta romana: Cartagine rimase priva della flotta e dei mezzi finanziari sufficienti ad armarne una nuova. Per una potenza marittima, la perdita dell'accesso al Mediterraneo era una bruciante umiliazione economica e psicologica, cos\u00ec pesante da indurre i cartaginesi a trattare nuovamente la resa.\nNel periodo di pace che fece seguito alla guerra, Roma fu impegnata a regolare i propri conti con la trib\u00f9 dei Liguri ed il popolo dei Celti insubri, insediato nell'attuale Lombardia. Nel 225 a.C. gli Insubri avevano tentato di invadere il territorio soggetto a Roma, ma vennero fermati in Etruria nella battaglia di Talamone. Nel 222 a.C. fu Roma a passare all'offensiva, puntando direttamente sulla Pianura Padana e riportando una grande vittoria sugli Insubri nella battaglia di Clastidium, cui fece seguito la deduzione delle colonie di Piacenza e Cremona.\nLa continua diffidenza tra Romani e Cartaginesi port\u00f2 al risorgere delle ostilit\u00e0 nella seconda guerra punica quando Annibale, un esponente dell'aristocratica famiglia cartaginese dei Barca, attacc\u00f2 Sagunto, una citt\u00e0 legata a Roma da vincoli diplomatici. Annibale radun\u00f2 un esercito in Iberia e irruppe in Italia grazie alla famosa traversata delle Alpi con gli elefanti da guerra al seguito. Nella battaglia del Ticino del 218 a.C., primo episodio sul suolo italiano, Annibale sconfisse i Romani di Scipione il Vecchio in un piccolo scontro di cavalleria. Il successo di Annibale continu\u00f2 con le vittorie nella battaglia del fiume Trebbia, nella battaglia del Lago Trasimeno, dove tese un'imboscata all'ignaro esercito romano di Gaio Flaminio, e nella battaglia di Canne, destinata a diventare uno dei grandi capolavori dell'arte tattica militare, che gli diede la fama di un \"Annibale dall'aspetto invincibile\", in grado di sconfiggere i Romani a suo piacimento.\nNelle tre battaglie di Nola, il generale romano Marco Claudio Marcello riusc\u00ec in un'opera di contenimento, ma Annibale sgomin\u00f2 una serie di eserciti consolari armati nella prima battaglia di Capua, nella battaglia del fiume Silarus (attuale fiume Sele), nella prima e seconda battaglia di Erdonia, nella battaglia di Numistro e in quella di Ausculum del 209 a.C. Fu allora che Asdrubale, fratello di Annibale, cerc\u00f2 di attraversare le Alpi per giungere in Italia e unirsi al fratello con un secondo esercito. Nonostante la sconfitta subita in Iberia nella battaglia di Baecula, Asdrubale riusc\u00ec comunque ad aprirsi un varco verso l'Italia, dove per\u00f2 l'attendeva la morte, nella sconfitta definitivamente inflittagli dai consoli Gaio Claudio Nerone e Marco Livio Salinatore nella Battaglia del fiume Metauro del 207 a.C.\nAnnibale, riluttante o impreparato ad un attacco diretto alla citt\u00e0 di Roma, si diede a devastare le contrade italiane. Intanto i Romani, incapaci di sconfiggerlo direttamente, concepirono un'audace manovra diversiva: lo sbarco di un esercito in Africa allo scopo di aprire un nuovo fronte e minacciare la capitale cartaginese. Nel 203 a.C., nella battaglia dei Campi Magni presso il fiume Bagradas, l'esercito degli invasori romani, guidato da Scipione Africano, sconfisse i cartaginesi di Asdrubale Giscone e Syphax, determinando il richiamo in patria di Annibale per fronteggiare la situazione. Lo scontro finale fu in favore dei Romani di Scipione, che nella celebre battaglia di Zama inflissero ad Annibale una severissima sconfitta, forse addirittura un vero annientamento, in ogni modo decisivo nel decretare la fine della seconda guerra punica.\nCartagine non riusc\u00ec mai a riaversi dalla sconfitta e la terza guerra punica che segu\u00ec fu in realt\u00e0 solo una spedizione punitiva per radere al suolo la citt\u00e0 punica. Cartagine era quasi indifesa e, una volta sotto assedio, off\u00ec immediatamente la resa, acconsentendo a una serie di oltraggiose richieste di Roma. I Romani rifiutarono la resa, chiedendo, come condizione ulteriore, la completa distruzione della citt\u00e0; i Cartaginesi, avendo ormai ben poco da perdere, si prepararono a combattere. Nella battaglia di Cartagine (146 a.C.) la citt\u00e0 fu presa d'assalto dopo un breve assedio e completamente distrutta. La sua cultura ne risult\u00f2 \"cancellata in maniera pressoch\u00e9 totale\".\nConquista della penisola iberica (218\u201319 a.C.).\nIl conflitto tra Roma e Cartagine nelle guerre puniche port\u00f2 le due citt\u00e0 ad espandersi nell'odierna penisola iberica. L'impero punico della famiglia cartaginese dei Barcidi consisteva di territori in Iberia, su molti dei quali Roma acquis\u00ec il controllo durante le guerre puniche. L'Italia rimase il teatro principale della guerra per buona parte della seconda guerra punica, ma i Romani aspiravano anche a distruggere l'impero barcide in Iberia per prevenire che importanti alleati punici si associassero in forze in Italia.\nNel corso degli anni Roma aveva gradualmente allargato la sua influenza lungo la costa meridionale dell'Iberia, fino a giungere, nel 211 a.C., alla presa della citt\u00e0 di Sagunto. Grazie a due ulteriori spedizioni militari in Iberia, i Romani riuscirono infine a stroncare il controllo cartaginese sulla penisola nel 206 a.C., con la battaglia di Ilipa: la penisola divenne cos\u00ec provincia romana con il nome di Hispania. Dal 206 a.C. in poi l'unica opposizione al controllo romano della penisola venne dalle locali trib\u00f9 celtiberiche, la cui disunit\u00e0 dava insicurezza all'espansione romana.\nA seguito di due ribellioni su piccola scala del 197 a.C., e del 195\u2013194 a.C., tra i Romani e il popolo dei Lusitani, dell'odierno Portogallo, deflagr\u00f2 la cosiddetta Guerra lusitana. Nel 179 a.C., i Romani erano essenzialmente riusciti nel pacificare e nel portare sotto il loro controllo la regione.\nCirca nel 154 a.C., una recrudescenza diede vita ad un'importante rivolta in Numanzia, la cosiddetta prima guerra numantina: una lunga guerra di resistenza si combatt\u00e9 tra le forze avanzanti della Repubblica romana e le trib\u00f9 lusitane dell'Hispania. Il pretore Servio Sulpicio Galba e il proconsole Lucio Licinio Lucullo arrivarono nel 151 a.C. e misero in moto il processo di sottomissione della popolazione locale. Galba, tradendo i leader lusitani da lui invitati ai colloqui di pace, li fece uccidere nel 150 a.C., ponendo termine, ingloriosamente, alla prima fase della guerra.\nI Lusitani si rivoltarono ancora nel 146 a.C., sotto la guida di un nuovo leader di nome Viriato, e invasero la Turdetania, nell'Iberia meridionale, dando inizio a una tattica di guerriglia. I Lusitani riscossero un iniziale successo, affrontando e sconfiggendo sul campo l'esercito romano nella battaglia di Tribola, dandosi poi a depredare la Carpetania e avendo la meglio su un secondo contingente romano nella prima battaglia del monte Venus (146 a.C.), per passare al sacco di Seg\u00f3briga. Nel 144 a.C., il generale Quinto Fabio Massimo Emiliano riscosse successo in una campagna contro i Lusitani, ma fall\u00ec il suo tentativo di catturare Viriato.\nIn quello stesso anno, Viriato raccolse una lega ostile a Roma, comprendente molte trib\u00f9 celtiberiche, da lui convinte alla sollevazione, nella seconda guerra numantina. La nuova coalizione di Viriato prevalse sulle forze romane nella seconda battaglia del monte Venus del 144 a.C. e nuovamente nel fallito assedio di Erisone. Nel 139 a.C., infine, Viriato fu ucciso nel sonno da tre subalterni corrotti da Roma. Nel 136 e 135 a.C., furono portati avanti nuovi ma fallimentari tentativi per avere il totale controllo della regione di Numantia. Nel 134 a.C., il console Scipione Emiliano riusc\u00ec definitivamente a soffocare la ribellione grazie al vittorioso assedio di Numanzia.\nPoich\u00e9 l'invasione romana della penisola iberica era iniziata nelle aree meridionali circum-mediterranee controllate dai Barcidi, tra le regioni peninsulari da sottomettere rimanevano solo i territori all'estremo nord. Le guerre cantabriche, dal 29 al 19 a.C., occorsero durante la conquista romana delle province dell'Asturia e della Cantabria. L'Iberia fu interamente conquistata nel 25 a.C. \u00e8 l'ultima rivolta si ebbe nel 19 a.C.\nMacedonia, le poleis greche, l'Illirico e l'Oriente (215\u2013148 a.C.).\nL'impegno di Roma nella guerra contro Cartagine porse a Filippo V, re di Macedonia, l'occasione per cercare di estendere il suo potere ad occidente. Filippo, per negoziare con Annibale un'alleanza che li avrebbe visti comuni nemici di Roma, (si veda alla voce: Trattato fra Annibale e Filippo V), mand\u00f2 degli ambasciatori in Italia che, facendosi letteralmente beffe di Roma, giunsero presso l'accampamento di Annibale. Roma, tuttavia, venne comunque a conoscenza dell'intesa raggiunta, appropriandosi perfino delle copie dei trattati, quando gli emissari di Annibale, di ritorno in Grecia, furono intercettati e imprigionati da una flotta romana. Volendo impedire a Filippo V ogni possibilit\u00e0 di appoggio a Cartagine, in Italia o altrove, Roma cerc\u00f2 in Grecia alleati a cui far condurre, in proprio favore, una guerra per procura contro il regno macedone: i partner furono trovati tra le \"poleis\" greche raccolte nella Lega etolica, tra gli Illirici a nord dell'area macedone, nel regno di Pergamo e nella citt\u00e0-stato di Rodi, collocata, rispetto alla Macedonia, dall'altro capo del mar Egeo.\nLa prima guerra macedonica vide il coinvolgimento diretto di Roma nelle sole operazioni di terra; quando gli Etoli, ancora una volta, trattarono la pace con Filippo V, la piccola forza di spedizione romana, rimasta in Grecia senza alleati e avendo ormai raggiunto lo scopo di impegnare Filippo per impedirgli di portare soccorso ad Annibale, fu ben disposta alla pace. A Fenice, nel 205 a.C., fu stipulato un trattato di pace che riconobbe a Roma un piccolo indennizzo e pose formalmente fine alla prima guerra macedonica.\nPochi anni pi\u00f9 tardi, intorno 200 a.C., nell'ambito di un'aggressiva politica egea, il regno di Macedonia si diede ad usurpare anche alcuni territori rivendicati da varie \"poleis\" greche, che risposero alla minaccia ricorrendo in cerca di aiuto al nuovo alleato romano. Roma intim\u00f2 a Filippo V un ultimatum che prevedeva la completa sottomissione della Macedonia fin quasi allo \"status\" politico di provincia romana. Filippo, com'era prevedibile, non accett\u00f2, e il Senato romano, superate le iniziali riluttanze nei confronti di coscrizioni e nuove ostilit\u00e0, si decise a dichiarare guerra contro Filippo V, nella seconda guerra macedonica. Nella battaglia del fiume Aoo (presso l'attuale Tepelen\u00eb, in Albania) le forze comandate da Tito Quinzio Flaminino sconfissero i macedoni. Gli stessi comandanti, nel 197 a.C., si fronteggiarono nella pi\u00f9 importante battaglia di Cinoscefale, che ancora una volta vide Flaminino vincitore, stavolta in maniera decisiva, sugli avversari Macedoni. Il regno di Macedonia fu costretto a siglare il Trattato di Tempea, con il quale veniva privato di tutte le rivendicazioni territoriali in Grecia e Asia, e obbligato a corrispondere a Roma un indennizzo di guerra.\nTra la seconda e la terza guerra macedonica, Roma si trov\u00f2 ancora a fronteggiare altri conflitti nell'area, scaturiti da un intricato gioco di mutevoli e reciproche rivalit\u00e0, alleanze e leghe, in cui ciascun attore cercava di aumentare la propria influenza.\nPoco dopo la seconda sconfitta macedone del 197 a.C., la polis di Sparta si inser\u00ec nel parziale vuoto di potere creatosi in Grecia. Temendo che gli spartani volessero appropriarsi di poteri crescenti nella regione, i Romani ricorsero all'aiuto degli alleati nel condurre una guerra contro Sparta, sconfiggendo un esercito spartano nella battaglia di Gythium nel 195 a.C.\nRoma si trov\u00f2 anche a dover affrontare la Lega etolica, un tempo sua alleata, gli Istriani nella guerra istrica, gli Illiri nella terza guerra illirica, e l'Acaia, con la risorta Lega achea, nella quarta guerra macedonica.\nRoma rivolgeva ora le sue attenzioni ad oriente, verso l'impero seleucide di verso Antioco III il Grande. Antioco, dopo remote campagne militari nelle regioni della Battriana, dell'India, Persia e Giudea, si era spostato in Asia Minore e Tracia per proteggere varie citt\u00e0 costiere, con una mossa che lo fece entrare in attrito con gli interessi Romani, che diedero inizio alla guerra contro Antioco III e lega etolica.\nForze romane guidate da Manio Acilio Glabrione sconfissero Antioco nella battaglia delle Termopili del 191 a.C. e lo costrinsero ad abbandonare la Grecia: i Romani, allora, incalzarono i Seleucidi fuori dai confini della Grecia, battendoli sul mare nella battaglia dell'Eurimedonte, in quella di Myonessus, e, infine, nel decisivo confronto della battaglia di Magnesia.\nNel 179 a.C. Filippo V di Macedonia mor\u00ec e il suo ambizioso e talentuoso figlio, Perseo, sal\u00ec al trono mostrando un rinnovato interesse per la Grecia. Si alleo perfino con i bellicosi Bastarni, e, probabilmente, la condotta di entrambi viol\u00f2 il trattato di pace precedentemente stipulato da suo padre o dovette quantomeno apparire come un \"atteggiamento non consono a quello atteso da un alleato subordinato\". Roma dichiar\u00f2 nuovamente guerra al Regno di Macedonia, dando inizio alla terza guerra macedonica. Inizialmente, Perseo riscosse maggior successo di suo padre nel condurre la guerra contro Roma, vincendo la battaglia di Callicino contro un esercito consolare. Roma, tuttavia, reag\u00ec come nelle altre iniziative militari di quel periodo, semplicemente inviando un nuovo contingente. Il secondo esercito consolare puntualmente vinse i Macedoni nella battaglia di Pidna del 168 a.C. I Macedoni, privi delle riserve tattiche di cui disponevano Romani e con il loro re Perseo caduto nelle mani dei nemici, altrettanto puntualmente capitolarono, ponendo fine alla terza guerra macedonica, con la dissoluzione del regno macedone.\nLa quarta guerra macedonica, combattuta tra il 150 e il 148 a.C., fu l'atto finale dei conflitti tra Roma e la Macedonia ed ebbe inizio quando Andrisco usurp\u00f2 il trono macedone. I romani radunarono un esercito consolare sotto il comando di Quinto Cecilio Metello, che rapidamente sconfisse Andrisco nella seconda battaglia di Pidna del 148 a.C.\nSotto Lucio Mummio, nel 146 a.C., si ebbe la distruzione della florida Corinto, a conclusione di un assedio della citt\u00e0 che port\u00f2 alla sua resa e alla conseguente capitolazione della Lega acaica.\nSottomissione della Gallia Cisalpina (222\u2013175 a.C.).\nAi fini dell'unificazione della penisola la conquista definitiva del nord-Italia (allora Gallia Cisalpina) segn\u00f2 un momento fondamentale, anche se nella storiografia esso risulta a volte trascurato e quasi schiacciato dalle pi\u00f9 complesse e appariscenti vicende orientali. La battaglia di Clastidium del 222 a.C. port\u00f2 alla conquista di Mediolanum e all'inizio dell'egemonia romana nell'area. Tuttavia i Celti, che si erano sollevati contro Roma durante la seconda guerra punica, non avevano deposto le armi neppure dopo la sconfitta di Zama. Quando nel 200 a.C. i Galli in rivolta si impadronirono della colonia di Piacenza e minacciarono Cremona, Roma decise di intervenire in forze. Nel 196 a.C. Scipione Nasica vinse gli Insubri, nel 191 a.C. furono piegati i Boi, che controllavano una vasta zona tra Piacenza e Rimini. Superato il fiume Po, la penetrazione romana prosegu\u00ec pacificamente: le popolazioni locali, Cenomani e Veneti, si resero conto che Roma era l'unica in grado di proteggerli dagli assalti delle altre trib\u00f9 celtiche e dagli Istri. Attorno al 191 a.C. la Gallia Cisalpina fu ridotta a provincia. Nel 177 a.C. venne sottomessa anche l'Istria. Nel 175 a.C., infine, vennero soggiogati anche i Liguri Cisalpini.\nTarda repubblica (147 \u2013 30 a.C.).\nGuerra giugurtina (111 \u2013 104 a.C.).\nRoma, nelle precedenti guerre puniche, aveva ottenuto larghe estensioni territoriali in Africa, che furono consolidati nei secoli successivi. Molti di questi erano stati concessi al regno di Numidia, un regno costiero nordafricano corrispondente alla moderna Algeria, in cambio dell'assistenza militare offerta in passato a Roma.\nLa guerra giugurtina del 101\u2013104 a.C. fu combattuta tra Roma e Giugurta di Numidia e, dal punto di vista romano, rappresent\u00f2 la conclusione della pacificazione del Nordafrica: al termine della guerra, Roma, sostanzialmente, arrest\u00f2 la sua espansione nel continente, avendo raggiunto le barriere naturali offerte dal deserto e dalle montagne. Dopo l'usurpazione del trono numida da parte di Giugurta, fedele alleato di Roma fin dalle guerre puniche, Roma si sent\u00ec costretta ad intervenire. Giugurta, sfacciatamente, corruppe i Romani affinch\u00e9 accettassero la compiuta usurpazione riuscendo a farsi assegnare la met\u00e0 occidentale del regno. Dopo ulteriori aggressioni, e nuovi tentativi di corruzione, Roma invi\u00f2 un esercito ad affrontarlo. I Romani furono sconfitti nella battaglia di Suthul ma si comportarono meglio nella battaglia del fiume Muthul e sconfissero infine Giugurta nella battaglia di Thala, nella battaglia di Mulucha, e nella battaglia di Cirta del 104 a.C. Giugurta fu infine preso dai Romani, non in battaglia ma grazie a un tradimento, e la sua cattura segn\u00f2 la fine della guerra.\nIl risorgere della minaccia celtica (121 a.C.).\nNel 121 a.C., nonostante la distanza storica e i molti anni trascorsi, era ancora viva a Roma la memoria di quell'umiliante sacco del 390 a.C. sub\u00ecto ad opera delle trib\u00f9 celtiche provenienti dalla Gallia, un evento storico ormai trasfuso in una tradizione leggendaria, da trasmettere di generazione in generazione. Ma nessuno poteva immaginare che Roma, nel giro di un anno, si sarebbe trovata a fronteggiare di nuovo la risorgente minaccia celtica. Nel 121 a.C., Roma venne infatti in attrito con i popoli celtici degli Allobrogi e degli Arverni, entrambi sconfitti con apparente facilit\u00e0, in quello stesso anno, nella prima battaglia di Avignone presso il Rodano e nella seconda battaglia di Avignone.\nNuove minacce dai germani: le guerre cimbriche (113\u2013101 a.C.).\nLe guerre cimbriche (113\u2013101 a.C.) furono un affare ben pi\u00f9 serio che il recente conflitto celtico del 121 a.C. Le trib\u00f9 germaniche dei Cimbri e dei Teutoni dal Nordeuropa migrarono fin dentro i territori settentrionali di Roma, ed entrarono in conflitto con Roma e i suoi alleati. Le guerre cimbriche e generarono un grande timore e furono la prima occasione, dopo la seconda guerra punica, in cui l'Italia e la stessa Roma si sentirono seriamente minacciate. La battaglia di Noreia, nel 112 a.C., fu l'esordio delle operazioni belliche tra la Repubblica romana e le trib\u00f9 protogermaniche dei Cimbri e dei Teutoni. Fin\u00ec con una sconfitta dei Romani, e in un quasi disastro. Nel 105 a.C. i Romani patirono una delle loro peggiori disfatte nella battaglia di Arausio, presso Orange: era la sconfitta pi\u00f9 costosa dai tempi della battaglia di Canne. Dopo che i Cimbri ebbero involontariamente concesso una tregua agli avversari per dedicarsi al saccheggio dell'Iberia, Roma ebbe in mano l'opportunit\u00e0 di prepararsi con cura allo scontro con Cimbri e Teutoni dalla qual uscir\u00e0 vincente con la battaglia di Aquae Sextiae (Aix-en-Provence) e con la battaglia di Vercelli entrambe le trib\u00f9 furono virtualmente annichilate e la loro minaccia allontanata.\nMalcontenti interni: rivolte servili, guerre sociali e guerre civili (135\u201371 a.C.).\nL'ampio utilizzo dell'esercito in campagne militari all'estero, e l'uso di remunerare i soldati con il bottino ricavato dalle guerre, favorirono la tendenza ad accrescere la fedelt\u00e0 dei soldati ai loro generali piuttosto che allo stato, e la disponibilit\u00e0 a seguire i comandanti anche in battaglie contro lo stato. Roma, in questo periodo, era peraltro flagellata da numerose sollevazioni servili, in parte dovute all'affidamento, nei secoli passati, di vaste estensioni di propriet\u00e0 fondiarie a fattorie servili in cui gli schiavi superavano di gran numero i loro proprietari romani. Nell'ultimo secolo a.C. si ebbero almeno dodici tra ribellioni e guerre civili. Questo schema non si interruppe se non quando Ottaviano, il futuro \"Augusto\", non vi pose fine, proponendosi come antagonista di successo dell'autorit\u00e0 senatoria e facendosi poi nominare \"princeps\".\nRivolte servili e guerra contro i socii.\nNegli anni tra il 135 e il 71 a.C. si ebbero delle sollevazioni servili che opposero gli schiavi allo stato romano. La terza sollevazione fu la pi\u00f9 grave: le stime sul numero dei rivoltosi parlano del coinvolgimento di un numero di 120.000 o 150,000 schiavi. Inoltre, nel 91 a.C., tra Roma e i municipia italiani, gi\u00e0 suoi alleati (\"s\u014fc\u012di\"), scoppi\u00f2 la cosiddetta guerra sociale, scaturita dal dissenso diffuso tra gli alleati a cui toccava condividere il rischio delle campagne militari romane senza per\u00f2 beneficiare della remunerazione. Nonostante alcune sconfitte, come nella battaglia del lago del Fucino, le truppe romane superarono le \"militia\" italiane in scontri decisivi, in particolare nella battaglia di Asculum (89 a.C.). Nonostante la sconfitta militare, i \"socii\" di Roma raggiunsero i loro obiettivi, ottenendo la promulgazione della \"Lex Julia\" e della \"Lex Plautia Papiria\", che conferirono la cittadinanza romana a pi\u00f9 di 500.000 italiani.\nGuerra civile tra Mario e Silla.\nIl malcontento interno raggiunse comunque la sua acme con il console Lucio Cornelio Silla e la prima marcia su Roma dell'87 a.C. e la successiva guerra civile tra Silla e i mariani all'inizio dell'anno 82 a.C. Nella battaglia di Porta Collina, proprio alle porte della citt\u00e0 di Roma, un esercito romano guidato da Silla ebbe la meglio su un esercito senatorio appoggiato da alcuni alleati sanniti. Al di l\u00e0 di quali fossero i torti e le ragioni del suo antagonismo al potere militare statale, la sua azione segn\u00f2 comunque uno spartiacque nella disponibilit\u00e0 dimostrata delle truppe romane a ingaggiare reciprocamente guerra: la strada era adesso spianata alle lotte intestine del primo e secondo triumvirato, all'esautorazione del Senato quale guida \"de facto\" dello stato romano, e alle future endemiche usurpazioni di potere del tardo impero.\nConflitti con Mitridate e l'Oriente seleucide (89\u201363 a.C.).\nMitridate il Grande fu re del Ponto, un vasto regno dellAsia Minore, dal 120 al 63 a.C. \u00c8 ricordato come uno dei pi\u00f9 formidabili, e di maggior successo, tra gli avversari di Roma: si scontr\u00f2 con tre dei pi\u00f9 importanti generali della tarda repubblica romana, Silla, Lucullo, e Pompeo. Seguendo uno schema familiare fin dalle guerre puniche, i Romani entrarono in attrito con Mitridate non appena le sfere d'influenza dei due stati iniziarono a sovrapporsi. Mitridate entr\u00f2 in antagonismo con Roma nel tentativo di espandere il suo regno, e Roma, da parte sua, sembrava tanto desiderosa della guerra quanto del prestigio e delle spoglie che ne avrebbe potuto ricevere. Fonti romane riferivano come Mitridate, dopo aver conquistato l'Anatolia occidentale nell'88 a.C., avesse orchestrato il massacro della maggioranza degli 80.000 romani che vi risiedevano, in quell'episodio altrimenti noto come \"vespri asiatici\". La notizia del massacro potrebbe esser stata notevolmente ingigantita dai Romani, ma costitu\u00ec comunque la ragione ufficiale che giustific\u00f2 l'inizio delle ostilit\u00e0 nella Prima guerra mitridatica. Il generale romano Lucio Cornelio Silla costrinse Mitridate fuori dalla Grecia proprio dopo la battaglia di Cheronea e la successiva battaglia di Orcomeno, ma si trov\u00f2 a dover far ritorno in Italia, per fronteggiare le avvisaglie di una minaccia interna posta dalla fazione dei suoi rivali mariani: Mitridate era stato sconfitto in battaglia, ma non ancora piegato. Fu stipulata una pace, tra Roma e il regno pontico, che non si rivel\u00f2 altro che una tregua effimera.\nLa seconda guerra mitridatica inizi\u00f2 quando Roma cerc\u00f2 di annettersi la Bitinia come provincia. Nella terza guerra mitridatica, furono inviati contro Mitridate dapprima Lucullo e quindi Pompeo. Mitridate fu definitivamente sconfitto da Pompeo nella notturna battaglia del Lycus.\nCampagna contro i pirati cilici (67 a.C.).\nIn quest'epoca, il Mediterraneo era in balia dei pirati, provenienti soprattutto dalla Cilicia. Roma aveva annientato molti di quegli stessi stati che, con le loro flotte, contribuivano a mantenere sicuro il Mediterraneo, senza che i Romani riuscissero, tuttavia, ad inserirsi negli spazi lasciati liberi. I pirati avevano colto al volo le opportunit\u00e0 che si aprivano in una situazione di relativo vuoto di potere: non si limitavano ad ostacolare le rotte navali, ma si erano dedicati al saccheggio di molte citt\u00e0 costiere della Grecia e dell'Asia, con scorribande dirette anche alla stessa Italia. Dopo che l'ammiraglio romano Marco Antonio Cretico, padre del triumviro Marco Antonio, aveva fallito il compito di liberare, secondo i voleri dell'autorit\u00e0 romana, il mar Mediterraneo dai pirati, fu Pompeo a succedergli come comandante di una speciale task force incaricata di condurre una campagna decisiva. Sembra che a Pompeo occorsero solo una quarantina di giorni per aver ragione dei pirati che infestavano il settore occidentale del mare, e per ristabilire cos\u00ec la regolarit\u00e0 delle rotte tra Iberia, Africa e Italia. Plutarco ci descrive il modo in cui Pompeo ripul\u00ec il Mediterraneo dalle loro imbarcazioni, grazie a una serie di piccole azioni militari e con la promessa di rispettare la capitolazione e la resa di citt\u00e0 o imbarcazioni. Quindi insegu\u00ec il grosso dei pirati fin nelle loro roccaforti della costa della Cilicia: li distrusse affrontandoli sul mare nella battaglia di Korakesion.\nPrime campagne di Cesare (59\u201350 a.C.).\nDurante un suo mandato come pretore in Iberia, il contemporaneo di Pompeo, Giulio Cesare, appartenente alla \"gens\" Iulia, sconfisse in battaglia i Calaici e i Lusitani. Grazie a un mandato consolare, egli ottenne un incarico quinquennale di governatore proconsolare della Gallia Cisalpina e dell'Illirico (la provincia costiera della Dalmazia) cui un senatoconsulto aggiunse anche la Gallia Transalpina (nell'attuale Francia meridionale). Insoddisfatto di un governatorato di routine, Cesare si diede da fare per trovare un pretesto per giustificare l'invasione della Gallia, che gli avrebbe dato lo spettacolare successo a cui egli aspirava. Per raggiungere il suo scopo egli agit\u00f2 i vecchi fantasmi popolari del primo sacco celtico di Roma e il pi\u00f9 recente spettro dei Cimbri e dei Teutoni. Quando le trib\u00f9 di Elvezi e Tigurini iniziarono una migrazione lungo una rotta che li avrebbe portati a sfiorare appena, senza attraversare, la provincia transalpina, Cesare ebbe un pretesto appena sufficiente per dare inizio alle sue campagne galliche, tenutesi tra il 58 e 49 a.C. Dopo aver massacrato la trib\u00f9 elvetica, Cesare mise in atto una \"lunga, aspra e costosa\" campagna contro altre trib\u00f9 da un capo all'altro della Gallia, molti dei quali avevano combattuto al fianco di Roma contro i comuni nemici elvetici, e il cui territorio egli annesse a quello di Roma. Plutarco sostiene che la campagna sarebbe costata ai Galli un milione di perdite. Per quanto \"fieri e abili\" i Galli si portavano dietro il peso delle loro storiche divisioni interne: uscirono sconfitti in una serie di battaglie svoltesi lungo l'arco di una decade.\nCesare sconfisse gli \"Helvetii\" nel 58 a.C., durante la battaglia del fiume Arar e nella battaglia di Bibracte (presso l'omonima citt\u00e0 gallica); dalla battaglia del fiume Axona usc\u00ec invece sconfitta la confederazione celto-germanica dei Belgi, mentre i Nervii furono battuti nel 57 a.C. nella battaglia del fiume Sabis. Aquitani, Treviri, Tencteri, Edui ed Eburoni subirono la stessa sorte in battaglie sconosciute, mentre i Veneti furono sconfitti in battaglia navale nel 56 a.C. Sempre nello stesso contesto bellico Cesare mise in atto le sue due spedizioni in Britannia degli anni 55 e 54 a.C. Nel 52 a.C., dopo il vittorioso assedio di Avarico e un seguito di battaglie non decisive, Cesare sconfisse un'alleanza di galli ribelli guidata da Vercingetorige nella battaglia di Alesia, portando a conclusione la conquista della Gallia Transalpina.\nNegli anni 52-51 a.C., sconfitto definitivamente Vercingetorige, Cesare si trov\u00f2 a domare le ultime sacche di ribellione che ancora covavano in Gallia: con il sopraggiungere dell'anno 50 a.C. la Gallia era interamente pacificata e saldamente nelle mani di Roma. Gi\u00e0 in quegli stessi anni, durante il suo soggiorno invernale nell'oppidum celtico di Bibracte, Cesare poteva mettere mano alla stesura dei suoi \"commentarii de bello Gallico\".\nLa Gallia non riacquist\u00f2 mai pi\u00f9 la sua identit\u00e0 celtica, n\u00e9 mai fu scossa da altre ribellioni nazionalistiche, e rimase fedele a Roma fino alla caduta dell'Impero romano d'Occidente e nel 476. Tuttavia, sebbene la Gallia fosse destinata a rimanere per sempre fedele, alcune crepe si andavano aprendo nella coesione politica delle figure dei governanti romani, in parte anche dovute alle preoccupazioni sulla fedelt\u00e0 delle legioni di Cesare alla persona del loro comandante piuttosto che allo stato romano. Queste contraddizioni sarebbero presto venute a galla, quando condurranno Roma in una lunga e tormentata sequenza di guerre civili.\nIl primo triumvirato, l'ascesa di Cesare, e la guerra civile (49\u201345 a.C.).\nNel 59 a.C., tra Cesare, Crasso, e Pompeo, era nata un'alleanza politica ufficiosa, e inizialmente segreta, conosciuta come Primo triumvirato, grazie alla quale i tre triumviri potevano spartirsi potere e influenza. Si tratt\u00f2 sempre di un'alleanza scomoda dato che Crasso e Pompeo si detestavano cordialmente l'uno l'altro. Nel 53 a.C., Crasso sferr\u00f2 un attacco contro l'impero partico. Dopo alcuni successi iniziali, decise di inoltrarsi nel deserto siriano, cos\u00ec in profondit\u00e0 da ritrovarsi tagliato fuori e bersagliato in pieno territorio nemico: nel 53 a.C. il suo esercito, isolato e circondato, affronto i Parti in uno scontro frontale ma fin\u00ec massacrato nella battaglia di Carre la \"pi\u00f9 grande sconfitta di Roma dai tempi di Annibale\", in cui lo stesso Crasso rimase ucciso. La partenza di Crasso per l'Oriente, e la sua successiva morte in battaglia, modificarono gli equilibri garantiti dal patto triumvirale e, di fatto, ne sancirono la fine, con i due rimanenti colleghi che iniziarono a muoversi autonomamente. Mentre Cesare combatteva contro Vercingetorige in Gallia, Pompeo portava a segno un'agenda legislativa che lo rivelava, nel migliore dei casi, come ambivalente nei confronti di Cesare e, forse, anche segretamente alleato con i suoi nemici politici. Nel 51 a.C., alcuni senatori romani chiesero che a Cesare fosse interdetto l'accesso al consolato finch\u00e9 non avesse restituito allo Repubblica il controllo delle sue legioni, mentre analoga richiesta per Pompeo fu formulata da altre fazioni. La rinuncia al suo esercito avrebbe significato per Cesare l'esporsi ai suoi nemici senza difese. Cesare, di fronte alla prospettiva di perdere il comando e dover fronteggiare un processo, scelse la guerra civile. Il triumvirato era ormai infranto e il conflitto, a questo punto, inevitabile.\nInizialmente, Pompeo rassicur\u00f2 Roma e il Senato promettendo che avrebbe sconfitto Cesare in battaglia se solo egli avesse tentato di marciare su Roma. Ma invece, quando Cesare, all'inizio del 49 a.C., attravers\u00f2 il Rubicone con le sue forze di invasione e dilag\u00f2 nella penisola puntando su Roma, Pompeo ordin\u00f2 di abbandonare la citt\u00e0. L'esercito di Cesare non era ancora al completo, con alcune legioni ancora in Gallia e con la sola tredicesima al seguito, ma d'altro canto lo stesso Pompeo poteva disporre, ai suoi ordini, di una piccola forza, sulla cui fedelt\u00e0 non poteva essere certo visto che si trattava di gente che aveva combattuto in Gallia sotto Cesare. Tom Holland attribuisce la sollecitudine di Pompeo nell'abbandonare Roma ad ondate di rifugiati in preda al panico che agitavano paure ancestrali di invasioni dal nord. Le forze di Pompeo ripiegarono a sud verso Brundisium dove presero la via della Grecia. Per prima cosa, Cesare volse la sua attenzione alle roccaforti dei pompeiani in Iberia ma, dopo aver cinto d'assedio Marsiglia e aver combattuto la battaglia di Ilerda, decise di affrontare direttamente Pompeo in Grecia. Pompeo ottenne un primo successo nella battaglia di Dyrrhachium nel 48 a.C. ma, non diede seguito alla vittoria e fu definitivamente sconfitto da Cesare nella battaglia di Farsalo del 48 a.C. nonostante l'inferiorit\u00e0 delle forze di Cesare, in rapporto 1 a 2 con quelle dell'avversario. Pompeo fugg\u00ec ancora, questa volta in Egitto dove finir\u00e0 ucciso in un tentativo di ingraziare al paese il favore di Cesare ed evitare una guerra con Roma.\nLa morte di Pompeo non determin\u00f2 la fine delle guerre civili visto che molteplici erano ancora i nemici di Cesare e che i seguaci di Pompeo continuarono la lotta anche dopo la morte del loro capo fazione. Nel 46 a.C. Cesare perse probabilmente almeno un terzo del suo esercito nella battaglia di Ruspina, in cui fu battuto da Tito Labieno, gi\u00e0 al suo fianco come luogotenente in Gallia, ma transitato, molti anni addietro, nelle file dei pompeiani. Tuttavia Cesare, dopo aver toccato nuovamente il fondo, seppe ancora una volta risollevarsi e sconfiggere i pompeiani di Metello Scipione nella battaglia di Thapsus, costringendoli a retrocedere nuovamente in Iberia. Cesare sconfisse poi in Iberia le forze combinate di Tito Labieno e Pompeo il Giovane nella battaglia di Munda: Labieno mor\u00ec in battaglia mentre Pompeo il Giovane fu catturato e mandato a morte.\nNonostante il successo militare, o probabilmente proprio a causa di esso, era diffusa la paura che il potere Cesare, divenuta ormai la figura primaria dello stato romano, potesse evolvere in senso autocratico, decretando la fine della Repubblica romana. Questa paura spinse un gruppo di senatori, autoproclamatisi \"Liberatores\", ad assassinarlo alle Idi di Marzo dell'anno 44 a.C.\nIl secondo triumvirato, Ottaviano in Occidente, Antonio in Oriente, la guerra civile (44\u201331 a.C.).\nNe scaturirono ancora guerre civili tra quelli fedeli a Cesare e i seguaci dei \"Liberatores\". Marco Antonio, sostenitore di Cesare, condann\u00f2 i cesaricidi e tra le due fazioni esplose la guerra. Antonio fu denunciato come pubblico nemico, e Ottaviano, il futuro Augusto, ebbe l'incarico di condurre la lotta contro di lui. Nella battaglia di Forum Gallorum (l'odierna Castelfranco Emilia) Antonio, assediando il congiurato Decimo Bruto a Mutina (Modena), sconfisse le forze del console Pansa, che fu ucciso, ma Antonio fu poi immediatamente sconfitto dall'esercito dell'altro console, Irzio. Nella battaglia di Mutina, Antonio fu ancora una volta sconfitto da Irzio, che rimase per\u00f2 ucciso. Decimo Bruto, nonostante Antonio non fosse riuscito a prendere Mutina, morir\u00e0 anch'egli, poco dopo, mentre faceva rotta sulla Macedonia, assassinato da un capo dei Galli fedele ad Antonio.\nOttaviano trad\u00ec il suo partito, scendendo a patti con i cesariani Antonio e Lepido: il 26 novembre del 43 a.C., loro tre diedero vita al Secondo triumvirato, questa volta in una forma ufficiale. Nel 42 a.C. i Triumviri Marco Antonio e Ottaviano (Lepido rimase a Roma) si misurarono contro i proscritti Bruto e Cassio, negli scontri della battaglia di Filippi, il cui esito non fu per\u00f2 netto: Bruto sconfisse infatti Ottaviano mentre Antonio riusc\u00ec a battere Cassio. Questi per\u00f2, inconsapevole della vittoria di Bruto, decise di togliersi la vita. Poco tempo dopo, anche Bruto, sconfitto da Antonio, seguir\u00e0 la stessa sorte del compagno, sfuggendo alla cattura.\nTuttavia, la guerra civile divamp\u00f2 ancora quando, non appena gli avversari furono eliminati, anche il Secondo triumvirato di Ottaviano, Antonio e Lepido venne meno. L'ambizioso Ottaviano si mise a costruire le basi del suo potere per poi lanciare una campagna contro Marco Antonio. Nel 40 a.C., mentre Antonio era con Cleopatra quando, forse a sua insaputa, la moglie Fulvia e il fratello Lucio Antonio, radunarono in Italia un esercito per combattere contro Ottaviano, ma furono sconfitti nella battaglia di Perugia. La morte di lei, avvenuta quello stesso anno a Sicione, port\u00f2 ad una parziale riconciliazione tra Ottaviano e Antonio, che si occup\u00f2 di Sesto Pompeo, ultimo centro di opposizione al secondo triumvirato: nella battaglia navale di Naulochus le forze di Sesto Pompeo furono annientate e il blocco navale da lui imposto presso lo Stretto di Sicilia fu spezzato.\nAncora una volta, annientata l'opposizione, il triumvirato cadde in pezzi. L'ultimo dell'anno del 33 a.C. il triumvirato era in scadenza, ma la legge che lo istituzionalizzava non fu rinnovata: nel 31 a.C. riprese la guerra. Nella battaglia di Azio, lungo le coste della Grecia, Ottaviano sconfisse definitivamente Antonio e Cleopatra in una battaglia navale in cui us\u00f2 il fuoco per distruggere la flotta nemica.\nOttaviano divenne quindi imperatore con il nome di Augusto: in assenza di oppositori o usurpatori, fu in grado di imprimere una svolta decisiva alla storia di Roma, estendendo enormemente i confini dell'impero."}
{"id": "2133759", "revid": "729019", "url": "https://it.wikipedia.org/wiki?curid=2133759", "title": "Storia delle campagne dell'esercito romano in et\u00e0 alto-imperiale", "text": "La storia delle campagne dell'esercito romano in et\u00e0 alto-imperiale rappresenta una cronologia di tutte le campagne militari del principato da Augusto agli imperatori Caro, Carino e Numeriano (dal 31 a.C. al 284) che ottennero la porpora imperiale al termine del periodo denominato anarchia militare, prima dell'avvento di Diocleziano e della Tetrarchia.\nContesto storico.\nRappresenta il definitivo passaggio dal periodo repubblicano al principato, al termine di una lunga fase di guerre civili durata oltre un cinquantennio (dall'88 al 31 a.C.): da Mario e Silla, a Cesare e Pompeo, fino ad Ottaviano ed Antonio.\nOttaviano era divenuto, di fatto, il padrone assoluto dello Stato romano, anche se formalmente Roma era ancora una repubblica e Ottaviano stesso nelle sue \"Res Gestae\" pot\u00e9 riconoscere di aver governato in questi anni in virt\u00f9 del \"potitus rerum omnium per consensum universorum\" (\"consenso generale\"), avendo per questo motivo ricevuto una sorta di perpetua \"tribunicia potestas\" (certamente un fatto extra-costituzionale).\nFu cos\u00ec che sotto imperatori illuminati, quali furono Augusto e l\"'Optimus princeps\" di Traiano, la potenza militare di Roma pot\u00e9 mettere a segno grandi conquiste territoriali sia in Europa, sia in Oriente.\nForze in campo.\nGli imperatori romani poterono schierare, a partire da Augusto, un esercito composto da unit\u00e0 legionarie ed unit\u00e0 ausiliarie.\nSotto Augusto le legioni furono prima 28, ridotte poi a 25 dopo la disfatta di Teutoburgo del 9. In seguito raggiunsero le 30 unit\u00e0 prima sotto Domiziano, poi con Traiano ed ancora sotto Marco Aurelio, per poi essere aumentate a 33 unit\u00e0 con Settimio Severo, ed infine raggiungere le 37-38 unit\u00e0 sotto Aureliano.\nNel corso dei trecento anni di questo periodo storico, alcune fra queste legioni furono sciolte, altre perse in battaglia e ricostituite. Qui sotto trovate l'elenco di tali unit\u00e0 in ordine di numerazione:\nLe dimensioni complessive dell'esercito passarono pertanto dai circa 300.000 armati ai tempi di Augusto fino a 380.000 armati sotto Antonino Pio per superare la cifra delle 420.000 unit\u00e0 ai tempi di Settimio Severo e raggiungere quasi quella dei 500.000 armati ai tempi di Aureliano e Probo.\nCronologia delle guerre: dal 31 a.C. al 284 d.C..\nDalla Repubblica al Principato: l'impero di Augusto (31 a.C. \u2013 14 d.C.).\nSotto Augusto furono coinvolte quasi tutte le frontiere, dall'oceano settentrionale fino alle rive del Ponto, dalle montagne della Cantabria fino al deserto dell'Etiopia, in un piano strategico che prevedeva il completamento delle conquiste lungo l'intero bacino del Mediterraneo ed in Europa, con lo spostamento dei confini pi\u00f9 a nord lungo il Danubio e pi\u00f9 ad est lungo l'Elba (in sostituzione del Reno).\nLe campagne di Augusto furono effettuate con il fine di consolidare le conquiste disorganiche dell'et\u00e0 repubblicana, le quali rendevano indispensabili numerose annessioni di nuovi territori; mentre l'Oriente pot\u00e9 rimanere pi\u00f9 o meno come Pompeo e Antonio lo avevano lasciato, in Europa fra il Reno ed il Mar Nero fu necessaria una nuova riorganizzazione territoriale in modo da garantire frontiere pi\u00f9 difendibili.\nI confini orientali.\nFu solo al termine della guerra civile, con la battaglia di Azio (nel 31 a.C.) e la conquista dell'Egitto (nel 30 a.C.) che Ottaviano pot\u00e9 concentrarsi sul problema partico e sull'assetto dell'intero Oriente romano. Il mondo romano si aspettava forse una serie di campagne e forse anche la conquista della stessa Partia, considerando che Augusto era il figlio adottivo del grande Cesare, il quale aveva progettato una campagna sulle orme del macedone.\nAugusto in Oriente subito dopo la battaglia di Azio nel 30-29 a.C. e dal 22 al 19 a.C., oltre a quella di Agrippa fra il 23-21 a.C. e ancora tra il 16-13 a.C., dimostrava l'importanza di questo settore strategico. Fu necessario raggiungere un \"modus vivendi\" con la Partia, l'unica potenza in grado di creare problemi a Roma in Anatolia. Di fatto entrambi gli imperi avevano pi\u00f9 da perdere da una sconfitta, di quanto potessero realisticamente sperare di guadagnare da una vittoria. Infatti, durante tutto il suo lungo principato, Augusto concentr\u00f2 i suoi principali sforzi militari in Europa.\nLa Partia accett\u00f2 di fatto che ad ovest dell'Eufrate Roma organizzasse gli stati a suo piacimento. Augusto infatti inglob\u00f2 alcuni stati vassalli, trasformandoli in province, come la Galazia; rafforz\u00f2 vecchie alleanze con re locali, come accadde ad Archelao, re di Cappadocia, ad Asandro re del Bosforo Cimmerio, e a Polemone I re del Ponto, oltre ai sovrani di Emesa, Iturea. Commagene, Cilicia, Calcide, Nabatea, Iberia, Colchide e Albania.\nIl punto cruciale in Oriente era, per\u00f2, costituito dal regno d'Armenia che, a causa della sua posizione geografica, era da un cinquantennio oggetto di contesa fra Roma e la Partia. Egli mir\u00f2 a fare dell'Armenia uno Stato-cuscinetto romano, con l'insediamento di un re gradito a Roma.\nI confini settentrionali.\nAugusto si dedic\u00f2, con l'aiuto di Agrippa, a portare a compimento una volta per tutte la sottomissione di quelle \"aree interne\" all'impero non ancora conquistate completamente.\nLa parte nord-ovest della penisola iberica fu condotta sotto il dominio romano dopo una serie di pesanti campagne militari in Cantabria durate 10 anni (dal 29 al 19 a.C.). La vicina Aquitania fu, intanto, percorsa dalle truppe di Marco Valerio Messalla Corvino che vi riportava l'ordine turbato dagli indigeni nel 28 a.C. La conquista dell'arco alpino, per dare maggior sicurezza interna ai valichi ed alle relazioni fra Gallia ed Italia cominci\u00f2 nel 26-25 a.C. quando furono sottomessi i Salassi con la deduzione di Augusta Praetoria, per terminare nel 7 a.C. con la commemorazione di questi successi e l'erezione del celebre trofeo di La Turbie. Ecco come si espresse Floro sulla sconfitta dell'esercito di Varo:\nMa fu la frontiera dell'Europa continentale che preoccup\u00f2 Augusto pi\u00f9 di ogni altro settore. Essa comprendeva due aree principali: quella danubiana e quella renana. A seguito dell'umiliante sconfitta subita nel 16 a.C. ad opera delle trib\u00f9 dei Sigambri, Tencteri e Usipeti, gli eserciti romani spinsero a nord e ad est della Gallia arrivando sottomettere una larga parte della Germania, la cosiddetta Germania romana, frutto dell'occupazione augustea dal 12 a.C. al 9. d.C. La rivolta Pannonica del 6 d.C. costrinse Roma, almeno per il momento, a rinunciare all'idea di consolidare le proprie conquiste mediante l'invasione della Boemia, Nonostante la perdita di tre intere legioni nella sconfitta di Varo, per mano di Arminio, nella battaglia della foresta di Teutoburgo, Roma si riebbe dalla disfatta e continu\u00f2 la sua espansione dentro e oltre i confini del mondo conosciuto, seppur rinunciando all'idea di spostare il limes dal Reno all'Elba.\nLa dinastia giulio-claudia (14-68).\nI confini orientali da Tiberio a Nerone.\nLe terre del Regno d'Armenia, tra il Mar Nero e il Mar Caspio, erano da tempo motivo di contesa tra Roma e l'impero dei Parti, con il controllo della regione che passava ripetutamente di mano tra i due contendenti. Grazie all'impiego di una potente cavalleria pesante e di mobili arcieri a cavallo, la Partia si era rivelata il pi\u00f9 formidabile nemico orientale dell'impero romano. Gi\u00e0 nel 53 a.C., il triumviro Crasso aveva pensato di invadere la Partia, ma perse la vita nella disastrosa battaglia di Carre. Negli anni che seguirono la disfatta, Roma fu dilaniata da guerre civili e quindi incapace di azioni militari contro la Partia.\nI Parti costrinsero l'Armenia a sottomettersi dal 37 d.C. ma nel 47 i Romani riebbero gi\u00e0 il controllo del regno, a cui offrirono lo status di cliente. Sotto Nerone, tra il 55 e il 63, i Romani intrapresero una campagna contro l'impero dei Parti, che aveva nuovamente invaso l'Armenia. Dopo essersi ripresi il regno nel 60, e averlo di nuovo perso nel 62, i Romani inviarono nel 63 Gneo Domizio Corbulo nei territori di Vologase I di Parthia, il quale riusc\u00ec a ricondurre allo \"status\" di cliente l'Armenia, che vi rimase fino al secolo seguente quando Traiano nel 117 la costitu\u00ec provincia romana.\nI confini settentrionali.\nEserciti romani, al comando di Germanico, si spinsero in molte altre campagne contro le trib\u00f9 germaniche di Marcomanni, Hermunduri, Chatti, Cherusci, Bructeri, e Marsi. Superando numerosi ammutinamenti degli eserciti dislocati lungo il Limes renano, Germanico sconfisse le trib\u00f9 germaniche di Arminio in una serie di occasioni, culminate nella Battaglia di Idistaviso, l'attuale Weser (si veda alla voce: Spedizione di Germanico)\nSul continente, l'estensione dei confini dell'impero oltre il Reno rimase in bilico per un po', con l'imperatore Caligola che sembrava sul punto di invadere la Germania nel 39 d.C. e con Gneo Domizio Corbulo che attravers\u00f2 effettivamente il Reno nel 47, per marciare nel territorio di Frisoni e Cauci prima che Claudio, successore di Caligola, ordinasse la sospensione di nuove azioni offensive oltre il Reno, fissando cos\u00ec quello che sarebbe diventato il: \"Limes Germanicus\".\nL'inizio della conquista della Britannia (43-68).\nDopo oltre un secolo dalle prime invasioni della Britannia, condotte su piccola scala da Cesare, nel 43 d.C. i Romani invasero in forze la Britannia, aprendosi la strada verso l'interno grazie a numerose battaglie contro le trib\u00f9 britanniche, tra cui la battaglia del Medway, la battaglia del Tamigi, la battaglia di Caer Caradoc e la battaglia di Mona. Dopo una sollevazione generale in cui i Britanni saccheggiarono Camulodunum (Colchester), Verulamium (St Albans) e Londinium (Londra), i Romani soffocarono la ribellione della battaglia della strada Watling e iniziarono a premere a nord fino alla Scozia centrale nella battaglia del monte Graupius. Le trib\u00f9 delle attuali Scozia e Inghilterra settentrionale si ribellarono ripetutamente contro il dominio romano tanto da indurre la realizzazione di due basi militari, dalle quali le truppe romane costruirono e presidiarono il Vallo di Adriano.\nL'anno dei quattro imperatori (69 d.C.).\nAncora una volta, allo scoppio di una nuova guerra civile, anche quest'ultima venne combattuta sul suolo italico. Dopo la morte di Nerone (nel 68), Otone aveva assassinato Galba (nel 69) e rivendic\u00f2 per s\u00e9 il trono. Tuttavia anche Vitellio, governatore della provincia della Germania inferiore, mirava ad ottenere il trono e marci\u00f2 su Roma con le sue truppe. Dopo una battaglia non decisiva presso Antipoli, le truppe di Vitellio attaccarono la citt\u00e0 di \"Placentia\" (Piacenza) nell'omonima battaglia, ma furono respinte dalle guarnigioni di Otone. Otone lasci\u00f2, quindi, Roma nel marzo e marci\u00f2 su \"Placentia\" per incontrare il suo avversario. Nella battaglia di locus Castorum gli otoniani ebbero la meglio sugli avversari, e le truppe di Vitellio si ritirarono a Cremona. I due eserciti si incontrarono ancora sulla Via Postumia, nella prima battaglia di Bedriaco, a seguito della quale le truppe otoniane fuggirono al loro accampamento di Betriacum, per arrendersi il giorno dopo alle forze di Vitellio. Otone accett\u00f2 il verdetto della battaglia: scelse di suicidarsi piuttosto che continuare a combattere. Intanto, le forze dislocate nelle province orientali della Giudea e della Siria, avevano acclamato Vespasiano imperatore, seguite dagli eserciti dislocati sulle provincie danubiane di Raetia e Moesia. Gli eserciti di Vespasiano e Vitellio si scontrarono nella seconda battaglia di Bedriaco, dopo la quale le truppe di Vitellio furono ricacciate negli accampamenti fuori Cremona, che furono presi. Quindi, le truppe di Vespasiano attaccarono la stessa Cremona, che capitol\u00f2.\nFingendo di volersi schierare al fianco di Vespasiano, Gaio Giulio Civile, un principe romanizzato della Batavia, aveva preso le armi e indotto gli abitanti del suo paese nativo a ribellarsi. Ai Batavi ribelli si affiancarono immediatamente numerose trib\u00f9 germaniche confinanti, inclusi i Frisoni. Queste forze sospinsero le guarnigioni romane dislocate presso il Reno e sconfissero un esercito romano nella battaglia di Castra Vetera (dall'omonimo \"castrum\"legionario), a seguito della quale vi fu la defezione, in favore della rivolta batava, di molte delle truppe romane stanziate lungo il Reno e in Gallia. Sorsero tuttavia, ben presto, dei contrasti fra le differenti trib\u00f9, che resero impossibile la cooperazione; Vespasiano, che aveva concluso con successo la guerra civile del 69, invit\u00f2 Civile a deporre il comando del suo esercito e, avendone ricevuto un rifiuto, lo attacc\u00f2 in forze con le sue legioni, sconfiggendolo nella battaglia di Augusta Treverorum.\nGuerre di frontiera dei Flavi (69-96).\nLa prima guerra giudaica (66\u201374).\nLa prima guerra giudaica, fu la prima delle tre importanti ribellioni degli Ebrei della provincia Giudea contro il potere imperiale. La provincia era da tempo una regione turbolenta con aspre violenze tra varie sette giudaiche in competizione e con una lunga storia di ribellioni. La collera degli Ebrei verso Roma era alimentata dai furti nei loro templi e dall'insensibilit\u00e0 romana\u00a0\u2013 Tacito parla di disgusto e repulsione \u2013 verso la loro religione. Gli ebrei iniziarono i preparativi per la rivolta armata. I primi successi, compreso il respinto primo assedio di Gerusalemme, e la battaglia di Beth Horon non fecero che sollecitare maggiore attenzione da Roma, dove Nerone incaric\u00f2 il generale Vespasiano di spegnere la rivolta. Vespasiano guid\u00f2 le sue forze in una pulizia etnica delle aree in rivolta. Con l'anno 68, la resistenza ebraica nel nord era stata soffocata. Alcuni centri e citt\u00e0 opposero resistenza ancora per qualche anno prima di cadere nelle mani dei Romani, portando all'assedio di Masada del 73 e al secondo assedio di Gerusalemme.\nLe guerre di Domiziano in Occidente (81-96).\nDomiziano, ultimo dei Flavi, adott\u00f2 una politica estremamente aggressiva soprattutto in Occidente, cominciando una serie di guerre lungo i confini imperiali a partire dalla Britannia, per renderne pi\u00f9 sicure le sue frontiere, ma anche alla ricerca di glorie militari. Si pose il problema se da un punto di vista strategico non fosse stato opportuno portare il dominio romano all'intera isola, annettendo cos\u00ec i territori dell'attuale Scozia e Galles. La guerra che ne scatur\u00ec fu di puro spirito imperialistico, ma ormai prossimo all'occupazione dell'intera isola, Domiziano decise di ritirare le armate, e di abbandonare la nuova linea difensiva del Gask Ridge e del Forth-Clyde nel nord della Scozia. Le ragioni furono probabilmente di natura strategico-militare, riconducibili alla necessit\u00e0 di utilizzare parte delle unit\u00e0 ausiliarie e legionarie della Britannia a vantaggio del fronte europeo continentale, dove andava consumandosi l'occupazione degli \"Agri decumates\" (vedi le campagne germaniche negli \"agri decumates\" degli anni 83-85), coeva all'opera di protezione del medio-basso corso del fiume Danubio (vedi le campagne daciche dell'85-89 e quelle suebo-sarmatiche dell'89-97).\nLe conquiste di Traiano: l'impero nella sua massima espansione (98-117).\nConfini settentrionali: la Dacia (98-106).\nTraiano volse la sua attenzione verso la Dacia, un'area posta a nord di Macedonia e Grecia e ad est del Danubio. La Dacia era nell'agenda militare di Roma gi\u00e0 fin dai tempi di Cesare quando, intorno al 74-72 a.C., durante la terza guerra mitridatica, i Daci di Burebista sconfissero un esercito romano nei pressi del fiume Danubio.\nL'imperatore Traiano, successore di Domiziano, riprese le ostilit\u00e0 nei confronti della Dacia e, dopo un incerto numero di battaglie, sconfisse il condottiero Decebalo nella seconda battaglia di Tapae del 101. Con le truppe di Traiano a premere sulla capitale Sarmizegetusa Regia, Decebalo accett\u00f2 nuovamente la resa. Decebalo utilizzo gli anni seguenti alla tregua per ricostruire le basi del suo potere per poi attaccare nuovamente le guarnigioni romane nel 105. Traiano penetr\u00f2 ancora in Dacia, assedi\u00f2 Sarmizegetusa e la rase al suolo.\nConfini orientali: Arabia, Armenia, Partia e Giudea.\nPiegata la Dacia, Traiano pose mano all'invasione dell'impero dei Parti in Oriente negli anni 114-117: ne conquist\u00f2 per poco la capitale Ctesifonte, mettendo sul trono un re fantoccio e portando l'impero romano alla sua massima estensione.\nLe frontiere orientali furono governate indirettamente per qualche tempo, attraverso un sistema di stati clienti che permetteva un impegno militare a pi\u00f9 bassa intensit\u00e0 rispetto a quello richiesto in Occidente nello stesso periodo.\nNel pieno della campagna contro i Parti, nel 115, nella Palestina divamp\u00f2 ancora la rivolta, sfociando nella seconda guerra giudaica, nota anche come guerra di Kitos, che rese difficoltoso il mantenimento delle nuove conquiste, spingendo all'abbandono dei nuovi territori acquisiti di Mesopotamia ed Armenia.\nIl rafforzamento dei confini imperiali sotto Adriano ed Antonino Pio (117-161).\nI confini settentrionali.\nMorto Traiano, Adriano decise di tornare allo \"status quo ante\" le campagne del 114-117 del suo predecessore, pur conservando la conquista della Dacia, ricca di miniere d'oro e argento, e cominciando a potenziare tutti i settori del \"limes\" con un sistema di fortificazioni sempre pi\u00f9 complesso con: valli, mura, forti, fortini e torri di avvistamento. Egli, pertanto, si accord\u00f2 con il re dei Parti per mantenere una situazione di relativa tranquillit\u00e0 lungo le frontiere orientali e torn\u00f2 in occidente.\nIn occidente dovette fronteggiare una nuova crisi lungo il medio-basso corso del Danubio contro le popolazioni sarmatiche di Iazigi e Roxolani (117-119), al termine della quale erano concessi loro, tributi e territori precedentemente annessi alla Dacia di Traiano. Nuovi disordini scoppiarono anche in Britannia poco tempo dopo, al termine dei quali Adriano dispose la costruzione di un vallo fortificato, il cosiddetto Vallo di Adriano (122-130).\nDodici anni pi\u00f9 tardi sotto il suo successore il confine era nuovamente riportato pi\u00f9 a settentrione dopo una serie di vittoriose campagne militari con la costruzione di un nuovo vallo e la riapertura del sistema difensivo del Gask Ridge (142-144).\nLungo il Danubio la calma sembra regn\u00f2 per un cinquantennio a parte alcune spedizioni punitive effettuate durante il principato di Antonino Pio nel Banato ed in Valacchia. Per il resto fu dato un re ai Quadi, ora popolo cliente ed alleato dei Romani.\nI confini orientali e meridionali.\nIn Oriente nel 132 scoppi\u00f2 una nuova rivolta tra i Giudei, detta di Bar Kokhba, che pot\u00e9 essere soffocata nel sangue solo tre anni pi\u00f9 tadi al termine di una difficile guerra interna (nel 135).\nUn'invasione di Mauri fu respinta dalle armate romane durante il principato di Antonino Pio lungo il fronte africano occidentale, all'altezza della Mauretania.\nLe ultime guerre di conquista: da Marco Aurelio a Settimio Severo (161-211).\nAlla morte di Antonino Pio, l'Impero romano, ormai in pace da lungo tempo sub\u00ec una serie di attacchi contemporanei lungo molti dei suoi fronti. Sembrava di essere tornati al periodo delle grandi guerre dell'epoca di Traiano o di Augusto, mentre nell'Europa centro-orientale il mondo barbaro era scosso da forti agitazioni interne e da movimenti migratori tra le sue popolazioni che tendevano a modificare gli equilibri con il vicino mondo romano. Con la morte di Commodo andava ad esaurirsi la dinastia degli Antonini, alla cui fine scoppi\u00f2, dopo un breve regno da parte di Pertinace (nel 193), una nuova guerra civile che port\u00f2 Settimio Severo al potere quale unico imperatore romano nel 197.\nI confini settentrionali (161-211).\nDurante le guerre partiche, gruppi tribali lungo il Reno e il Danubio approfittarono dei problemi di Roma sul \"limes\" orientale (compreso l'imperversare della pestilenza che i Romani avevano portato con s\u00e9 al ritorno in patria) per lanciare una serie di raid e incursioni nei territori dell'impero: queste azioni, alla conclusione delle campagne orientali di Lucio Vero, sfociarono nelle guerre marcomanniche.\nNel 166/167, avvenne il primo scontro lungo le frontiere della Pannonia, ad opera di poche bande di predoni longobardi e osii, che, grazie al pronto intervento delle truppe di confine, furono prontamente respinte. La pace stipulata con le limitrofe popolazioni germaniche a nord del Danubio fu gestite direttamente dagli stessi imperatori, Marco Aurelio e Lucio Vero, ormai diffidenti nei confronti dei barbari aggressori e recatisi per questi motivi fino nella lontana Carnuntum (nel 168). La morte prematura del fratello Lucio (nel 169 poco distante da Aquileia), ed il venir meno ai patti da parte dei barbari, port\u00f2 una massa mai vista prima d'allora, a riversarsi in modo devastante nell'Italia Settentrionale fin sotto le mura di Aquileia, il cuore della \"Venetia\". Enorme fu l'impressione provocata: era dai tempi di Mario che una popolazione barbara non assediava dei centri del nord Italia.\nSi racconta che Marco Aurelio combatt\u00e9 una lunga ed estenuante guerra contro le popolazioni barbariche, prima respingendole e \"ripulendo\" i territori dell'Italia nord orientale, Norico e Rezia (170-171), poi contrattaccando con una massiccia offensiva in territorio germanico, che richiese diversi anni di scontri, fino al 175. Questi avvenimenti costrinsero lo stesso imperatore a risiedere per numerosi anni lungo il fronte pannonico, senza mai far ritorno a Roma. La tregua apparentemente sottoscritta con queste popolazioni, in particolare Marcomanni, Quadi e Iazigi, dur\u00f2 per\u00f2 solo un paio d'anni. Alla fine del 178 l'imperatore Marco Aurelio era costretto a fare ritorno nel \"castrum\" di Brigetio da dove, nella successiva primavera del 179, fu condotta l'ultima campagna. La morte dell'imperatore romano nel 180 pose presto fine ai piani espansionistici romani e determin\u00f2 l'abbandono dei territori occupati della Marcomannia, anche se per alcuni anni la guerra continu\u00f2 nei territori compresi tra la Pannonia inferiore e la Dacia (fino al 188/189).\nNuovi disordini scoppiarono invece sotto Settimio Severo in Britannia, costringendo il nuovo imperatore ad intraprendere una serie di campagne militari fino alla sua morte avvenuta nel 211 e riportando i confini imperiali alla linea del vallo Antonino e del Gask Ridge, abbandonata fin dal principato di Marco Aurelio attorno al 163/165.\nI confini orientali (161-198).\nNel 161, un rivitalizzato impero partico rinnov\u00f2 il suo assalto, sconfiggendo due eserciti romani e invadendo l'Armenia e la Siria. Lucio Vero, fratello e coimperatore di Marco Aurelio, e il generale Gaio Avidio Cassio, furono inviati nel 162 a contrastare la reviviscente Partia. In questa campagna la citt\u00e0 di Seleucia sul Tigri fu distrutta e la capitale Ctesifonte fu data alle fiamme e rasa al suolo nel 164, insieme al suo palazzo, da Avidio Cassio. I Parti accondiscesero alla pace ma furono costretti a cedere la Mesopotamia occidentale ai Romani.\nNel 197, Settimio Severo intraprese una breve e vittoriosa guerra contro l'impero partico quale ritorsione per l'appoggio dato al suo rivale al trono imperiale Pescennio Nigro. La capitale Ctesifonte fu saccheggiata dall'esercito romano, e la met\u00e0 settentrionale della Mesopotamia fu restituita a Roma.\nLa crisi del III secolo (212-284).\nPoich\u00e9 l'esercito era spesso pi\u00f9 incline a sostenere i propri comandanti che l'imperatore, quegli stessi comandanti potevano acquisire il controllo esclusivo sulle armate loro assegnate e utilizzare questo potere per usurpare il trono imperiale. La cosiddetta \"crisi del III secolo\" comprende tutti quei disordini, omicidi, usurpazioni di potere, lotte intestine, la cui origine viene tradizionalmente associato all'assassinio dell'imperatore Alessandro Severo nel 235. Tuttavia, Cassio Dione Cocceiano indica nell'anno 180 la data di avvio di un pi\u00f9 generale declino dell'impero, in conicidenza l'ascesa al potere di Commodo, un giudizio su cui concorda anche Edward Gibbon, mentre Philip Matyszak arriva addirittura ad affermare che \"la disgregazione [...] era iniziata ben prima\".\nMa, anche a non voler considerare la crisi del III secolo come l'inizio assoluto del declino di Roma, essa nondimeno segn\u00f2 una notevole lacerazione per l'impero, in cui i Romani si trovarono a muoversi guerra l'uno con l'altro in un modo di cui non si aveva memoria se non dai convulsi giorni che segnarono la fine della Repubblica. Nello spazio di un solo secolo, ben ventisei ufficiali rivendicarono a s\u00e9 il potere e regnarono su parti dell'impero per mesi o addirittura per giorni, finendo sempre, salvo che in due casi, di morte violenta.\nL'epoca fu caratterizzata da eserciti spesso pi\u00f9 inclini a combattere se stessi piuttosto che i nemici esterni, fino a toccare il fondo nel 258. Ironia della sorte, mentre furono le usurpazioni a determinare la frammentazione interna dell'impero, fu proprio la potenza di molti generali lungo la frontiera a renderne possibile la riunificazione con la forza delle armi.\nLa situazione era complessa, spesso con tre o pi\u00f9 usurpatori contemporaneamente presenti. Settimio Severo e Pescennio Nigro, entrambi generali ribelli promossi imperatori dalle loro truppe, entrarono in conflitto per la prima volta nel 193 nella battaglia di Cizico, nella quale Nigro fu sconfitto. Ci vollero tuttavia altre due sconfitte nella battaglia di Nicea, quello stesso anno, e nella battaglia di Isso, l'anno dopo, perch\u00e9 Nigro fosse definitivamente battuto. Quasi immediatamente dopo che le aspirazioni di Nigro sulla corona imperiale fossero messe a tacere, Severo si trov\u00f2 a contendere con un altro rivale al trono nella persona di Clodio Albino, che inizialmente era stato un suo alleato. Albino fu proclamato imperatore dalle sue truppe in Britannia e, giunto in Gallia attraverso la Manica, sconfisse in battaglia il generale di Severo Virio Lupo, prima di essere a sua volta sconfitto e ucciso nella battaglia di Lugdunum (Lione) da Severo in persona.\nDopo questi tumulti, Severo non dovette pi\u00f9 fronteggiare minacce interne per tutta la durata del suo regno, e anche il suo successore Caracalla pot\u00e9 regnare per un pezzo ininterrottamente prima che fosse ucciso da Macrino, che si autoproclam\u00f2 imperatore al suo posto. Nonostante lo status di Macrino venisse ratificato dal Senato, le truppe di Vario Avito proclamarono invece il loro comandante: i due, nel 218, si incontrarono pertanto in battaglia ad Antiochia, da cui Macrino usc\u00ec sconfitto. Ma lo stesso Avito\u00a0\u2013 meglio noto come Eliogabalo \u2013 fu assassinato poco dopo e anche Alessandro Severo, proclamato imperatore sia dalla Guardia pretoriana che dal senato, fu a sua volta assassinato dopo un breve regno. I suoi assassini avevano agito a beneficio dell'esercito, insofferente della propria condizione sotto il suo comando, che prefer\u00ec innalzare al suo posto Massimino Trace. Tuttavia, cos\u00ec come fu innalzato agli onori del potere dalle proprie truppe, cos\u00ec da quelle stesse truppe fu rovesciato: pur avendo vinto la battaglia di Cartagine contro un Gordiano II fresco di nomina senatoria, fu ucciso dalle stesse forze che lo avevano sostenuto no appena a queste parve non sufficientemente all'altezza da poterla spuntare con il nuovo candidato senatoriale al potere imperiale, Gordiano III.\nIl destino di Gordiano III non \u00e8 conosciuto con certezza, anche se \u00e8 possibile che sia stato ucciso da Filippo l'Arabo, suo successore, che regn\u00f2 solo per pochi anni prima che l'esercito elevasse un altro generale a imperatore proclamato, questa volta Decio, che, per impossessarsi del trono, sconfisse Filippo nella battaglia di Verona del 249. Molti generali che seguirono, non poterono battersi come usurpatori del potere, per il semplice motivo che furono uccisi dalle loro stesse truppe prima che la contesa avesse inizio; il che per lo meno serviva ad attenuare momentaneamente le perdite di uomini sacrificati alla causa dei conflitti interni. \nIl solo a far eccezione a questa regola fu Gallieno che, negli anni in cui regn\u00f2 da solo, dal 260 al 268, dovette confrontarsi con un notevole dispiegamento di usurpatori, di cui si conserva un'eco nei \"Tyranni triginta\" dell\"'Historia Augusta\", molti dei quali furono da lui sconfitti in accanite battaglie. Agli eserciti furono tuttavia risparmiate ulteriori corpo a corpo fino a circa il 273-274, quando Aureliano sconfisse Tetrico, usurpatore gallico secessionista, nella battaglia di Chalons, che segn\u00f2 la riannessione dell'Impero delle Gallie al corpo dell'impero. La successiva decade vide il succedersi di una serie quasi incredibile di usurpatori, talvolta 3 in contemporanea, tutti a contendere per lo stesso seggio imperiale. Molte delle battaglie non sono documentate, principalmente a causa dei disordini dell'epoca, fino a quando Diocleziano, egli stesso un usurpatore, non sconfisse Carino nella battaglia del fiume Margus per divenire, cos\u00ec, imperatore.\nConflitti con l'impero sasanide (224-284).\nL'imperatore Caracalla, figlio di Severo, nel 215 alla testa di una \"pseudo-falange\" di 60.000 armati (sull'esempio di Alessandro Magno) penetr\u00f2 nel territorio dei Parti riuscendo a spostare la frontiera della provincia romana di Mesopotamia pi\u00f9 ad oriente, anche se un tentativo di invadere l'Armenia si rivel\u00f2 del tutto inuitile. L'anno seguente (nel 216) decise di invadere la Media, devastando l'Adiabene fino ad Arbela. Al termine di quest'anno torn\u00f2 a severnare ad Edessa, ma l'anno successivo fu ucciso durante una gita a Carre, interrompendo una nuova possibile campagna contro i Parti. Nel 224, l'impero dei Parti fu piegato non dai Romani ma dal ribelle re-vassallo persiano Ardashir, fondatore in Persia dell'Impero sasanide, sostituitosi alla Partia nel ruolo di maggior rivale di Roma ad oriente.\nDopo aver rovesciato la confederazione dei Parti, l'Impero sasanide, che crebbe sulle rovine, persegu\u00ec una politica espansionistica pi\u00f9 aggressiva dei suoi predecessori e continu\u00f2 con le guerre contro Roma. Nel 230, il primo imperatore sasanide attacc\u00f2 dei territori romani, dapprima in Armenia e quindi in Mesopotamia, ma le perdite romane vennero in gran parte restaurate da Severo nel giro di pochi anni. Nel 243, l'esercito dell'imperatore Gordiano III riprese le citt\u00e0 romane di Hatra, Nisibis e Carre ai Sasanidi dopo aver vinto la battaglia di Resena anche se quello che accadde dopo non \u00e8 chiaro: fonti persiane rivendicano la sconfitta e la morte di Gordiano nella battaglia di Misikhe mentre fonti romane menzionano questa battaglia solo come un'insignificante battuta d'arresto e suggeriscono che Gordiano sia morto altrove.\nDi sicuro, i Sasanidi non si lasciarono intimidire dalle precedenti battaglie contro Roma tanto che nel 253, con Sapore I, penetrarono pi\u00f9 volte profondamente in territorio romano, sconfissero le forze romane nella battaglia di Barbalisso, presero e saccheggiarono Antiochia nel 252 dopo averla stretta d'assedio. I Romani recuperarono Antiochia nel 253, e l'imperatore Valeriano raccolse un esercito con cui marci\u00f2 ad est verso le frontiere dei Sasanidi. Nel 260 i Sasanidi sconfissero i Romani nella battaglia di Edessa e catturarono l'imperatore Valeriano.\nConflitti con le genti germano-sarmatiche in Europa (212\u2013284).\nSebbene il problema dei grandi raggruppamenti tribali accalcati alle porte dell'impero non differisse da quanto Roma aveva gi\u00e0 conosciuto nei secoli precedenti, le invasioni barbariche del III secolo segnarono una marcata crescita nella minaccia globale, anche se \u00e8 non chiaro se il fenomeno fosse dovuto ad un aumento della pressione esterna, o se dipendesse invece, da una diminuita capacit\u00e0 di Roma nel fronteggiare la minaccia.\nI Carpi e i Sarmati, che Roma era riuscita a tenere a bada in pi\u00f9 di un'occasione, furono sostituiti una nuova federazione tribale proveniente da est, i Goti. Allo stesso modo, Quadi e Marcomanni, gi\u00e0 sconfitti da Roma, furono rimpiazzati dalla grande confederazione degli Alamanni.\nLa pressione esercitata dai gruppi tribali che premevano sull'impero, fu il risultato finale di una concatenazione di eventi e migrazioni le cui lontane radici si trovavano molto ad est: Gli Unni asiatici dalle steppe russe avevano attaccato i Goti, che a loro volta attaccarono i Daci, gli Alani e i Sarmati nei pressi o all'interno delle frontiere dell'impero.\nI Goti si spinsero oltre il Danubio ingaggiando battaglia a Beroe (Augusta Traiana, l'attuale Stara Zagora), a Filippopoli (presso l'omonima citt\u00e0) nel 250 e nella battaglia di Abritto (presso Nicopoli nel 251). Sia i Goti che gli Eruli devastarono dapprima l'Egeo e, in seguito, la Grecia, la Tracia e la Macedonia.\nI Visigoti si affacciarono per la prima volta sulla storia, come popolo distinto, nella devastante e massiccia invasione del 268, durante la quale dilagarono in Mesia e nella penisola balcanica, invadendo l'Acaia, la Macedonia, la Ponto e la provincia d'Asia, e invasero le province romane della Pannonia e dell'Illyricum arrivando a minacciare la stessa Italia.\nPer quanto riguarda invece gli Alamanni, questi erano stati quasi continuamente impegnati in conflitti con l'impero romano, con bande armate che attraversavano di frequente il \"limes\", attaccando la Germania Superior. \nMa fu solo nel contesto della massiccia invasione gotica del 268, che si ebbe la prima importante offensiva degli Alamanni in territorio romano. In quell'anno, infatti, i Romani furono costretti a sguarnire di truppe molte delle loro frontiere germaniche sia in risposta all'invasione gotica, sia per l'iniziativa con cui Gallieno volle contrastare il tentativo di usurpazione di Aureolo, arroccatosi a Milano.\nGli Alamanni colsero l'opportunit\u00e0 e lanciarono un'importante invasione verso la Gallia e, attraverso il Brennero, verso la stessa Italia Settentrionale.\nTuttavia, i Goti furono sconfitti in battaglia, nell'estate di quello stesso anno, presso l'attuale frontiera italo-slovena, per poi essere messi in rotta nella battaglia di Naisso (Ni\u0161) da Gallieno, Claudio il Gotico e Aureliano; questi, ritornati in Italia, sconfissero anche gli Alemanni nella battaglia del lago Benaco.\nDopo le sconfitte subite, i Goti rimasero ancora una minaccia importante per l'impero, ma per molti anni diressero i loro attacchi lontano dall'Italia. Nel 284 d.C., sotto Massimiano, contingenti gotici furono addirittura arruolati come truppe ausiliarie dell'esercito romano.\nConseguenze.\nDall'avvento di Massimino il Trace, si assistette ad un progressivo ma ineluttabile cambio di direzione; figure che dell'esercito erano espressione, i \"viri militares\", spesso di modesta origine e cresciuti nei ranghi delle legioni del limes, ottennero ruoli e poteri che prima erano riservati ai membri delle famiglie senatorie, italiche o provinciali. \u00c8 dagli eserciti maggiormente impegnati sul fronte del contenimento che questi uomini sortirono; e fra questi, l'ampio settore danubiano e pannonico in particolare diede i natali ad imperatori quali Decio, Claudio il Gotico, Probo, Valentiniano I Sebbene di maggior peso, l'area danubiana non fu l'unica culla di imperatori ed usurpatori e la mancanza di un forte potere centrale a Roma rappresentato dal Senato provoc\u00f2 in pi\u00f9 di un'occasione la disgregazione momentanea dell'Impero, come nel caso dell'Impero delle Gallie e del Regno di Palmira. Ma ci\u00f2 dimostr\u00f2 anche che la difesa dell'Impero ormai non poteva pi\u00f9 essere affidata ad un solo uomo, a meno di non rivoluzionare l'intera struttura amministrativa delle province: cosa che, passata la tempesta, cerc\u00f2 di attuare Diocleziano.\nLo sforzo intrapreso dagli augusti che si susseguirono nel corso del III secolo, vuoi a causa della mancanza di un progetto a lungo termine, vuoi per la crisi economica che invest\u00ec il sistema tributario romano, non riusc\u00ec a salvare l'integrit\u00e0 dell'Impero cos\u00ec come esso si presentava alla fine del II secolo: in particolare la provincia di Dacia, e i cosiddetti Agri decumates fra Germania e Rezia furono abbandonati. L'Impero era ora del tutto ad occidente dei due grandi fiumi europei, il Reno ed il Danubio. Era chiaro che qualsiasi sforzo per il mantenimento dello \"status quo\" non avrebbe prodotto risultati all'interno della gabbia istituzionale creata a suo tempo da Augusto: una nuova era alle porte e, sebbene le invasioni barbariche non avessero provocato da sole la crisi del III secolo, esse accelerarono quel processo di disgregazione e allontanamento tra Occidente ed Oriente che sarebbe stata alla base della Tarda antichit\u00e0. Roma, dal canto suo, perse nel corso del III secolo il ruolo di \"caput mundi\": le frontiere non furono mai cos\u00ec lontane e cos\u00ec vicine allo stesso modo. Aureliano si convinse a dotare la citt\u00e0 di mura; erano passati sette secoli dall'ultima pietra posta a difesa dell'Urbe."}
