{"id": "1999664", "revid": "1826740", "url": "https://it.wikipedia.org/wiki?curid=1999664", "title": "Monsieur Lecoq", "text": "Monsieur Lecoq (conosciuto in Italia anche come \"signor Lecoq\") \u00e8 un personaggio letterario ideato dallo scrittore di romanzi polizieschi francese \u00c9mile Gaboriau e ispirato alla figura dell'avventuriero francese e creatore della Surete' Eug\u00e8ne-Fran\u00e7ois Vidocq.\nIl personaggio \u00e8 uno dei pionieri del genere e ha in un certo senso preparato il terreno al pi\u00f9 celebre Sherlock Holmes, il metodico e scientifico detective ideato da Arthur Conan Doyle. Lo stesso Holmes cita Lecoq in \"Uno studio in rosso\", apostrofandolo come \"un miserabile imbranato\". Gaboriau fu il primo a inserire in un romanzo la figura del detective o investigatore professionista inserendolo nel contesto di un racconto al centro del quale c'\u00e8 la risoluzione di un crimine o pi\u00f9 in generale di un mistero.\nLecoq appare per la prima volta nel 1863 in \"L'affare Lerouge\" (\"L'Affaire Lerouge\"), sul quotidiano francese \"Pays\" che pubblicava a puntate un feuilleton dello scrittore.\nPersonaggio all'inizio di poca importanza, una sorta di allievo dell'ispettore Tabaret altro personaggio di Emile Gaboriau, Lecoq diventer\u00e0 in seguito il preferito dell'autore che, dopo averlo promosso a ispettore della \"S\u00fbret\u00e9\", gli far\u00e0 assumere il ruolo del moderno poliziotto dotato di grandi doti di raziocinio.\nOpere.\n\"Monsieur Lecoq\" \u00e8 il protagonista di quattro romanzi e un racconto di Gaboriau, e di diversi \"pastiche\":"}
{"id": "1999668", "revid": "86949290", "url": "https://it.wikipedia.org/wiki?curid=1999668", "title": "Archivio nazionale cinematografico della Resistenza", "text": "L'Archivio nazionale cinematografico della Resistenza (ANCR) \u00e8 nato a Torino nel 1966. Ne sono stati presidenti Franco Antonicelli e Paolo Gobetti. Attualmente l'Archivio \u00e8 presieduto da Bruno Gambarotta e diretto da Paola Olivetti.\nL'Archivio nasce per raccogliere le pellicole di finzione e documentarie riguardanti la Resistenza italiana e si \u00e8 ampliato, soprattutto in seguito all'azione di Paolo Gobetti, accogliendo le testimonianze dirette dei protagonisti dell'antifascismo e della lotta di liberazione."}
{"id": "1999669", "revid": "110157", "url": "https://it.wikipedia.org/wiki?curid=1999669", "title": "Coalizione Civica ARI", "text": "Coalizione Civica ARI (in spagnolo: \"Coalici\u00f3n C\u00edvica ARI\" - CC-ARI) \u00e8 un partito politico argentino di orientamento liberal-socialista. Fondato nel novembre 2002 con il nome di Sostegno per una Repubblica Egualitaria (\"Afirmaci\u00f3n por una Rep\u00fablica Igualitaria\" - ARI) ha assunto l'odierna denominazione nell'ottobre 2009.\nStoria.\nOrigini.\nNel dicembre del 2000 alcuni dissidenti dell'Alleanza per il Lavoro, la Giustizia e l'Istruzione (\"Alianza para el Trabajo, la Justicia y la Educaci\u00f3n\", Alianza), in contrasto con il governo guidato dal Presidente Fernando de la R\u00faa, formarono un gruppo parlamentare autonomo. Successivamente, il Vicepresidente Carlos Chacho \u00c1lvarez, contrario alla politica considerata troppo neoliberista, rassegn\u00f2 le dimissioni; dopo alcuni mesi, in vista delle elezioni parlamentari del 2001, un gruppo di sinistra dell'Unione Civica Radicale decise di lasciare il partito e di fondare il movimento \"Alternativa per una Repubblica di Eguali\", guidato da Elisa Carri\u00f3. \"Alianza\" ottenne 15,4% dei voti e sette seggi, mentre il movimento di Carri\u00f3 consegu\u00ec il 9,2% con quattro seggi.\nAlle successive elezioni presidenziali l'ARI candid\u00f2 la sua fondatrice e ottenne il 14% dei voti, affermandosi come una delle cinque forze politiche pi\u00f9 importanti del paese. La Carri\u00f3 non super\u00f2 il primo turno mentre; la sfida fu tra il peronista conservatore-liberista Carlos Menem e il peronista socialdemocratico N\u00e9stor Kirchner. Kirchner vinse per il ritiro di Menem.\nAlle elezioni parlamentari in Argentina del 2005 l'ARI ottenne il 7,2% e 8 seggi su 257 seggi e a questi bisognava aggiungere i precedenti seggi conquistati alle elezioni di quattro anni prima. Intanto la Carri\u00f3 si fece portavoce dell'opposizione al Presidente Kirchner, non tanto per l'azione socio-economica sostanzialmente condivisa, quanto per gli scandali di corruzione e per l'eccessiva concentrazione di potere nelle mani del governo nazionale.\nLa nascita di \"Coalizione Civica\".\nNel frattempo l'ARi si organizz\u00f2 con altri movimenti d'ispirazione progressista e centristra per fondare nell'aprile 2007 la Coalizione Civica un'alleanza-partito che puntava alla conquista del governo nazionale. Con la nascita della CC si intesificarono i rapporti con il Partito Socialista.\nAlle presidenziali del 2007 la Carri\u00f3 fu di nuovo candidata ma ottenne il 23% dei voti contro il 45% della moglie di N\u00e9stor Kirchner, Cristina Fern\u00e1ndez che decise di presentarsi al posto del marito. La CC rappresenta quindi la principale forza di opposizione. Nello stesso giorno l'ARI conquista la carica di Governatore della Provincia della Terra del Fuoco con la sua candidata Fabiana R\u00edos.\nLa \"Coalizione Civica ARI\".\nAlle elezioni legislative del 2009 erano in gioco 127 seggi alla Camera e 24 al Senato. Alle elezioni la CC si present\u00f2 nella coalizione \"Accordo Civico e Sociale\" (ACyS).\nAlla Camera, l'ACyS \u00e8 risultato primo in 8 stati, ed ha conquistato 42 seggi, contro i 26, che gi\u00e0 possedeva (16 in pi\u00f9). I Kirchneristi (FpV - PJ e alleati) hanno in tutto perso 24 seggi, mentre l'Union-PRO (peronisti conservatori) hanno guadagnato 12 seggi. I Kirchneristi si sono storvati in tal modo minoritari alla Camera (13 seggi in meno della met\u00e0).\nAl Senato, l'ACyS ha guadagnato 7 seggi (da 7 a 14), mentre i Kirchneristi hanno perso 4 seggi (da 12 a 8). Anche al Senato i Kircheniristi hanno perso la maggioranza, avendo 36 seggi su 74."}
{"id": "1999673", "revid": "767487", "url": "https://it.wikipedia.org/wiki?curid=1999673", "title": "Gaetano Sanseverino", "text": "Biografia.\nSi trasfer\u00ec in giovanissima et\u00e0 a Nola dalla natia Napoli per frequentare il seminario diocesano dove suo zio era rettore. Dopo l'ordinazione, continu\u00f2 lo studio della filosofia con l'intento di confrontare i vari sistemi filosofici, fra cui godeva particolare credito in Italia, all'epoca, quello cartesiano. Lo studio comparato dei vari sistemi gli permise una conoscenza pi\u00f9 approfondita della Scolastica, soprattutto delle opere di Tommaso d'Aquino, e del legame intimo tra la Scolastica e la Patristica. Da allora, e fino alla fine della sua vita, la sua unica preoccupazione fu la restaurazione della filosofia scolastica, non solo con scritti, ma anche con lezioni, conferenze e discussioni. La sua preparazione in materie filosofiche gli permise di divenire, non ancora trentenne, professore di logica e metafisica presso il seminario di Napoli. Fu anche canonico della cattedrale della propria citt\u00e0. Nel 1840 fond\u00f2 la rivista \"La Scienza e la Fede\" che continu\u00f2 ad uscire fino al 1887, a cura dei suoi discepoli Nunzio Signoriello e Antonio D'Amelio, a oltre vent'anni di distanza dalla morte del filosofo. Nel 1851 venne chiamato da Ferdinando II a insegnare filosofia morale nell'Universit\u00e0 di Napoli, e venne incaricato anche di preparare un manuale \"ufficiale\" per le scuole del Regno delle Due Sicilie; Sanseverino scrisse allo scopo il manuale \"I principali sistemi della filosofia del criterio, discussi colla dottrina de' Santi Padri e de' Dottori del Medio Evo\". Con l'unit\u00e0 d'Italia Sanseverino venne progressivamente emarginato e messo in condizione di abbandonare l'insegnamento universitario. Continu\u00f2 tuttavia ad insegnare presso il seminario di Napoli. Mor\u00ec nella citt\u00e0 partenopea nel corso di un'epidemia di colera all'et\u00e0 di 54 anni.\nL'opera.\nProfondo conoscitore di San Tommaso e della filosofia medievale, il Sanseverino diede alle stampe, negli anni quaranta dell'Ottocento, alcuni interessanti saggi sui filosofi moderni, fra cui Emanuele Kant e Baruch Spinoza. Nel 1849 inizi\u00f2 ad occuparsi pi\u00f9 specificamente di San Tommaso e della dottrina tomista con \"La dottrina di S. Tommaso sull'origine del potere e sul preteso diritto di resistenza\", cui fece seguito, otto anni pi\u00f9 tardi, un \"Saggio di teologia scolastica in difesa dell'angeologia di S. Tommaso d'Aquino contro i sofismi di G. Reynaud\" (1857).\nFra il 1850 e il 1853, esce il ponderoso \"I principali sistemi della filosofia del criterio, discussi colla dottrina de' Santi Padri e de' Dottori del Medio Evo\", un'ampia e dottissima disquisizione sulla filosofia illuminista del Settecento e su quella a lui contemporanea (fra cui quella dello stesso Gioberti) confutata sulla base della logica dei pi\u00f9 alti rappresentanti del cristianesimo medievale.\nIl suo capolavoro, in cinque volumi, fu per\u00f2 pubblicato solo fra il 1862 e il 1865. Si tratta del celebre saggio, redatto in lingua latina, \"Philosophia christiana cum antiqua et nova comparata\", che ha per oggetto la storia della logica nell'ambito della filosofia cristiana. Un sesto volume, gi\u00e0 progettato, non vide mai la luce a causa dell'improvviso decesso dell'autore. L'opera fu ripresa in alcune sue parti dallo stesso Sanseverino ad uso dei suoi studenti nel suo \"Philosophia christiana cum antiqua et nova comparata in compendium redacta ad usum scholarum clericalium\", uscita nel 1866. Fra il (1865-1870), venne pubblicata a Napoli la versione definitiva degli \"Elementa\". L'opera, letta e molto citata nella seconda met\u00e0 dell'Ottocento e durante tutto il Novecento, si articola in quattro tomi, di cui gli ultimi due, Antropologia e Teologia naturale, uscirono postumi rispettivamente tre e cinque anni dopo la morte del filosofo grazie all'iniziativa di un suo allievo, Nunzio Signoriello. Quest'ultimo si assunse anche l'onere di dirigere, dopo la scomparsa del proprio fondatore (1865), le pubblicazioni della rivista di Sanseverino \"La Scienza e la Fede\", che, fino al 1887, mantenne vivo l'interesse, a Napoli e in Italia, sulla filosofia cristiana medievale e sul tomismo."}
{"id": "1999678", "revid": "729019", "url": "https://it.wikipedia.org/wiki?curid=1999678", "title": "Squarcino Borri", "text": "Biografia.\nSquarcino era figlio di Lanfranco dei Borri (fine XII - inizio XIII secolo), signore feudale locale della citt\u00e0 di Santo Stefano Ticino che vantava tra i propri antenati anche un vescovo milanese, San Mona. Ancora in giovent\u00f9, a differenza del padre, pur mantenendo le proprie prerogative signorili, Squarcino intraprese la carriera militare e si pose a capo dei nobili esuli da Milano all'avvento dei Torriani, rimanendo fedelissimo sostenitore della famiglia Visconti. Si distinse come capitano al servizio di Ottone Visconti nella famosa Battaglia di Desio.\nNel 1254 spos\u00f2 Antonia, di casato sconosciuto (forse una Borri anch'essa), dalla quale ebbe tra gli altri una figlia, Bonacossa Borri, che venne data in sposa a Matteo I Visconti, che divenne in seguito Signore di Milano, a partire dal 1269. Nella medesima epoca alla famiglia Borri vennero riconfermati i propri diritti feudali sulle proprie terre, e lo stesso Squarcino divenne feudatario anche delle terre di Castellazzo de' Stampi, nel 1275, rimanendo in carica sino alla propria morte.\nMor\u00ec a Invorio nel 1277."}
{"id": "1999683", "revid": "322321", "url": "https://it.wikipedia.org/wiki?curid=1999683", "title": "Montanaro", "text": "Montanaro (\"Montanar\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nOrigini del nome.\nIl toponimo deriverebbe, secondo il Ponchia dalla allocazione geografica del paese che si trova in posizione rialzata rispetto alla riva dell'Orco e che, un tempo, era contornato da fitti e scuri boschi per cui da \"monte nero\" sarebbe derivato montanaro. Qualcun altro vede nel suffisso -nar - una derivazione di origine celtica. Seguendo le indicazioni fornite da Rossebastiano,R.Bena sostiene che l'esito del toponimo, deriva dal latino \"montanus\" seguito dal suffisso \"arius\" (indicante attivit\u00e0 e professione) da cui \"montanarius\" o \"montenarius\", aggettivi attestati in latino medievale. Il toponimo che in bocca ai montanaresi suona 'muntan\u00e8r' con la contrazione di un'evidente e aperta del suffisso latino -arius, \u00e8 perfettamente in linea con altri esiti di parole contenenti il medesimo suffisso come per esempio 'furn\u00e8r' (fornaio) e 'masl\u00e8r' (macellaio) attestate anche nell'Ais. Il nome sarebbe legato perci\u00f2 ad un'attivit\u00e0 di svernamento e allevamento di greggi provenienti dall'alta valle dell'Orco, da zone di montagna: le greggi dei montanari trovavano in questa zona abbondante presenza di acque necessarie all'abbeveraggio del bestiame.\nMonumenti e luoghi d'interesse.\nNel paese di Montanaro sono presenti numerosi edifici d'interesse architettonico e culturale:\nCultura.\nCucina.\nProdotto tipico di Montanaro sono i \"Canastrej 'd montan\u00e8r\" (canestrelli di Montanaro), dolci tipici del Canavese, sottili con grigliatura leggera, variamente aromatizzati, cos\u00ec chiamati in quanto gi\u00e0 anticamente venivano deposti su appositi canestri che ne permettevano la naturale essiccazione, lasciando sul loro fondo la caratteristica trama dei vimini. I canestrelli di Montanaro si differenziano dagli altri, prodotti in varie zone del Piemonte, per la loro sottigliezza, la particolare consistenza croccante, il colore dal paglierino chiaro alla crosta di pane, la fragranza. Si possono trovare anche nella variante al gusto e colore del cacao.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1999692", "revid": "697352", "url": "https://it.wikipedia.org/wiki?curid=1999692", "title": "Jambi (provincia)", "text": " \nJambi \u00e8 una provincia dell'Indonesia situata sulla costa orientale dell'isola di Sumatra. La capitale della provincia \u00e8 la citt\u00e0 di Jambi e la popolazione ammonta a 2.742.196 abitanti (2007).\nStoria.\nPrima che l'attuale Indonesia venisse colonizzata dalla compagnia olandese delle Indie Orientali, Jambi era uno dei siti del potente regno di Srivijaya, che esercitava il commercio in tutto lo Stretto di Malacca e oltre. In quel periodo la citt\u00e0 di Jambi ebbe la meglio sull'antica capitale del regno, Palembang, situata nel sud, che era stata spesso rivale di Jambi, sia dal punto di vista militare che economico. La caduta di Palembang, e il successivo passaggio della capitale a Jambi, fu in parte dovuto anche all'incursione dei pirati, provenienti dalla regione di Chola, nell'India meridionale, avvenuta nel 1025, che distrusse gran parte di Palembang.\nGli inglesi instaurarono un presidio a Jambi nel 1615. Nello stesso periodo, il Sultanato di Jambi concluse un'alleanza con Johor, sulla penisola malese, minacciato dal sultanato di Aceh nel nord di Sumatra. Jambi, a lungo sotto l'influenza del regno giavanese di Mataram, riusc\u00ec infine a respingere la sua sovranit\u00e0 e nel 1663 decise di collaborare con la COV (\"Vereenigde Oostindische Compagnie\" o \"Compagnia Olandese delle Indie Orientali\").\nNei primi decenni della presenza olandese nella regione, il sultanato di Jambi avvi\u00f2 un redditizio commercio di pepe con i colonizzatori. Questo rapporto declin\u00f2 attorno al 1770, e il piccolo sultanato ebbe pochi contatti con gli olandesi nei successivi sessant'anni.\nNel 1833, il sultano Fakhruddin chiese l'assistenza degli olandesi per respingere i pirati che minacciavano le sue coste. In realt\u00e0, il sultano invase una regione del Sultanato di Palembang, ma l'azione fu respinta dalle truppe di quest'ultimo. Gli olandesi colsero questa occasione per imporre un controllo pi\u00f9 marcato su Jambi, costringendo il sultano Fakhruddin ad accettare una maggiore presenza olandese nella regione, oltre al controllo del commercio, anche se il sultanato rimase nominalmente indipendente. Nel 1858 gli olandesi, apparentemente preoccupati per il rischio di una concorrenza da parte di potenze straniere, invasero Jambi con un reparto militare proveniente da Batavia. Venne incontrata poca resistenza, e il sultano Taha fugg\u00ec nelle regioni interne montuose di Jambi. Gli olandesi insediarono un governatore fantoccio, Nazarudin, che controllava la bassa regione, inclusa la capitale. Per quarant'anni il sultano Taha riusc\u00ec a mantenere la parte superiore del regno, e lentamente riestese la sua influenza verso le regioni inferiori, attraverso accordi politici e vari matrimoni. Nel 1904, tuttavia, le autorit\u00e0 olandesi, come parte di una pi\u00f9 ampia campagna per consolidare il controllo sull'intero arcipelago, riuscirono finalmente a catturare e uccidere Taha, e nel 1906, l'intera area venne posta sotto la gestione diretta degli olandesi.\nGeografia antropica.\nSuddivisioni amministrative.\nLa provincia di Jambi \u00e8 suddivisa in nove reggenze (\"kabupaten\") e una municipalit\u00e0 (\"kota\"):"}
{"id": "1999695", "revid": "2730", "url": "https://it.wikipedia.org/wiki?curid=1999695", "title": "Caf\u00e9 de la R\u00e9gence", "text": "Il caf\u00e9 de la R\u00e9gence \u00e8 stato un caff\u00e8 parigino attivo dal 1681 al 1910, particolarmente frequentato da giocatori di scacchi. \nFu uno dei primi caff\u00e8 di Parigi. Fondato nel 1681 col nome di Caf\u00e9 de la Place du Palais-Royal, intorno al 1715 gli fu dato il nome di Caf\u00e9 de la R\u00e9gence. Durante la ristrutturazione del Palais-Royal, nel 1815, fu temporaneamente trasferito nell'H\u00f4tel Dodun, in rue de Richelieu. A partire dal 1854 si trasfer\u00ec al n. 161 di rue Saint-Honor\u00e9. L'edificio \u00e8 ancora esistente e vi si trova l'ufficio marocchino del turismo. \nVerso il 1740 diventa il principale punto di ritrovo per i giocatori di scacchi parigini, che precedentemente frequentavano il Caf\u00e9 Procope in rue de l'Ancienne-Com\u00e9die. Tra gli \"habitu\u00e9\" del caff\u00e8 c'erano celebrit\u00e0 come Denis Diderot, Jean-Jacques Rousseau, Philidor, Napoleone Bonaparte, ed anche stranieri come l'ambasciatore americano a Parigi, Benjamin Franklin. Famosi maestri di scacchi come Lionel Kieseritzky, Legall de Kermeur e Daniel Harrwitz lo frequentavano abitualmente come giocatori professionisti.\nDiderot ne d\u00e0 una descrizione nell'opera \"Le Neveu de Rameau\". Durante la rivoluzione Robespierre prese a frequentarlo nei giorni di chiusura del club dei giacobini, suo abituale ritrovo. All'apparizione di tale personaggio il caff\u00e8 fu praticamente abbandonato dagli scacchisti a favore del Caf\u00e9 Militaire, in rue Saint-Honor\u00e9. Solo dopo il 9 termidoro la scacchiera torna ad installarsi nel Caf\u00e9 de la R\u00e9gence.\nPer molto tempo si pot\u00e9 vedere nei locali del caff\u00e8 una scacchiera in marmo sulla quale Napoleone, allora semplice cittadino, aveva giocato nel 1798. Oltre agli scacchi, vi si giocava anche a dama ed a biliardo.\nNell'autunno del 1843 fu testimone di una sfida tra i due pi\u00f9 forti giocatori di allora, Pierre Saint-Amant e Howard Staunton. Staunton vinse l'incontro con 11 vittorie, 6 sconfitte e 4 patte. Durante la sua tourn\u00e9e in Europa del 1858/1859, Paul Morphy gioc\u00f2 nel caff\u00e8 un match contro Daniel Harrwitz, vincendo 5 \u00bd a 2 \u00bd. Tenne anche una simultanea alla cieca su dieci scacchiere, con il risultato di otto vittorie e due patte. \nNel 1867 vi si gioc\u00f2 il grande torneo di Parigi, vinto da Ignatz von Kolisch davanti a Wilhelm Steinitz e Simon Winawer.\nIn seguito vi fu un lento ma continuo declino. Nel 1894 divenne la sede per le analisi del match, per corrispondenza, tra il circolo di Parigi e quello di San Pietroburgo, che termin\u00f2 in parit\u00e0. Dopo un cambio di gestione, il caff\u00e8 fu trasformato in un ristorante nel 1910. Nel 1916 gli scacchisti si trasferirono nel Caf\u00e9 de l'Univers."}
{"id": "1999698", "revid": "767487", "url": "https://it.wikipedia.org/wiki?curid=1999698", "title": "Ochotona roylei", "text": "Il pica di Royle (\"Ochotona roylei\" ) \u00e8 un mammifero lagomorfo della famiglia degli Ocotonidi.\nDistribuzione.\nCon due sottospecie (\"Ochotona roylei nepalensis\" ed \"Ochotona roylei roylei\"), vive sull'altopiano del Tibet, in Nepal, Kashmir, in Myanmar settentrionale e nelle provincie cinesi del Sichuan e dello Yunnan. Predilige le aree rocciose in cui i grossi massi formano ampie cavit\u00e0 sotterranee: si adatta a vivere anche in aree ricoperte di foresta ed addirittura a costruire i propri nidi nei muri a secco costruiti dall'uomo.\nDescrizione.\nDimensioni.\nMisura al massimo 20\u00a0cm, per un peso di 250\u00a0g.\nAspetto.\nIl pelo, lungo e setoso, presenta colore grigiastro dorsalmente e biancastro ventralmente durante l'inverno, mentre d'estate compaiono sfumature rossastre su testa, spalle e torso.\nNel complesso, la specie rassomiglia molto alla congenere \"Ochotona macrotis\", rispetto alla quale possiede orecchie di dimensioni minori: pur vivendo grosso modo nelle stesse zone, vive tuttavia a quote inferiori.\nBiologia.\nSi tratta di animali diurni, in particolare sono pi\u00f9 attivi all'alba ed al tramonto, mentre durante le ore centrali della giornata cercano rifugio nelle proprie tane. Rispetto ad altre specie di pica sono meno rumorosi, tuttavia sono perfettamente in grado di fischiare in caso di pericolo o di invasione del proprio territorio da parte di estranei: durante i fischi, emessi solitamente da individui di pattuglia su luoghi sopraelevati, come grosse rocce, l'animale muove la testa ed il tronco in avanti ed all'indietro. Dagli stessi luoghi di vedetta, gli animali approfittano dei momenti di quiete per fare lunghi bagni di sole al mattino.\nPur non andando in letargo durante l'inverno, questa specie non si cura di accumulare provviste per far fronte ai periodi di magra, ed \u00e8 perci\u00f2 costretta a scavare tunnel sotto la neve alla ricerca di erbe o materiale vegetale di sorta.\nAlimentazione.\nSi tratta di animali erbivori e di poche pretese, nel senso che si nutrono di qualsiasi materiale vegetale riescano a trovare nei pressi della propria tana: questi animali, infatti, raramente vanno a pi\u00f9 di tre metri dalla propria abitazione, poich\u00e9 ci\u00f2 li rende assai vulnerabili nei confronti di eventuali predatori.\nRiproduzione.\nQuesti animali si riproducono fra la primavera e l'estate, con la femmina che partorisce in media due volte l'anno: la gestazione dura un mese, al termine del quale vengono dati alla luce una media di tre cuccioli, in un nido costruito apposta dalle femmine con erbe secche e lana di pecora o di yack. Questi ultimi vengono svezzati attorno alle tre settimane di vita e sia i maschi che le femmine raggiungono la maturit\u00e0 sessuale attorno agli otto mesi."}
{"id": "1999700", "revid": "37056", "url": "https://it.wikipedia.org/wiki?curid=1999700", "title": "Lakshadweep", "text": ""}
{"id": "1999701", "revid": "729019", "url": "https://it.wikipedia.org/wiki?curid=1999701", "title": "Wetar", "text": "Wetar (indonesiano: \"Pulau Wetar\") \u00e8 un'isola dell'Indonesia (provincia di Maluku), situata nel settore meridionale del Mar di Banda, che fa parte delle Isole Barat Daya (letteralmente \"Isole di Sudovest\"), di cui \u00e8 la pi\u00f9 estesa.\nGeografia.\nWetar si trova ad est delle Piccole Isole della Sonda, che includono le vicine isole Alor e Timor, ma viene considerata parte delle Isole Maluku (Isole Molucche). A sud, lo Stretto di Wetar la separa dall'isola di Timor, che nel punto pi\u00f9 vicino dista 56\u00a0km, mentre ad ovest, lo Stretto di Ombai, la separa dall'isola di Alor. A sudovest si ha la piccola isola di Liran, e al di l\u00e0, la piccola isola di Atauro appartenente a Timor Est. A nord si trova il Mar di Banda e ad ovest Romang e Damar, le altre isole principali dell'arcipelago Barat Daya.\nWetar misura 130\u00a0km in direzione est-ovest, 45\u00a0km in direzione nord-sud e la sua superficie totale e di 3600\u00a0km\u00b2. \u00c8 circondata da barriere di corallo e mari profondi, molto adeguati alle immersioni subacquee. Al suo interno si trovano montagne impervie, ricoperte da foreste, che raggiungono l'altezza massima di 1412 metri. \nL'isola fa parte di un arco vulcanico che comprende anche le altre isole dell'arcipelago e le Isole Banda, creato dalla collisione della placca indo-australiana e la placca euroasiatica. Wetar, tuttavia, non \u00e8 principalmente di origine vulcanica, ma \u00e8 stata originata dalla crosta oceanica, spinta in superficie dalla collisione delle placche.\nA nord dell'isola sorge il vulcano Gunungapi Wetar, uno stratovulcano che si innalza per circa 5000 metri, di cui solo 282 metri sopra il livello del mare. Sono state segnalate due forti eruzioni nel 1512 e 1699.\nLe principali citt\u00e0 su Wetar sono Lioppa a nordovest, Ilwaki a sud, Wasiri a nord, Masapun ad est, e Arwala a nordovest. Questi villaggi sono connessi da strade.\nClima, flora e fauna.\nIl clima \u00e8 simile a quello di Timor, caldo e umido, con intense piogge stagionali sulla base dei monsoni. Il territorio \u00e8 per la maggior parte ricoperto da foreste secche tropicali, con molti alberi che perdono le loro foglie nella stagione asciutta.\nAssieme alle altre isole vicine, Wetar forma parte della Wallacea, un'area di piccole isole in mezzo all'Oceano Pacifico, circondate da acque molto profonde, separate dalla piattaforma continentale sia dell'Asia che dell'Australia. La regione \u00e8 nota per la sua fauna e flora inusuale, a met\u00e0 strada tra quella dei due continenti, e Wetar conferma queste caratteristiche. L'isola possiede 162 specie di uccelli, tre delle quali sono endemiche e quattro specie a rischio. Sull'isola vive anche una specie rara, la colomba di Wetar, che ha preso il nome proprio da quest'isola, anche se se ne trovano esemplari a Timor Est. Sull'isola vive anche una sottospecie esclusiva di \"Liasis mackloti\", ovvero \"pitone acquatico di Timor\", il \"L. m. dunni\".\nEconomia.\nL'occupazione principale \u00e8 l'agricoltura di sussistenza, in particolare la coltivazione di sago. Vengono esportati gusci di tartaruga, nelle regioni dove il commercio di tale prodotto non \u00e8 bandito.\nWetar possiede un buon numero di miniere d'oro, che sono state gestite malamente, in modo tale da costituire un grave danno per l'ambiente\nCultura.\nSull'isola sono presenti un certo numero di linguaggi Timor, ramo delle lingue malese-polinesiana, che sono endemiche di Wetar. Il Wetarese, che \u00e8 anche parlato nelle isole vicine di Liran e Atauro, \u00e8 una di queste lingue. Altre includono Aputai, Ili'uun, Perai, Talur e Tugun. Queste sono parlate da piccoli gruppi di circa 1000 persone ciascuno. L'indonesiano, lingua nazionale, o quella regionale ambonese malese, sono comunemente parlate.\nLa maggioranza degli abitanti di Wetar sono di discendenza papuana. Molti sono musulmani, ma altres\u00ec esiste una discreta minoranza cristiana."}
{"id": "1999703", "revid": "224230", "url": "https://it.wikipedia.org/wiki?curid=1999703", "title": "Neumann", "text": "Neumann \u00e8 un nome di famiglia tedesco."}
{"id": "1999707", "revid": "671029", "url": "https://it.wikipedia.org/wiki?curid=1999707", "title": "Repubblica di Mulhouse", "text": "Repubblica di Mulhouse fu la denominazione ufficiale del Libero Comune di Mulhouse, sino alla sua riunione alla Francia, il 15 marzo 1798.\nCitt\u00e0 libera dell'Impero sin dal regno dell'Imperatore Rodolfo I d'Asburgo, alla fine del XIII secolo, Mulhouse fece parte della lega di citt\u00e0 alsaziane nota come Decapoli, sin dalla sua fondazione nel 1354. Il 5 giugno 1506 la Repubblica concluse un trattato di alleanza con la citt\u00e0 di Basilea, che le assicurava, fra l'altro: un sistema di arbitrato in caso di dispute fra le due citt\u00e0, la libera circolazione delle merci e, soprattutto, protezione militare in caso di guerra accompagnata da una promessa di buoni uffici per l'adesione alla Confederazione dei XIII Cantoni.\nTali buoni uffici ebbero felice esito nel 1515, allorch\u00e9 la Repubblica concluse un trattato di alleanza con la Confederazione dei XIII Cantoni, ed abbandon\u00f2 la lega della Decapoli (ove venne sostituita da Landau. In tal modo essa raggiungeva lo stesso stato di alleato del quale godevano il Vallese, Ginevra, le Tre Leghe ed il vescovo di Basilea.\nQuesta alleanza garant\u00ec l'indipendenza di Mulhouse per quasi tre secoli, permettendole di superare indenne anche la Pace di Vestfalia del 1648 (che aveva dato alla Francia i 'Tre Vescovadi', ovvero Metz, Toul e Verdun in Lorena, e la Decapoli, ovvero gran parte dell'Alsazia, salvo i possedimenti della citt\u00e0 libera di Strasburgo) ed il successivo Trattato di Ryswick del 1697 (che le annetteva definitivamente Strasburgo, gi\u00e0 occupata nel 1683).\nSinch\u00e9, a seguito dell\u2019invasione francese del 1798, che segn\u00f2 la fine della Confederazione dei XIII Cantoni, trasformata nella Repubblica Elvetica, Mulhouse e Ginevra decisero liberamente di unirsi alla Francia; il trattato internazionale di unione di Mulhouse fu sottoscritto il 28 gennaio 1798, negoziato, per la Francia dal Signor Metzger, di Colmar, e operativo dal 15 marzo. Unico privilegio, con il secondo articolo del trattato, la Francia garantiva la neutralit\u00e0 dei cittadini di Mulhouse, ovvero li dispensava da ogni requisizione militare, di beni e persone (il reclutamento), sino alla conclusione del conflitto in corso."}
{"id": "1999709", "revid": "125645987", "url": "https://it.wikipedia.org/wiki?curid=1999709", "title": "Aiutante di battaglia", "text": "Il grado di aiutante di battaglia era il massimo grado per i sottufficiali delle forze armate italiane: esso poteva essere conferito per azioni compiute in guerra o in operazioni conseguenti a gravi crisi internazionali.\nCreato nel 1916, \u00e8 stato soppresso dall Art. 1324 del Codice Ordinamento Militare come insegna a seguito dell'istituzione della qualifica di primo maresciallo luogotenente che ne ha ereditato l'insegna, oggi la stessa insegna \u00e8 utilizzata per il grado da Luogotenente ma con la stella a cinque punte di dimensioni ridotte a causa di proteste della categoria degli ufficiali.\nCon l'introduzione del D.L. 94 del 29 maggio 2017, bench\u00e9 il grado di aiutante di battaglia sia teoricamente ancora concedibile, sarebbe comunque inferiore al luogotenente perch\u00e9 dichiarato grado apicale della categoria Sottufficiali.\nOrigine.\nNella prima guerra mondiale le continue ingenti perdite di vite umane creavano non pochi problemi agli organici dell'allora Regio Esercito. Tuttavia, se un soldato con alcune settimane di addestramento era facile da rimpiazzare, non era altrettanto facile da rimpiazzare un ufficiale, che per diventare tale doveva avere mesi se non anni di esperienza alle spalle. Per risolvere tale problema si era solito procedere alle promozioni per merito di guerra: se un ufficiale, pur non avendo gli anni di anzianit\u00e0 previsti dalla legge, aveva raggiunto particolari risultati in battaglia al comando della sua unit\u00e0, veniva promosso al grado superiore.\nIl problema nasceva quando si dovevano rimpiazzare i sottotenenti di complemento morti in battaglia. Infatti questi rivestivano il grado pi\u00f9 basso degli ufficiali e quindi non ne esistevano altri di rango minore da promuovere a tale grado. Solitamente le scuole allievi ufficiali di complemento sfornavano un gran numero di sottotenenti, ma il corso di addestramento aveva comunque la durata di alcuni mesi, per cui talvolta dopo alcune battaglie particolarmente sanguinose per qualche tempo vi era penuria di personale in grado di comandare un plotone o le unit\u00e0 ad esso corrispondenti (incarichi all'epoca riservati agli ufficiali subalterni). L'idea di promuovere a sottotenente dei sottufficiali era da scartare poich\u00e9 in seguito si sarebbe avuto un eccesso di ufficiali in organico. I sottufficiali, inoltre, all'epoca raramente avevano i titoli di studio necessari per essere ufficiali. L'idea, quindi, era di avere dei sottufficiali che, oltre ad essere comandanti di squadra, alla bisogna potevano anche comandare un plotone e le altre unit\u00e0 ad esso corrispondenti.\nSi decise di istituire un nuovo grado che si ponesse al vertice della categoria dei sottufficiali: l'aiutante di battaglia. La legge istitutrice affermava che tale grado potesse essere attribuito a qualunque militare che si fosse distinto, per azioni, in caso di guerra o gravi crisi internazionali. Chiaramente era decisamente poco probabile che un soldato semplice senza grande esperienza riuscisse a conseguire tale grado, pi\u00f9 spesso infatti erano i sottufficiali, magari dotati di un certo grado di istruzione, che conquistando con la propria squadra un particolare obiettivo militare venivano giudicati idonei al comando di un plotone, classico incarico di un sottotenente di complemento.\nL'aiutante di battaglia poteva provenire dal servizio permanente o no: nel secondo caso poteva essere concesso il passaggio al servizio permanente per merito di guerra.\nNel 1995 la legge sulla professionalizzazione dell'Esercito introduceva una nuova figura del maresciallo che poteva, al bisogno, sostituire la figura del sottotenente di complemento nel suo ruolo di comandante di plotone e delle unit\u00e0 ad esso corrispondenti. Veniva meno, quindi, l'esigenza che aveva determinato la nascita del grado di aiutante di battaglia, ma non venne mai abolita la legge istitutrice.\nNel 2010, con la ristrutturazione delle leggi e dei codici militari, il grado di aiutante di battaglia \u00e8 stato normativamente inquadrato nell'articolo 1328 del decreto legislativo 15 marzo 2010 n.66, meglio conosciuto come Codice dell'ordinamento militare.\nNelle altre forze armate.\nPoich\u00e9 i Reali Carabinieri erano allora parte integrante, seppur autonoma, del Regio Esercito, l'introduzione del nuovo grado riguard\u00f2 anche l'Arma, con le medesime regole. Nel 1942 fu introdotto per legge anche nella Regia Aeronautica al fine di conferirlo all'armiere Pietro Bonannini. Ne fu sempre esclusa, invece, la Regia Marina.\nIl distintivo di grado.\nAl tempo dell'esercito di leva i marescialli erano inquadrati in tre livelli gerarchici: maresciallo ordinario, maresciallo capo e maresciallo maggiore. Fino al 1972 tali gradi avevano come distintivo rispettivamente uno, due o tre binari dorati screziati di nero posti in senso verticale sulle controspalline. In seguito negli anni settanta venne aggiunto il grado di maresciallo maggiore aiutante, detto anche pi\u00f9 semplicemente maresciallo aiutante o solo aiutante, sovraordinato agli altri gradi, ma sempre subordinato al grado di aiutante di battaglia. Tale grado si distingueva in quanto era raggiungibile tramite promozione a scelta e non per anzianit\u00e0, ed aveva lo stesso distintivo di grado del maresciallo maggiore, ma con i binari screziati di rosso. Dopo il 1972 per tutti i marescialli i binari erano posti in orizzontale.\nIl distintivo dell'aiutante di battaglia fino al 1972 era costituito da tre binari dorati screziati di rosso posti in verticale che in alto confluivano in un cerchietto che conteneva il bottone superiore della controspallina. Dopo il 1972 il distintivo era identico a quello del maresciallo maggiore aiutante, ma sormontato da una stella dorata bordata di rosso.\nNel 1995 i gradi dei marescialli vennero ridenominati in: \"maresciallo\", \"maresciallo ordinario\", \"maresciallo capo\" e \"maresciallo aiutante\", dal 2001 ridenominato \"primo maresciallo\". Essi mantennero i precedenti distintivi di grado, con la screziatura in rosso per il maresciallo aiutante.\nLa riforma del 1995 non contemplando il grado di aiutante di battaglia (categoria nei fatti non pi\u00f9 rappresentata da personale in servizio) port\u00f2 erroneamente a supporre la sua abolizione. Questa supposizione venne rafforzata sei anni dopo dall'introduzione della qualifica di primo maresciallo luogotenente (rinominato poi luogotenente nel 2017) nel grado di primo maresciallo, associata all'identico storico distintivo di grado dell'aiutante di battaglia. Si venne perci\u00f2 portati ad affermare che il primo maresciallo luogotenente aveva sostituito il grado di aiutante di battaglia. Questo, per\u00f2, era un duplice errore in quanto il primo maresciallo luogotenente, come appena detto, non era altro che una qualifica nel grado di primo maresciallo, che lo rendeva preminente rispetto agli altri primi marescialli, ma lo lasciava subordinato al grado \"virtuale\" di aiutante di battaglia, al momento rimasto soltanto privo d'insegna di grado. La peculiarit\u00e0 ed i criteri di assegnazione del grado di aiutante di battaglia ne fanno comunque un caso unico nella categoria dei sottufficiali. Anche dopo il riordino dei gradi del 2017, che ha istituito per il ruolo marescialli la qualifica apicale di primo luogotenente, lascia tale qualifica subordinata all'aiutante di battaglia.\nIl grado, anche se non previsto nelle forze armate straniere, \u00e8 equivalente al codice di grado NATO OR-9(Denominazione NATO appartenuta al grado di Maresciallo maggiore prima 1995).\nLa normativa attuale.\nIl grado di aiutante di battaglia \u00e8 contemplato nell'articolo 1328 del D.lgs. 15 marzo 2010 n.66 (Codice dell'ordinamento militare) il quale prevede che:"}
{"id": "1999712", "revid": "287204", "url": "https://it.wikipedia.org/wiki?curid=1999712", "title": "Antioch Dmitrievi\u010d Kantemir", "text": "Biografia.\nI primi anni.\nIl padre, Dimitrie Cantemir, (poi russificato in Kantemir) per due volte Principe di Moldavia, (la prima nel 1693 e poi nel 1710-11) e alleato dello zar Pietro il Grande, era uomo di vastissima cultura enciclopedica ed una delle personalit\u00e0 pi\u00f9 erudite della Russia del suo tempo: scrittore, linguista e poliglotta, (conosceva undici lingue), storico e profondo conoscitore della storia turca e moldava (scrisse una \"storia dell'impero ottomano\" in lingua latina, testo basilare per la conoscenza della materia per pi\u00f9 di un secolo e molto apprezzata da Voltaire), geografo, etnografo e filosofo.\nLa madre, Kassandra Cantacuzene, discendente da una casata imperiale bizantina, era altrettanto colta. Nello stimolante clima culturale di una famiglia cos\u00ec composta, in cui anche l'italiano ed il neoellenico erano correntemente parlati, l'educazione di Kantemir inizi\u00f2 tra le mura domestiche e fu affidata ai migliori accademici del tempo, greci, italiani e russi. La sua formazione avvenne quindi al di fuori del circuito educativo religioso, ed \u00e8 per questo considerato come il primo poeta russo di educazione e cultura laica.\nIn seguito frequent\u00f2 l'Accademia slavo-greco-latina di Mosca e l'Accademia delle scienze di San Pietroburgo, appena fondata dallo zar Pietro I il Grande a supporto del suo progetto di profonda revisione del sistema politico e sociale della Russia. Qui Kantemir ebbe modo di seguire le lezioni di eminenti personaggi della cultura e della scienza del tempo, quali Bernoulli, Bayer, Bilfinger e Grass e gi\u00e0 a venti anni era considerato, degno erede del padre, uno tra i personaggi pi\u00f9 dotti del suo tempo. Greco, latino, italiano e francese furono le lingue da lui apprese e parlate e nel suo esordio come scrittore si present\u00f2 come traduttore di versi a tema amoroso. Come riferito dallo stesso Kantemir, da giovanissimo si dedic\u00f2 alla poesia lirica seguendo lo stile dell'epoca, e questi lavori furono pubblicati anonimi in antologie, ma di queste opere non si \u00e8 conservata memoria scritta.\nGli inizi letterari e la politica.\nUn personaggio importante della Russia dell'epoca fu l'arcivescovo Feofan Prokopovi\u010d, consigliere per gli affari religiosi dello zar Pietro, il quale sostenne, tra le altre cose, l'ammissibilit\u00e0 di un potere assoluto del sovrano come contrappeso alla sempre pi\u00f9 evidente e consistente influenza della reazionaria aristocrazia nella societ\u00e0 russa e del suo tentativo di contrasto dell'attivit\u00e0 riformatrice di Pietro. Nel relativo dibattito culturale Kantemir si avvicin\u00f2 e sostenne le idee e le posizioni dell'influente prelato costituendo, assieme a Tati\u0161ev, quella \"dotta compagnia\" che riusc\u00ec a persuadere l'imperatrice Anna a revocare la costituzione nell'ottica di difesa del processo rinnovatore petrino. Nonostante il suo impegno politico la sua carriera accademica non ne trasse giovamento in quanto la nuova zarina non avall\u00f2 la sua elezione a presidente dell'Accademia delle scienze e non permise la pubblicazione delle sue prime satire.\nUn'eco del suo pensiero politico la si ritrova nelle sue due prime satire, scritte tra il 1729 e il 1731, \"Na chulja\u0161\u010dich u\u010denia\" (Ai denigratori della scienza) e \"Na zavist i gordost'dvorijan zlonravnych\" (Contro l'invidia e la superbia dei nobili di cattivi costumi) dove i versi di Kantemir si rivolsero tutti a difesa dell'operato del grande zar e degli intellettuali che lo aiutarono nel processo di modernizzazione di una Russia ancora fortemente arcaica. Aventi come soggetto le corruttele e i mali dell'aristocrazia russa, queste opere, come detto, non videro pubblicazione ma ebbero ugualmente modo di essere lette e diffuse grazie a delle copie manoscritte.\nAll'estero come diplomatico e la maturit\u00e0.\nLa sua attivit\u00e0 letteraria non ne risent\u00ec particolarmente ed ebbe modo di produrre la terza, quarta e quinta satira, ancora permeate dal pensiero e dall'influenza di Prokopovi\u010d, fino a quando, nel 1732, lasci\u00f2 la Russia per non farvi pi\u00f9 ritorno, divenendo un protagonista della cultura europea occidentale.\nFu inviato a Londra come \"rappresentante diplomatico residente\" (ambasciatore) e rec\u00f2 con s\u00e9 il manoscritto della gi\u00e0 citata storia ottomana scritta dal padre, curandone la bio-bibliografia e la pubblicazione. Qui ebbe modo di incontrare e frequentare l'italiano Francesco Algarotti, figura eminente dell'illuminismo europeo, con cui strinse una buona amicizia. In questo periodo la produzione letteraria di Kantemir sub\u00ec una fase di arresto durata fino al suo secondo soggiorno a Parigi.\nLa sua preferenza per gli intellettuali italiani \u00e8 confermata dalle sue frequentazioni di personaggi come, oltre al citato Algarotti, Paolo Rolli e l'abate Guasco e fu proprio quest'ultimo a curare e diffondere l'opera di Kantemir.\nDal 1736 fino alla sua morte fu Ministro plenipotenziario (diplomatico) nella capitale francese. Qui conobbe e frequent\u00f2 Voltaire, Montesquieu.\nNel 1743, come replica al trattato \"Novyj i kratkij spasob k slo\u017eeniju russkigh stichov\" (Nuovo e breve metodo per la composizione dei versi russi) di Vasilij Kirillovi\u010d Tredjakovskij, scrisse \"Pis'mo Charitona Makentina k prijatelju o slo\u017eenij stichov russkich\" (Epistola di Chariton Makentin ad un amico sulla composizione dei versi russi). Questa disputa \u00e8 da far rientrare nell'ampio ed annoso dibattito all'interno della cultura russa di tutto il Settecento sulla necessit\u00e0 di una regolamentazione o anche una codifica della lingua letteraria russa.\nQuesto scritto ci segnala quanto Kantemir segu\u00ec con particolare attenzione l'evolversi dei dibattiti culturali all'interno dalla societ\u00e0 russa, nonostante la sua residenza all'estero. A Parigi, come gi\u00e0 detto, torn\u00f2 a dedicarsi alla letteratura, scrivendo, tra il 1738 ed il 1739, la sesta, settima e ottava satira, (riguardo alla nona sono stati sollevati dei dubbi sull'effettiva paternit\u00e0) poesie e traduzioni dal latino, tra cui \"Sinopsis istori\u010deskaj\" (Sinossi storica, di Costantino Manasse, 1725); \"Anakreontovye pesm\" (Canti di Anacreonte, 1736-1867); \"Razgovor o svete\" (Discorso sul mondo, di F. Algarotti, 1736); \"Pis'me\" (Epistole, di Orazio, 1744-1867); \"Satiry i pis'ma\" (satire ed epistole, di Nicolas Boileau); \"Razgorov o mno\u017eestve mira\" (\"Entretiens sur la pluralit\u00e9 des mondes\", di Bernard le Bovier de Fontenelle, 1740), quest'ultima fu parzialmente censurata come eretica, dal momento che fu osteggiata dalla chiesa ortodossa in quanto contestava il sistema tolemaico.\nSi spense a Parigi nel 1744, a soli 36 anni.\nFortuna critica.\nA Londra, nel 1749, dopo la morte del poeta, l'abate Guasco ne scrisse la biografia, curando e facendo pubblicare la prima traduzione in francese delle sue Satire. Questo fu possibile all'abate grazie ad una precedente versione in italiano (andata perduta), a cui collabor\u00f2 lo stesso Kantemir.\nNel 1752 fu data alle stampe la traduzione in lingua tedesca mentre per la pubblicazione in Russia si dovette aspettare fino al 1762, quando Barkov ne cur\u00f2 l'edizione, dopo la morte della zarina Elisabetta.\nL'opera di Kantemir \u00e8 sicuramente debitrice dell'analisi critica fatta da Vissarion Grigor'evi\u010d Belinskij, che ravvis\u00f2 nei suoi lavori i prodromi di quella che sar\u00e0 la vena satirica presente in tutta la letteratura russa della prima met\u00e0 dell'Ottocento, che partendo da Sumarokov e arrivando a Gogol, pass\u00f2 per le commedie di Fonvizin e Griboedov e le favole di Krylov."}
{"id": "1999723", "revid": "339392", "url": "https://it.wikipedia.org/wiki?curid=1999723", "title": "Alessandra d'Assia-Darmstadt", "text": ""}
{"id": "1999725", "revid": "697352", "url": "https://it.wikipedia.org/wiki?curid=1999725", "title": "Jambi (citt\u00e0)", "text": "Jambi \u00e8 una citt\u00e0 dell'Indonesia, situata sull'isola di Sumatra, capitale della provincia omonima. La citt\u00e0 ricopre un'area di circa 205\u00a0km\u00b2 e ha una popolazione di 460.427 abitanti (2005).\nJambi \u00e8 anche un attivo e trafficato porto fluviale sul fiume Batang Hari e centro di produzione di petrolio e gomma.\nGeografia antropica.\nSuddivisioni amministrative.\nLa citt\u00e0 \u00e8 divisa in otto distretti (\"kecamatan\"):\nMonumenti e luoghi d'interesse.\nLa citt\u00e0 si trova a 26\u00a0km dalle rovine di Muaro Jambi, un importante sito dell'antico regno di Srivijaya."}
{"id": "1999726", "revid": "288300", "url": "https://it.wikipedia.org/wiki?curid=1999726", "title": "Attila Kossovel", "text": ""}
{"id": "1999729", "revid": "599013", "url": "https://it.wikipedia.org/wiki?curid=1999729", "title": "Tom Cable", "text": "Carriera.\nDopo il college Cable firm\u00f2 per giocare con gli Indianapolis Colts nel 1986 senza mai scendere in campo. Nel 2006 inizi\u00f2 la sua carriera da allenatore nella NFL con gli Atlanta Falcons come allenatore della offensive line.\nNel 2007 pass\u00f2 agli Oakland Raiders ricoprendo lo stesso ruolo. Nel 2008 dopo 4 partite dall'inizio della stagione divenne il capo-allenatore dopo che il suo predecessore Lane Kiffin venne esonerato. Chiuse la stagione 2008 con il record di 4 vittorie e 8 sconfitte.\nIl 3 febbraio 2009 venne passato a pieno titolo al ruolo di capo-allenatore. Il 5 agosto Randy Hanson, che era un suo allenatore, si present\u00f2 in ospedale con lo zigomo rotto dicendo di aver subito un pugno da parte di Cable durante un diverbio. Il 1\u00ba novembre due ex-moglii ed una ex-compagna lo accusarono di violenza domestica. Nel 2010 la NFL decise di archiviare il caso tra Cable e Randy Hanson perch\u00e9 non sussistevano prove certe. Dopo otto anni in quella stagione port\u00f2 i Raiders a chiudere la stagione regolare senza record negativo. Vinse 8 partite e ne perse altrettante e fu il primo allenatore nella storia della NFL ad aver vinto tutte le 6 partite contro avversarie della propria division senza raggiungere i playoff. Il 5 gennaio 2011 con i Raiders il suo contratto termin\u00f2 senza venire rinnovato.\nIl 18 gennaio dello stesso anno firm\u00f2 con i Seattle Seahawks come assistente del capo-allenatore Pete Carroll e come allenatore della offensive line. Con essi raggiunse due Super Bowl, vincendo il Super Bowl XLVIII. Fu licenziato dopo la stagione 2017.\nIl 13 gennaio 2018, Cable firm\u00f2 per fare ritorno ai Raiders come allenatore della linea offensiva nello staff del nuovo allenatore Jon Gruden."}
{"id": "1999733", "revid": "36426", "url": "https://it.wikipedia.org/wiki?curid=1999733", "title": "La Martella", "text": "La Martella \u00e8 una frazione appartenente al comune di Matera, nota per un celebre intervento urbanistico degli anni cinquanta (1952-1954) che coinvolse Adriano Olivetti e una folta schiera di architetti e intellettuali (Federico Gorio, Michele Valori, Ludovico Quaroni, Piero Maria Lugli). Nei pressi di La Martella si trova una delle principali zone industriali della citt\u00e0 di Matera.\nStoria e descrizione.\nNel 1949, dopo la pubblicazione di \"Cristo si \u00e8 fermato ad Eboli\" di Carlo Levi e dopo l'inizio delle lotte popolari per la terra, Matera \u00e8 al centro dell'attenzione nazionale ed internazionale, come \"capitale simbolo\" dell'universo contadino. Per il risanamento dei rioni \"Sassi\", nell'ambito di una ristrutturazione del territorio agricolo, la missione statunitense ECA progetta la fondazione di un borgo rurale. Adriano Olivetti con l'UNRRA-CASAS e l'INU forma una commissione disciplinare per lo studio della citt\u00e0 e dell'agro di Matera, che si avvale della collaborazione urbanistica di Federico Gorio e Ludovico Quaroni. L'architetto materano Ettore Stella sar\u00e0 incaricato della redazione del progetto del villaggio UNRRA CASAS per i nullatenenti, destinato ad accogliere i primi sfollati dei \"Sassi\". Dopo una prima ipotesi dell'architetto Stella interrotta dalla sua morte (1951), si impose un nuovo progetto affidato all'architetto Quaroni insieme a Federico Gorio, Piero Maria Lugli, Luigi Agati e Michele Valori. Il borgo \u00e8 pertanto opera di grande rilevanza della corrente Neorealista del Razionalismo italiano.\nChiesa di San Vincenzo de' Paoli.\nDi grande interesse la Chiesa del borgo, progettata dallo stesso architetto Quaroni con Valori, Gorio, Lugli e Agati, e dedicata a San Vincenzo de' Paoli. Sull'altare si trova un imponente crocifisso di legno dipinto, opera di Giorgio Quaroni; il pavimento in ceramica maiolicata \u00e8 dei fratelli Pietro ed Andrea Cascella. Il portale bronzeo della chiesa \u00e8 opera di Floriano Bodini, autore anche di un bassorilievo in bronzo dorato raffigurante Papa Giovanni Paolo II realizzato nel 2005 e donato alla parrocchia del borgo nel 2011, in occasione del ventesimo anniversario della visita di Giovanni Paolo II in Basilicata avvenuta nel 1991.\nEcopolis.\nAlla fine degli anni novanta il borgo ha in parte cambiato volto a seguito della nascita del complesso residenziale Ecopolis, un aggregato urbano autonomo composto di 312 unit\u00e0 abitative.\nIl villaggio residenziale \"Ecopolis\" si inserisce e si integra nel preesistente borgo La Martella incastonato nel paesaggio della valle posta tra il monte Igino da un versante, e l'altopiano delle Murge dall'altro. Il progetto Ecopolis \u00e8 scaturito in seguito agli impulsi provenienti dal P.R.G. predisposto dall'Amministrazione Comunale di Matera che, cogliendo le istanze di numerosi abitanti de La Martella tese ad ottenere un recupero del decoro urbano del borgo, ha intravisto l'opportunit\u00e0 di rivitalizzare il borgo \"antico\" inserendo, contestualmente alla realizzazione del nuovo, interventi di riqualificazione tesi ad armonizzare al meglio il moderno insediamento con quello esistente. I lavori di costruzione hanno avuto inizio nel 1992 e le prime abitazioni sono state consegnate nell'agosto 1997. L'area su cui sorge Ecopolis si estende per circa 128.500\u00a0m\u00b2 e ha destinazione residenziale per circa 105.000\u00a0m\u00b2, commerciale per altri 13.700\u00a0m\u00b2 circa e verde pubblico per circa 9.000\u00a0m\u00b2."}
{"id": "1999736", "revid": "1869172", "url": "https://it.wikipedia.org/wiki?curid=1999736", "title": "Lorenzo Martini", "text": "Biografia.\nNato in un piccolo centro della provincia torinese, Lorenzo Martini comp\u00ec studi classici a Chieri e poi, ospitato al Real Collegio delle Province di Torino, si rivolse allo studio delle scienze naturalistiche. Con la laurea in medicina nel 1815, cui seguir\u00e0 anche quella in filosofia, ottenne l'insegnamento al predetto Istituto, prima di conseguire una brillante carriera nell'ateneo torinese. Qui, infatti, ottenne prima la docenza in fisiologia (1820) e poi quella di medicina legale, cattedra quest'ultima, istituita nel 1832, di cui fu il primo insegnante in assoluto.\nDell'Universit\u00e0 di Torino fu anche rettore, negli anni in cui ebbe numerosi riconoscimenti, tra cui l'onorificenza di cavaliere dell'Ordine dei Santi Maurizio e Lazzaro.\nMa non mancarono episodi tragici, allorch\u00e9, pochi anni dopo le nozze, perse la moglie (figlia del chimico Giovanni Antonio Giobert), dalla quale ancora non aveva avuti figli, n\u00e9 li avrebbe avuti in seguito, visto che non si rispos\u00f2, per dedicarsi completamente all'insegnamento e alla stesura di saggi e manuali nelle discipline mediche. In questo filone, il pi\u00f9 ricco, vanno almeno segnalati gli \"Elementa physiologiae\" (1821) e il corso in dodici volumi sulle \"Lezioni di fisiologia\" (1835-36), cos\u00ec come i tre volumi dell\"'Introduzione alla medicina legale\" (1825), accanto agli \"Elementa medicinae forensis, politiae medicae et hygienes\" (1832), cui avrebbe fatto seguito il \"Manuale di medicina legale\" (1839).\nIl variegato percorso saggistico di Lorenzo Martini non si limit\u00f2 (e non si esaur\u00ec) a studi a carattere medico-fisiologico e medico-legale. Anzi, forte del \"curriculum studiorum\" seguito fin da giovanissimo, cerc\u00f2 di approfondire i pensatori classici, come nel caso del compendio dedicato a Platone del 1844, di cui peraltro riusc\u00ec a terminare il manoscritto poco prima di morire, arrivando persino a stilare, nel 1840, sia pure non in forma sistematica, una \"Storia della filosofia\".\nRisultati migliori li ebbe, tuttavia, nel campo educativo-pedagogico. Questo indirizzo \u00e8 testimoniato, oltre che dal saggio sulla \"Riforma della prima educazione\" del 1834, dai dodici volumi dell\"'Emilio\" pubblicati tra il 1821 e il 1823. Qui, facendo leva della sua vasta cultura, tratta emblematicamente di argomenti in cui si fondono, senza soluzione di continuit\u00e0, il \"viver sano\" e il \"maritaggio\", il \"governo della famiglia\" e la felicit\u00e0, le \"tendenze morali\" e la \"moderazione nella prosperit\u00e0\", passando per i modi attraverso i quali \"sopportare le avversit\u00e0\"."}
{"id": "1999738", "revid": "288300", "url": "https://it.wikipedia.org/wiki?curid=1999738", "title": "Vucinic", "text": ""}
{"id": "1999740", "revid": "125953122", "url": "https://it.wikipedia.org/wiki?curid=1999740", "title": "Beppe Crovella", "text": "Produttore discografiche con l'etichetta Electromantic Music e le labels Turin Jazz Rock School, Prog Italiano, Be Hammond, Franko e Sound of Thoughts e lo studio di registrazione Electromantic Synergy Studio.\nBiografia.\nCome membro originario del gruppo Arti &amp; Mestieri, di cui \u00e8 stato dal 1974 compositore e tastierista, si \u00e8 esibito in importanti Festival Prog e non solo italiani, partendo da quello al Parco Lambro (la Woodstock Italiana) del 1974. Sempre con la band ha partecipato come headliner al \"Baja Prog Festival\" in Messico, al \"Prog Day\", in USA sino al \"Club Citt\u00e0\" in Giappone dove \u00e8 stato realizzato \"First live In Japan\" che \u00e8 stato pubblicato oltre che da \"Electromantic Music\", da \"Disk Union\" in Giappone e da \"Moon June\", in U.S.A.\nHa ideato e prodotto personalmente \"33\" degli arti &amp; mestieri, un cofanetto composto da un libro fotografico, 2 DVD ed un CD realizzato con 33 brani nuovi da lui composti, che si alternano a 33 momenti della vita musicale degli arti &amp; mestieri.\n\u00c8 il compositore principale nel nuovo lavoro degli arti &amp; mestieri, \"il Grande Belzoni\" su testi di Marco Zatterin.\nCome solista \u00e8 noto per i suoi album basati sull'uso dell'organo Hammond, e di altri strumenti a tastiera prevalentemente \"vintage\" come mellotron, Rhodes, minimoog, Clavinet, piano e comunque sintetizzatori.\nNel novembre 2013 ha pubblicato \"Le 17 contrade del palio di Siena\", suite di 17 mini sinfonie in 3 parti, una suite per ogni contrada.\nCome compositore ha vinto 2 premi internazionali con i cartoni animati di Altan, realizzati con la Lanterna Magica con regia di Enzo d'Al\u00f2, \"la Pimpa\" e \"Kamillo Kromo\".\nSempre come compositore ha composto pi\u00f9 di 600 temi che sono utilizzati discograficamente o su media.\nCome autore di canzoni, si esibisce con le sue composizioni come \"crooner\" ma ne ha realizzate centinaia in ogni genere, dal cantautorato \"classico\" anni 60/70 italiano, a ballad di carattere americano, da canzoni \"operistiche\" a brani stile anni 50/60, dal R&amp;B, dal soul fino allo Ska, con il quale incise per la Polygram in Germania.\nIl brano \"Walkin on the Sun\" che raggiunse il primo posto in USA nella classifica di Billboard \u00e8 oggetto della fase istruttoria per ipotesi di plagio ipotizzata da parte di Electromantic music che produsse \"lambada de Chico\" di Beppe Crovella, la cui strofa \u00e8 praticamente uguale al ritornello del successo americano e mondiale \"Walkin' on the Sun\".\nDiscografia.\ncon gli arti &amp; mestieri.\n45 giri.\n\"Valzer Per Domani/Saper Sentire\""}
{"id": "1999742", "revid": "767487", "url": "https://it.wikipedia.org/wiki?curid=1999742", "title": "Gene Shue", "text": ""}
{"id": "1999753", "revid": "1632387", "url": "https://it.wikipedia.org/wiki?curid=1999753", "title": "Space Ritual", "text": "The Space Ritual Alive in Liverpool and London (conosciuto semplicemente come Space Ritual) \u00e8 un album dal vivo della progressive rock band Hawkwind, registrato nel 1972 e pubblicato l'anno seguente."}
{"id": "1999754", "revid": "235890", "url": "https://it.wikipedia.org/wiki?curid=1999754", "title": "The Space Ritual Alive in Liverpool and London", "text": ""}
{"id": "1999761", "revid": "300067", "url": "https://it.wikipedia.org/wiki?curid=1999761", "title": "Bill Fitch", "text": "Prima di entrare nel'NBA, ha allenato a livello NCAA presso l'Universit\u00e0 del Minnesota, la Bowling Green State University, l'Universit\u00e0 del North Dakota e la sua alma mater, il Coe College. Le squadre di Fitch si sono qualificate due volte per il torneo NCAA. Ha vinto il Chuck Daly Lifetime Achievement Award per la stagione NBA 2012-13.\nFitch era un istruttore di esercitazione del Corpo dei Marines degli Stati Uniti, un fatto che Larry Bird ha accreditato nel suo libro \"Drive: The Story of My Life\" come un motivo importante per la forte etica del lavoro di Bird. Bill Fitch \u00e8 stato eletto nella National Basketball Hall of Fame nel 2019.\nCarriera.\nDurante i suoi 25 anni di carriera da allenatore professionista, Fitch \u00e8 stato spesso assunto nel tentativo di migliorare le squadre in difficolt\u00e0. Sebbene Fitch sia attualmente al decimo posto tra gli allenatori NBA nel numero di vittorie di tutti i tempi (con 944), \u00e8 anche al secondo posto nelle sconfitte di tutti i tempi (con 1106) dietro a Lenny Wilkens. Nel 1996 Fitch \u00e8 stato nominato uno dei dieci migliori allenatori di tutti i tempi della NBA. Nel 2016, Fitch \u00e8 stato premiato con una panchina onoraria dalla Hall of Fame, che circonda una statua di James Naismith insieme ad altre panchine in granito in onore di grandi allenatori, grazie a una donazione di 150.000 dollari di Rick Carlisle."}
{"id": "1999770", "revid": "1543377", "url": "https://it.wikipedia.org/wiki?curid=1999770", "title": "Space Ritual Volume 2", "text": "Space Ritual Volume 2 \u00e8 un archivio live della progressive rock band Hawkwind, registrato nel 1972 e pubblicato nel 1985. La registrazione contiene una parte della registrazione del secondo vinile di \"Space Ritual\""}
{"id": "1999773", "revid": "1632387", "url": "https://it.wikipedia.org/wiki?curid=1999773", "title": "Disfear", "text": "I Disfear sono un gruppo hardcore punk/d-beat svedese formato nel 1989.\nStoria.\nLa loro musica \u00e8 influenzata fortemente dai Discharge, oltre che, come affermato dall'attuale cantante Tomas Lindberg, Ramones, AC/DC, Mot\u00f6rhead, The Wipers, The Dead Boys, The Stooges, Jerry's Kids, Articles of Faith e Uniform Choice, oltre che da Michel Foucault dal punto di vista culturale."}
{"id": "1999778", "revid": "599013", "url": "https://it.wikipedia.org/wiki?curid=1999778", "title": "Cotton Fitzsimmons", "text": "Nel 2021 \u00e8 stato inserito fra i membri del Naismith Memorial Basketball Hall of Fame in qualit\u00e0 di contributore."}
{"id": "1999790", "revid": "119314007", "url": "https://it.wikipedia.org/wiki?curid=1999790", "title": "Giuseppe Venturi", "text": "Biografia.\nNato da un'agiata famiglia di agricoltori, nel 1887 Venturi entr\u00f2 nel seminario di Verona, dove prosegu\u00ec gli studi fino al conseguimento della maturit\u00e0 classica: venne poi ammesso nell'Almo Collegio Capranica di Roma, dove consegu\u00ec la laurea \"cum laude\" in Sacra Teologia presso la pontificia Universit\u00e0 Gregoriana. Venne ordinato sacerdote il 21 settembre del 1899 e venne nominato vicedirettore del seminario veronese: nel 1909 venne promosso cancelliere vescovile.\nIl 9 luglio 1926 venne eletto vescovo di Cagli e Pergola e ricevette la consacrazione episcopale il 29 agosto successivo nella cattedrale di Verona; il 18 febbraio 1931 venne trasferito alla sede arcivescovile di Chieti come successore di Nicola Monterisi. Rispetto al suo predecessore, che aveva evitato ogni coinvolgimento con il regime fascista, Venturi non chiuse il dialogo con il potere politico: venne anche ricevuto in udienza da Mussolini, a cui chiese un contributo per il restauro della cattedrale di San Giustino.\nCome presule si spese molto per la riorganizzazione della vita ecclesiastica nella sua diocesi: oper\u00f2 per il buon funzionamento del tribunale diocesano e del seminario, al quale vennero affiancati i collegi di Vasto e Pescara; apr\u00ec numerosi asili gestiti da suore e un istituto magistrale affidato alle Suore Orsoline Figlie di Maria Immacolata; favor\u00ec l'insediamento di nuove case religiose; comp\u00ec due visite pastorali nelle parrocchie della diocesi. Per la sua attivit\u00e0, Vittorio Emanuele III lo insign\u00ec del titolo di grand'ufficiale dell'Ordine dei Santi Maurizio e Lazzaro. Promosse anche i lavori di restauro neomedievale della Cattedrale di Chieti. \nDopo l'armistizio dell'8 settembre 1943, i tedeschi stabilirono a Chieti un comando di presidio: per mesi, il territorio dell'arcidiocesi fu vittima di continui bombardamenti aerei che distrussero interi paesi. Per salvaguardare la sua citt\u00e0 dai bombardamenti, Venturi promosse un'accorta azione diplomatica presso la Santa Sede e le autorit\u00e0 militari tedesche: il 21 dicembre 1943 si rec\u00f2 a Roma dove fu ricevuto dal Segretario di Stato, il cardinale Maglione, e da papa Pio XII, ai quali chiese di appoggiare la richiesta da lui avanzata di dichiarare Chieti \"citt\u00e0 aperta\"; si rivolse anche a padre Pancrazio Pfeiffer, superiore generale della Societ\u00e0 del Divin Salvatore e amico personale del feldmaresciallo Kesselring.\nInizialmente la sua opera non sort\u00ec effetti e, il 26 dicembre 1943, Kesselring ordin\u00f2 l'evacuazione totale del capoluogo abruzzese e invit\u00f2 l'arcivescovo ad abbandonare per primo la citt\u00e0 per dare l'esempio agli abitanti e ai numerosi sfollati che vi si erano rifugiati: Venturi, con l'appoggio del prefetto di Chieti Giuseppe Girgenti, oppose un fermo e garbato rifiuto e continu\u00f2 la sua azione diplomatica presso le ambasciate straniere a Roma.\nIl 9 febbraio 1944 l'ordine di evacuazione venne revocato e il 23 febbraio successivo il comando tedesco comunic\u00f2 che avrebbe valutato la possibilit\u00e0 di concedere al centro lo status di citt\u00e0 ospedaliera. Il 24 marzo Chieti venne dichiarata \"citt\u00e0 aperta\", prima in Italia a ottenere questo beneficio.\nNel dopoguerra Venturi si impegn\u00f2 nell'opera di ricostruzione morale e materiale di Chieti. Nella primavera del 1945 scopr\u00ec di essere affetto da un tumore: mor\u00ec due anni dopo, dopo aver portato a termine la celebrazione del sinodo diocesano.\nIn riconoscenza della sua opera a favore del capoluogo teatino, la cittadinanza di Chieti gli ha dedicato una lapide posta su una parete del Palazzo Arcivescovile e un monumento eretto nella Villa Comunale, opera fi Giovanni Franceschelli. Gli \u00e8 stata intitolata anche una piazza, davanti alla chiesa della Madonna degli angeli, a Chieti."}
{"id": "1999796", "revid": "287204", "url": "https://it.wikipedia.org/wiki?curid=1999796", "title": "Caspofungina", "text": "La caspofungina \u00e8 un principio attivo antimicotico, di indicazione specifica contro alcune malattie causate da funghi patogeni, \u00e8 il prodotto semi sintetico della pneumocandicina prodotta da Glarea lozoyensis.\nFarmacocinetica.\nLa Caspofungina non \u00e8 assorbibile per via orale quindi \u00e8 somministrata in endovena; essa possiede una legame proteico molto elevato e un'ottima distribuzione tissutale con spiccato interesse per il cervello. IL farmaco \u00e8 metabolizzato a livello epatico e eliminato mediante feci e urine. L'emivita \u00e8 di 10-15 ore ma minore nei bambini.\nFarmacodinamica.\nLa caspofungina agisce sulla parete cellulare uccidendo la cellula per osmosi. Risulta attiva su moltissimi ceppi di Candida rendendola perfetta per la terapia per candidiosi anche meningee, Aspergillus risulta anche sensibile.\nMeccanismo d'azione.\nIl meccanismo d'azione della Caspofungina \u00e8 assai caratteristico poich\u00e9 a differenza della maggior parte degli antimicotici essa attacca la parete cellulare e non la membrana risultando poco tossica per l'uomo.\nLa caspofungina come le altre echinocandine fondamentalmente inibiscono non competitivamente l'enzima glucano sintetasi che quindi non forma pi\u00f9 il 1,3-\u03b2-glucano un polisaccaride essenziale per il cell-wall. La cellula muore per osmosi.\nIndicazioni.\nViene utilizzato come terapia contro forme di aspergillosi che resistono ad altri farmaci, candidemia e candidosi (in determinate circostanze, come ad esempio in caso di infezioni di HIV).\nControindicazioni.\nSconsigliato in soggetti con insufficienza epatica, da evitare in caso di gravidanza e ipersensibilit\u00e0 nota al farmaco.\nEffetti indesiderati.\nFra gli effetti collaterali pi\u00f9 frequenti si riscontrano anemia, eosinofilia, dolore addominale, cefalea, nausea, febbre, vasculite, anoressia, tachicardia, tachipnea, ematuria."}
{"id": "1999797", "revid": "92723", "url": "https://it.wikipedia.org/wiki?curid=1999797", "title": "Paula Montal Forn\u00e9s", "text": "Biografia.\nFiglia di una vedova con cinque figli, ebbe un'infanzia dura nella citt\u00e0 natale, segnata presto dal lavoro necessario al mantenimento della famiglia.\nEbbe da presto la vocazione all'insegnamento alle giovani povere e prive di istruzione.\nFond\u00f2 a Figueras, insieme ad una sua amica, In\u00e9s Busquets, la sua prima scuola femminile, cui seguirono altre. Da sempre ammiratrice dell'opera di San Giuseppe Calasanzio, nel 1846, a Sabadell, introdusse in una delle sue scuole alcuni padri Scolopi che l'aiutarono ad elaborare delle costituzioni ispirate a quelle dell'ordine maschile.\nIl 2 febbraio del 1847, con l'approvazione dell'arcivescovo di Barcellona, la Montal e tre compagne fecero la loro professione dei voti religiosi dando formalmente vita al nuovo istituto.\nNel 1859, sposta la sua residenza a Olesa de Montserrat, dedicandosi allo sviluppo della propria congregazione. Attivit\u00e0 che port\u00f2 avanti sino alla morte.\nCulto.\nPaula Montal fu beatificata nel 1993 da papa Giovanni Paolo II\ned \u00e8 stata proclamata santa dal medesimo papa il 25 novembre 2001.\nIl Martirologio Romano pone la sua memoria al giorno 26 febbraio."}
{"id": "1999799", "revid": "2034231", "url": "https://it.wikipedia.org/wiki?curid=1999799", "title": "Salsa20", "text": "Il Salsa20 \u00e8 un cifrario a flusso sviluppato da Daniel J. Bernstein nel 2005 e selezionato per il portafoglio del progetto eSTREAM per il \"Profilo 1\" (implementazione software). \u00c8 costruito su una funzione pseudo-casuale basata sull'addizione a 32 bit, sull'OR esclusivo (XOR) e sulle operazioni di rotazione dei bit, che utilizza chiavi a 256 bit (ma possono essere utilizzate anche chiavi a 128 bit) e nonce a 64 bit. La funzione lavora effettuando 20 passaggi, da cui il nome dell'algoritmo.\nImplementazione.\nIl Salsa20 \u00e8 stato sviluppato focalizzandosi su due punti principali:\nIl primo punto \u00e8 stato soddisfatto utilizzando semplici operazioni di addizione modulo 32, operazioni di XOR e rotazioni delle word a 32 bit.\nIl secondo punto \u00e8 stato soddisfatto in parte con l'uso delle operazioni di cui al precedente punto ed in parte strutturando l'algoritmo in modo che la chiave di cifratura ed il nonce fossero utilizzati direttamente come input della funzione interna senza dover ricorrere a processi iniziali di gestione della chiave (\"key scheduling\") e setup del vettore di inizializzazione (\"IV setup\"), operazioni in genere abbastanza gravose in termini di complessit\u00e0 elaborativa.\nIl Salsa20 espande la chiave a 256 bit ed il nonce a 64 bit in un keystream di 270 byte. Per cifrare o decifrare un messaggio di \"n\" byte l'algoritmo combina tramite XOR questi byte con i primi \"n\" byte del keystream, scartando i restanti.\nIl keystream \u00e8 generato in blocchi di 512 bit, ed ogni blocco \u00e8 costituito da un hash indipendente della chiave, dal nonce e dal numero del blocco stesso espresso con un contatore a 64 bit. Grazie a questo contatore il keystream pu\u00f2 essere anche utilizzato con accesso casuale permettendo cos\u00ec all'utente di utilizzare qualsiasi blocco desideri.\nVarianti.\nIl Salsa20 deve il suo nome al fatto che esegue 20 passaggi di mescolamento del suo input. Esistono anche versioni con il numero dei passaggi ridotti ad 8 e 12 chiamate, rispettivamente, Salsa20/8 e Salsa20/12. Queste versioni sono state introdotte non per sostituire l'algoritmo originale ma per ottenere migliori prestazioni nei benchmark eseguiti all'eSTREAM: proprio il Salsa20/12 \u00e8 stato selezionato per essere inserito nel portafoglio finale degli algoritmi selezionati dal progetto, grazie all'ottimo bilanciamento fra prestazioni e sicurezza.\nSicurezza.\nIl primo attacco condotto positivamente contro il Salsa20 \u00e8 di Paul Crowley, che nel 2005 ha utilizzato la crittoanalisi differenziale troncata per violare una versione ridotta con soli 5 passaggi (Salsa20/5) dell'algoritmo, con un tempo di calcolo stimato in 2165.\nNel 2006 Fischer, Meier, Berbain, Biasse e Robshaw hanno descritto un attacco simile condotto contro il Salsa20/6, con un tempo di calcolo stimato in 2177, ed uno contro il Salsa20/7 (2217).\nNel 2008 Aumasson, Fischer, Khazaei, Meier e Rechberger hanno descritto sia un attacco contro il Salsa20/7, con un tempo computazionale di 2151, sia uno contro il Salsa20/8, con un tempo di calcolo di 2251. Quest'ultimo attacco si basa sull'utilizzo di un nuovo concetto di analisi probabilistica di bit neutri nella chiave per il rilevamento probabilistico di un probabile attacco differenziale troncato. Questo attacco pu\u00f2 essere utilizzato per recuperare una chiave a 128 bit del Salsa20/7.\nNon esistono attacchi noti al Salsa20/12 ed al Salsa20."}
{"id": "1999803", "revid": "287204", "url": "https://it.wikipedia.org/wiki?curid=1999803", "title": "Amini", "text": "Amini \u00e8 una citt\u00e0 censuaria indiana, stabilita a soli fini statistici, di 7.340 abitanti, situata nel territorio federato delle Laccadive. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 11\u00b0 16' 51 N e 72\u00b0 44' 26 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Amini assommava a 7.340 persone, delle quali 3.727 maschi e 3.613 femmine. I bambini di et\u00e0 inferiore o uguale ai sei anni assommavano a 1.122, dei quali 599 maschi e 523 femmine. Infine, coloro che erano in grado di saper almeno leggere e scrivere erano 5.239, dei quali 2.892 maschi e 2.347 femmine."}
{"id": "1999806", "revid": "767487", "url": "https://it.wikipedia.org/wiki?curid=1999806", "title": "Joesj\u00f6", "text": "Joesj\u00f6 (o Jovattnet), comune di Storuman \u00e8 una localit\u00e0 situata nella contea svedese di V\u00e4sterbotten che si trova a circa 30 km da T\u00e4rnaby, del medesimo comune e Hemavan. Joesj\u00f6 \u00e8 stata fino agli anni cinquanta un centro di commercio tra le genti norvegesi e i confinanti svedesi, in quanto Joesj\u00f6 dista appena 20 km dal pi\u00f9 vicino villaggio norvegese.\nJoesj\u00f6 ha dato i natali a uno dei pi\u00f9 grandi sciatori alpini di ogni tempo, il campione olimpico Ingemar Stenmark."}
{"id": "1999807", "revid": "767487", "url": "https://it.wikipedia.org/wiki?curid=1999807", "title": "Mercedes Molina y Ayala", "text": "Il Martirologio Romano pone la sua memoria al giorno 12 giugno."}
{"id": "1999811", "revid": "1565034", "url": "https://it.wikipedia.org/wiki?curid=1999811", "title": "Luca Passi", "text": "Biografia.\nNato da una prestigiosa famiglia comitale bergamasca, frequent\u00f2 il seminario della sua citt\u00e0 e, il 13 marzo 1813, venne ordinato sacerdote. Il 16 maggio 1815 entr\u00f2 a far parte del collegio apostolico di Bergamo, che riuniva alcuni sacerdoti diocesani vincolati da uno speciale voto di obbedienza al loro vescovo e al pontefice: papa Gregorio XVI gli concesse il titolo di missionario apostolico.\nNel 1810 assunse la direzione della Confraternita del Santissimo Sacramento di Calcinate e nel 1811 di quella della Dottrina Cristiana. Con l'aiuto di suo fratello Marco (anch'egli sacerdote), organizzando i membri della congrega, nel 1815 diede vita alle pie opere di San Raffaele e di Santa Dorotea, per l'educazione cristiana dei fanciulli e della giovent\u00f9. L'iniziativa venne elogiata da papa Pio VII (1820), che ne incoraggi\u00f2 la diffusione in varie citt\u00e0.\nIl ramo maschile (di San Raffaele) si diffuse a Genova per opera di don Giuseppe Frassinetti e di don Luigi Sturla, ma non si diffuse a causa dei Moti rivoluzionari del 1848-49. Maggiori fortune ebbe il ramo femminile, intitolato alla vergine Dorotea che, condotta al martirio, riusc\u00ec a convertire le donne che dovevano pervertirla. Le Dorotee si diffusero in varie citt\u00e0 italiane dando origine a varie congregazioni (tra le principali, quella della Frassinetti e di Vicenza). Le Maestre di Santa Dorotea di Venezia, fondate nel 1838 affinch\u00e9 si occupassero di sostenere l'attivit\u00e0 della Pia Opera, derivano direttamente dal Passi, il quale era solito invitare le sue figlie allo zelo dicendo: \"Chi non arde, non accende\".\nSi spense nella citt\u00e0 lagunare il 18 aprile 1866.\nBeatificazione.\nNel 1998 \u00e8 stato proclamato venerabile dalla Congregazione per le cause dei santi.\nIl 13 aprile 2013 \u00e8 stato beatificato nella basilica di San Marco di Venezia dal cardinale Angelo Amato."}
{"id": "1999821", "revid": "599013", "url": "https://it.wikipedia.org/wiki?curid=1999821", "title": "Gilbert Perrucconi", "text": "Per alcune fonti il nome \u00e8 Gilberto, mentre per altre ancora il cognome \u00e8 Perucconi.\nCarriera.\nCon la maglia del ha ottenuto una promozione in Serie A nella stagione 1967-1968 e giocando 9 gare nel campionato successivo nella massima serie."}
{"id": "1999823", "revid": "1318658", "url": "https://it.wikipedia.org/wiki?curid=1999823", "title": "Partito Nazionalista (Malta)", "text": "Il Partito Nazionalista (in maltese: Partit Nazzjonalista, PN) \u00e8 un partito politico maltese che si colloca nell'area di centro-destra.\nFondato nel 1880 da Fortunato Mizzi, fu sciolto nel 1905 e ricostituito nel 1921. Mantenne fino alla Seconda guerra mondiale un'impostazione liberal-costituzionalista e pro-italiana, dovuta anche alla presenza di rifugiati italiani durante il periodo del Risorgimento.\nDopo il 1945 il partito \u00e8 assurto a uno dei due principali schieramenti politici maltesi, assieme al Partito Laburista. Ha un'impostazione europeista, \u00e8 membro del Partito Popolare Europeo ed \u00e8 associato all'Unione Democratica Internazionale.\nIdeologia.\nFondato da Fortunato Mizzi nel 1880, si opponeva alla tassazione decretata dalle autorit\u00e0 coloniali Britanniche e alle misure per Anglicizzare l'educazione e il sistema giudiziario durante la \"Language Question\" \". La presenza di Italiani rifugiati dal Risorgimento contribu\u00ec a dare al partito un'impostazione liberal-costituzionalista e pro-Italiana mantenuta fino alla Seconda guerra mondiale.\nL'indipendenza di Malta e l'ingresso nell'Unione europea avvennero durante i governi guidati dal Partito Nazionalista. Il partito \u00e8 conosciuto per il suo patrocinio per i diritti umani, in linea con il Cattolicesimo. Il partito ancora tollera gli statuti contro i diritti LGBT a Malta, ma dopo aver perso alle elezioni per due volte ha rinunciato ai suoi principi ortodossi per attrarre gli elettori LGBT e guadagnare potere politico. Attraverso i suoi media il partito dichiara che le persone LGBT meritano un \"ineguale\" trattamento e sono \"sterili\" o improduttivi, inoltre compara la comunit\u00e0 gay al \"comunismo\" sovietico. Il partito, in base al suo statuto del 1991, vieta l'appartenenza ai massoni, sia attivi sia ex.\nStoria.\nNel 1880 Fortunato Mizzi fond\u00f2 il \"Partito Anti-Riformista\" (\"Partit Anti-Riformista\", PAR) per contrastare le politiche del governo coloniale britannico in materia fiscale e l'anglicizzazione del sistema giudiziario e scolastico. Il Partito aveva anche posizioni molto vicine a quelle degli esuli italiani risorgimentali.\nNei suoi primi anni il partito era diviso fra due fazioni: gli \"astensionisti\", ovvero coloro che volevano boicottare i lavori del Consiglio di Governo per protesta contro l'esautorazione dei poteri del Consiglio stesso, e gli \"anti-astensionisti\", che intendevano cooperare con le autorit\u00e0 coloniali al fine di raggiungere una nuova e migliore Costituzione per Malta.\nNel 1903 il partito cambi\u00f2 nome in \"Partito Nazionale\" (\"Partit Nazionale\", PN). Nel 1905 Fortunato Mizzi mor\u00ec e alla guida del partito gli successe suo figlio Enrico Mizzi. Nel 1920, dopo la fine della Prima guerra mondiale, si form\u00f2 l'Unione Politica Maltese (\"Unjoni Politika Maltija\", UPM). Nel 1921 il partito cambi\u00f2 nome in \"Partito Democratico Nazionalista\" (\"Partit Demokratiku Nazzjonalista\", PDN).\nUPM e PDN parteciparono separati alle elezioni del 1921, ma adottarono una forma di desistenza per non danneggiarsi vicendevolmente. L'UPM, risultato primo partito nell'Assemblea legislativa, scelse di governare in coalizione con il Partito Laburista, esprimendo due Primi ministri: Joseph Howard e Francesco Buhagiar.\nUPM e PDN parteciparono ancora una volta separati, sebbene in coalizione, alle elezioni del 1924. Nel 1926 l'UPM conflu\u00ec nel PDN, che cambi\u00f2 nome in \"Partito Nazionalista\" (\"Partit Nazzjonalista\", PN). Il PN usc\u00ec per\u00f2 sconfitto dalle elezioni del 1927 a vantaggio del \"Compact\", l'alleanza elettorale fra Partito Costituzionale e Partito Laburista.\nIn seguito ad una crisi costituzionale, derivante da una disputa fra Chiesa cattolica e Partito Costituzionale, le elezioni politiche inizialmente programmate per il 1930 slittarono al 1932: il Partito Nazionalista emerse indiscusso vincitore di queste elezioni, conquistando 21 seggi su 32. La loro stagione di Governo non dur\u00f2 per\u00f2 a lungo: preoccupate dall'ascesa dell'Italia fascista nel Mar mediterraneo e in Africa, le autorit\u00e0 coloniali presero come pretesto le misure a sostegno dell'insegnamento della lingua italiana nelle scuole per sospendere sia il Governo che la Costituzione.\nIl PN sub\u00ec ulteriori durissimi contraccolpi durante la Seconda guerra mondiale: l'assimilazione del partito all'Italia fascista gli alien\u00f2 il sostegno dell'elettorato e il suo leader Enrico Mizzi fu esiliato in Uganda, al pari di molti altri membri di rilievo della comunit\u00e0 italo-maltese. Gli effetti si fecero sentire fino alle prime elezioni del dopoguerra, a cui il PN non partecip\u00f2.\nNonostante tutto il partito si riorganizz\u00f2 e alle elezioni del 1947 riusc\u00ec a raccogliere pi\u00f9 voti dei vari movimenti scissionisti. Tre anni pi\u00f9 tardi i risultati elettorali arrisero al PN: in seguito alla scissione del Partito Laburista, il Partito Nazionalista divenne il primo partito nell'Assemblea legislativa e form\u00f2 un Governo di minoranza di brevissima durata. Enrico Mizzi, tornato dall'esilio forzato, giur\u00f2 come Primo ministro nel settembre 1950, ma mor\u00ec appena tre mesi dopo. Alla guida del partito gli successe Giorgio Borg Olivier.\nIl PN aveva comunque riacquisito lo status di partito politico di un certo peso, tanto da vincere le elezioni del 1951 e quelle del 1953, entrambe in coalizione con il Partito dei Lavoratori (che scomparve nel giro di cinque anni). Pass\u00f2 all'opposizione in seguito alle elezioni del 1955, lanciando una campagna di boicottaggio contro la proposta del Governo laburista di integrazione con il Regno Unito. Il tentativo fall\u00ec anche a causa del disinteresse britannico e alle proteste dovute alla decisione di licenziare 40 lavoratori dal Porto di Malta.\nIn seguito alla nuova Costituzione maltese del 1961 e alle elezioni del 1962 il PN ritorn\u00f2 al Governo. I temi principali furono l'indipendenza dal Regno Unito, conseguita nel 1964, e la crisi fra Chiesa cattolica e Partito Laburista. Il PN venne confermato al Governo alle elezioni del 1966, ma perse di misura quelle del 1971 e del 1976.\nNel 1977 Olivier lasci\u00f2 il posto di leader del partito a Eddie Fenech Adami. Alle elezioni del 1981 il PN ottenne la maggioranza assoluta dei voti per la prima volta dagli anni trenta, ma non quella dei seggi, a causa del sistema elettorale basato sul voto singolo trasferibile. Questo port\u00f2 ad una grave crisi, che port\u00f2 al boicottaggio dei lavori del Parlamento maltese e a gravissimi scontri di piazza.\nLa crisi si risolse con un emendamento alla Costituzione che prevedeva un premio di maggioranza al partito che otteneva pi\u00f9 voti. Questo sistema permise al PN di ritornare al Governo in seguito alle elezioni del 1987. Nel 1990 il Governo richiese ufficialmente l'adesione all'Unione europea e lanci\u00f2 un ampio programma di liberalizzazioni e riforme, che gli valse la conferma dei consensi alle elezioni del 1992.\nQuattro anni dopo il PN perse di strettissima misura le elezioni del 1996, ma rimase all'opposizione per soli 22 mesi. Nel 1998, infatti, il Governo laburista entr\u00f2 in crisi a causa della striminzita maggioranza in Parlamento (un solo seggio) e si ricorse ad elezioni anticipate, che il PN vinse nettamente.\nNel 2003 il PN si espresse per il s\u00ec al Referendum sull'adesione di Malta all'Unione Europea. La vittoria al referendum fu propedeutica alla vittoria alle elezioni del 2003. Nel 2004 vi fu l'avvicendamento alla guida del partito fra Eddie Fenech Adami e Lawrence Gonzi, che poi assunse anche la carica di Primo ministro e che port\u00f2 il partito a vincere, sebbene di misura (lo scarto fu di soli 1.580 voti), le elezioni del 2008.\nAlle elezioni del 2013 il Partito Nazionalista scende al 43,3%, conquistando 30 seggi e perdendo quindi la maggioranza. Il partito \u00e8 quindi diventato la principale forza di opposizione, ruolo che ha mantenuto anche a seguito della nuova sconfitta elettorale patita alle elezioni del 2017, nelle quali ha ottenuto il 41,7% delle preferenze.\nDal settembre 2017 Adrian Delia \u00e8 succeduto a Simon Busuttil come leader del partito e ha guidato il partito alle elezioni europee del 2019, perse nettamente in favore dei rivali laburisti (37,9% delle preferenze). A seguito di diverse contestazioni e ripetuti voti di sfiducia da parte degli organi generali e del congresso, il 3 ottobre 2020 Adrian Delia ha rassegnato le dimissioni da leader del partito, sconfitto nelle elezioni tenutesi fra gli iscritti da Bernard Grech, che ne ha preso il posto."}
{"id": "1999825", "revid": "118409462", "url": "https://it.wikipedia.org/wiki?curid=1999825", "title": "Claudine Th\u00e9venet", "text": "Culto.\nBeatificata nel 1981, \u00e8 stata proclamata santa da papa Giovanni Paolo II il 21 marzo del 1993.\nIl Martirologio Romano pone la sua memoria al giorno 3 febbraio."}
{"id": "1999826", "revid": "62004", "url": "https://it.wikipedia.org/wiki?curid=1999826", "title": "Kelme-Comunidad Valenciana", "text": ""}
{"id": "1999828", "revid": "110157", "url": "https://it.wikipedia.org/wiki?curid=1999828", "title": "Museo della media valle del Liri", "text": "Il Museo della Media Valle del Liri \u00e8 uno dei musei civici archeologici della provincia di Frosinone.\nIl museo fu aperto il 20 aprile 2005. \u00c8 stato istituito per raccogliere i reperti archeologici raccolti negli scavi di Sora e di altre localit\u00e0 della Valle del Liri. :\nInsieme al parco archeologico di Fregellae, al Museo archeologico di Fregellae di Ceprano ed il Museo della civilt\u00e0 contadina e dell'ulivo di Pastena fa parte del \"Sistema museale della Valle del Liri\"."}
{"id": "1999830", "revid": "36426", "url": "https://it.wikipedia.org/wiki?curid=1999830", "title": "Tomba dei Domizi", "text": ""}
{"id": "1999831", "revid": "36426", "url": "https://it.wikipedia.org/wiki?curid=1999831", "title": "Horti Lucullani", "text": ""}
{"id": "1999832", "revid": "810736", "url": "https://it.wikipedia.org/wiki?curid=1999832", "title": "Luke Lawton", "text": "Nella NFL.\nStagione 2005\nPreso dai rookie non selezionati dai Buffalo Bills, conclude la pre-stagione con i \"Bills\" per poi passare ai New York Jets. \u00c8 sceso in campo per la prima volta in una partita ufficiale il 20 novembre a Denver contro i Denver Broncos. Ha giocato in totale 4 partite ma nessuna da titolare.\nStagione 2006\nPassa nella squadra di allenamento degli Indianapolis Colts dove rimane per tutta la stagione. Comunque fa parte della squadra che vince il Super Bowl XLI.\nStagione 2007\nHa giocato 11 partite correndo 5 volte per 13 yard e 4 ricezioni per 29 yard con un touchdown.\nStagione 2008\nPassa ai Philadelphia Eagles ma solo nel periodo pre-stagionale per poi firmare il 3 settembre con gli Oakland Raiders. \u00c8 diventato il full back titolare della squadra dopo l'infortunio di Justin Griffith. Ha fatto il suo debutto da titolare il 2 novembre contro gli Atlanta Falcons. Ha giocato 16 partite di cui 7 da titolare facendo 6 ricezioni per 30 yard, 4 tackle da solo ed infine 2 ritorni su kickoff per 29 yard.\nStagione 2009\nHa giocato 13 partite di cui 3 da titolare prima di venire sospeso per 4 partite il 24 dicembre a causa di una violazione nell'uso di sostanze illecite. Ha fatto 7 ricezioni per 31 yard\"record personale\", un ritorno su kickoff per 17 yard e 3 tackle di cui 2 da solo.\nStagione 2010\n\u00c8 diventato \"restricted free agent\", il 23 febbraio ha rifirmato con i \"Raiders\" per\u00f2 dovr\u00e0 saltare le prime due partite della stagione regolare per squalifica. Finita la squalifica \u00e8 stato svincolato il 20 settembre.\nVittorie e premi.\nSuper Bowl XLI con gli Indianapolis Colts."}
{"id": "1999840", "revid": "19192823", "url": "https://it.wikipedia.org/wiki?curid=1999840", "title": "Nikolsburg", "text": ""}
{"id": "1999848", "revid": "767487", "url": "https://it.wikipedia.org/wiki?curid=1999848", "title": "Walter Moraes", "text": "Biografia.\nHa studiato presso il seminario minore della Societ\u00e0 del Verbo Divino. Nel 1959, ha sposato Sonia dos Santos dalla quale ha avuto due figli. Si \u00e8 laureato in Filosofia ed in Giurisprudenza presso l'Universit\u00e0 di San Paolo. Ha iniziato la sua carriera come giudice a Casa Branca, Quata e Campos do Jordao. In Brasile \u00e8 stato un pioniere in molti campi del diritto come Copyright, Diritto di Immagine, Diritto di Famiglia e Successioni. Ha collaborato con Antonio Chaves alla riformulazione del Codice dei Minori che era in vigore in Brasile prima che il corrente \"Statuto dei bambini e degli Adolescenti\". Si \u00e8 schierato contro la depenalizzazione dell'aborto nell'articolo \"Il problema dell'autorizzazione giudiziaria per l'aborto\" e ha tenuto il discorso \"La farsa dell'aborto legale\" alla Camera dei deputati il 24 settembre del 1997, meno di due mesi prima della sua morte.\n\u00c8 stato rappresentante del Brasile in diversi eventi internazionali: direttore editoriale della \"Rivista InterAmericana di Diritto Intellettuale\", segretario generale dell'\"Istituto Interamericano de Diritto d'Autore\", corrispondente brasiliano da parte del \"European Intellectual Property Review\", membro del comitato editoriale della \"Revue de Droit Civil\", membro della \"Societ\u00e0 di Legislazione Comparata\", membro della \"Internationale Gesellschaft f\u00fcr Urheberrecht\", membro della \"Associazione Internazionale di Diritto di Famiglia e di Successione\", membro dell'\"Istituto degli Avvocati di San Paolo\" e membro dell'\"Istituto Brasiliano di Propriet\u00e0 Intellettuale\"."}
{"id": "1999849", "revid": "1884099", "url": "https://it.wikipedia.org/wiki?curid=1999849", "title": "Jean-Pierre M\u00e9daille", "text": "Biografia.\nEntr\u00f2 nel noviziato gesuita di Tolosa nel 1626 e, divenuto religioso, si dedic\u00f2 alla predicazione delle missioni popolari nelle zone rurali della Francia; le poche altre notizie sulla sua vita sono desunte dalle relazioni inviate dai suoi superiori ai padri provinciali della Compagnia: M\u00e9daille viene descritto esile, cagionevole di salute, ma abile come omileta. \nGi\u00e0 nel 1646, a Saint-Flour, aveva pensato di affiancare ai predicatori missionari una pia associazione di donne dedite all'apostolato: il suo progetto prese forma nel 1650, quando istitu\u00ec, a Le Puy-en-Velay, la congregazione delle Suore di San Giuseppe per l'assistenza agli ammalati e l'educazione dei fanciulli. La fraternit\u00e0 venne approvata dal vescovo di Le Puy Henri de Maupas nel 1651: dalla congregazione di M\u00e9daille si sono originate numerosi istituti tra di loro autonomi (tra i principali, quelli di Annecy, Aosta, Buenos Aires, Buffalo, Carondelet, Chamb\u00e9ry, Cleveland, Concordia, Cuneo, Filadelfia, Lione, Orange, Peterborough, Pinerolo, Pittsburgh, Rochester, Saint-P\u00e9ray, Saint-Vallier, Sault Sainte Marie, Torino e Toronto).\nI regolamenti dati da M\u00e9daille alle sue suore mostrano chiaramente la loro parentela con lo spirito della Compagnia del Santissimo Sacramento, attivamente sostenuta dai gesuiti.\nVive gli ultimi anni nella diocesi di Clermont, incaricato della predicazione delle missioni al popolo. Mor\u00ec a Billom il 30 dicembre 1669"}
{"id": "1999851", "revid": "2151778", "url": "https://it.wikipedia.org/wiki?curid=1999851", "title": "Tegra", "text": "Tegra \u00e8 una famiglia di \"system-on-a-chip\" (SoC) sviluppata da NVIDIA per dispositivi mobili come gli smartphone e i tablet. Tegra integra una CPU (central processing unit) con architettura ARM, una unit\u00e0 di elaborazione grafica (graphics processing unit o GPU), northbridge, southbridge e controllore di memoria in un singolo package. Annunciata per la prima volta a met\u00e0 2008, tali processori hanno alte prestazioni di riproduzione audio e video (es: supporto per l'alta definizione) e permettono un'esperienza internet completa, con un basso consumo di corrente.\nMotivi del nuovo nome commerciale.\n\u00c8 necessario premettere che il primo processore sviluppato da NVIDIA per questa categoria di dispositivi era l'\"APX 2500\", arrivato il 12 febbraio 2008, e il cui scopo principale era quello di offrire un buon prodotto per i dispositivi mobile in grado di collegarsi ad Internet, quindi era indirizzato soprattutto agli smartphone. Successivamente per\u00f2, l'azienda si \u00e8 resa conto che ormai l'accesso alla rete non \u00e8 pi\u00f9 esclusivit\u00e0 di smartphone e PC, ma \u00e8 una caratteristica anche di altri tipologie di dispositivi come ad esempio i MID, e ha deciso di registrare il nuovo nome commerciale \"Tegra\", presentando inoltre il primo prodotto ufficialmente appartenente alla nuova famiglia di processori, ovvero il successore dell'APX 2500, chiamato \"\"Tegra 650\" (o \"CSX 650\"\") che, sebbene annunciato per la prima volta il 3 giugno, sar\u00e0 effettivamente disponibile al pubblico solo in un secondo tempo.\nTegra 650 rappresenta quindi il primo prodotto NVIDIA indirizzato ai MID e ai dispositivi portatili, sviluppato per portare Windows Mobile su questa tipologia di dispositivi; esso \u00e8 dotato di caratteristiche simili a quelle dell'APX 2500, con l'aggiunta di un comparto grafico migliorato, un core basato su architettura ARM, supporto per l'alta definizione e un sistema avanzato di gestione dei consumi.\nCaratteristiche generali.\nI processori Tegra sono dei System-on-a-chip (SoC) dalle dimensioni molto contenute (il primo esponente \u00e8 pi\u00f9 piccolo di una moneta da 10 centesimi), ovvero contengono all'interno di un unico package sia la CPU sia la circuiteria tipica dei chipset e i controller di I/O e della RAM.\nL'architettura Tegra \u00e8 di tipo \"eterogeneo\"; essa infatti \u00e8 formata da pi\u00f9 processori, ognuno ottimizzato per uno specifico ambito di impiego, e tra questi si possono citare:\nCaratteristiche tecniche specifiche di ciascun modello.\nTegra APX.\nil primo System-on-chip sviluppato da NVIDIA unendo un core di elaborazione basato sull'architettura ARM11 (sebbene non ne sia stato dichiarato il clock di funzionamento) e un controller per la memoria RAM di tipo DDR a 16 bit e 32 bit e memoria NAND Flash. Oltre a queste unit\u00e0, la CPU integra al suo interno anche un processore destinato alla gestione dei flussi audio/video e in grado di gestire sia la codifica che la decodifica del formato H.264 fino alla risoluzione 720p e la sola decodifica dei formati VC-1 e WMV9; per quanto riguarda il supporto ai formati audio, viene supportata l'accelerazione hardware dei formati WMA, AAC, AMR e MP3. Il comparto grafico \u00e8 derivato dalla linea GeForce ed \u00e8 in grado di gestire le librerie OpenGL ES 2.0 e D3D Mobile. Tali caratteristiche, secondo NVIDIA, dovrebbero garantire un'autonomia di esercizio di circa 100 ore, qualora tale CPU venga utilizzata per la semplice riproduzione di un flusso audio in formato MP3, e 10 ore se utilizzata per la riproduzione di un flusso video ad alta definizione. Tali valori, decisamente elevati, sarebbero raggiunti anche grazie all'adozione di una specifica tecnologia di risparmio energetico, chiamata nPower.\nTegra 6xx.\nsi tratta in un certo senso di un \"fratello minore\" del modello Tegra 650, in quanto vanta le medesime caratteristiche tecniche pur avendo un core di elaborazione leggermente pi\u00f9 lento, funzionante a 700\u00a0MHz. Altra limitazione che lo rende per certi versi simile all'APX 2500, \u00e8 il supporto hardware per i flussi video, limitato al formato 720p. Date le somiglianze con il progetto APX 2500, non deve stupire che NVIDIA dichiari per questo modello un'autonomia di esercizio simile a quella del suddetto modello.\nal pari dell'APX 2500, anche il modello Tegra 650 integra al suo interno un core ARM11, ma in questo caso \u00e8 stato anche specificato il clock di esercizio, pari a 800\u00a0MHz; il controller della memoria RAM invece \u00e8 lo stesso del modello precedente, in grado quindi di supportare la memoria di tipo DDR. Ad aver subito un deciso miglioramento \u00e8 stato invece il processore audio/video che, seppure simile al precedente, \u00e8 in grado di estendere il supporto alla decodifica dei flussi video H.264 fino al formato Full-HD 1080p. Infine il comparto grafico rimane anch'esso simile a quello integrato nel modello APX 2500. Dal punto di vista dei consumi sono stati operate delle ottimizzazione dato che NVIDIA dichiara per questo modello fino a 130 ore di autonomia in riproduzione audio e fino a 30 ore di riproduzione video in alta definizione.\nTegra 2.\nLa seconda generazione dei SoC Tegra ha una CPU ARM Cortex-A9 dual-core (mancante per\u00f2 delle estensioni avanzate ARM di tipo SIMD del NEON), una GPU a consumo ultra basso (ultra low power ULP) GeForce con 4 pixel shader + 4 vertex shader, un controllore di memoria a 32-bit singolo-canale con memoria o LPDDR2-600 o DDR2-667, una cache L1 a 32KB/32KB per core ed una cache condivisa L2 da 1MB. Esiste anche una versione del SoC supportante la visualizzazione 3D; questo SoC usa una GPU e CPU a frequenza pi\u00f9 alta.\nTegra 3.\nIl Tegra 3 (nome in codice \"Kal-El\") \u00e8 funzionalmente un SoC con una CPU quad-core, ma che include un quinto core \"ausiliario\". Mentre i primi quattro core sono Cortex-A9, il core ausiliario \u00e8 prodotto con un processo in silicio a basso consumo che usa meno energia ad una frequenza di clock pi\u00f9 bassa e non scala bene alle alte frequenze di clock; per questo motivo \u00e8 limitato a 500\u00a0MHz. Vi \u00e8 anche una apposita logica che permette di trasferire lo stato di esecuzione in modo veloce e trasparente tra il core ausiliario ed uno di quelli normali. L'obiettivo \u00e8 avere la possibilit\u00e0 per un telefono mobile o un tablet, di spegnere tutti i 4 core normali e far funzionare solo il core ausiliario, usando in tal caso poca energia; questo durante la modalit\u00e0 di standby o altrimenti quando la CPU \u00e8 sottoutilizzata. Secondo Nvidia, questo include la riproduzione della musica o perfino i contenuti video. In paragone con Tegra 2, l'ARM Cortex-A9 dentro Tegra 3 ora supporta le estensioni-NEON SIMD di ARM. La GPU in Tegra 3 \u00e8 un'evoluzione della GPU di Tegra 2, con il doppio di unit\u00e0 pixel shader (8 al posto di 4) ed una frequenza di clock pi\u00f9 alta. La CPU pu\u00f2 anche riprodurre video ad una risoluzione massima di 2560\u00d71600 e supporta 1080p MPEG-4 AVC/h.264 40\u00a0Mbit/s High-Profile, VC1-AP, e decodifica video DivX 5/6. Tegra 3 \u00e8 stato pubblicato il 9 novembre 2011.\nTegra 4.\nTegra 4 (nome in codice \"Wayne\"), annunciato il 6 gennaio 2013, \u00e8 un SoC con una CPU quad-core, ma include anche un quinto core di supporto a basso consumo di tipo Cortex A15 che risulta invisibile al sistema operativo, predisposto per occuparsi dei processi che vengono eseguiti in background per risparmiare energia. La migliorata GPU a 72 core prevede il supporto per DirectX 11+, OpenGL 4.X e PhysX. Viene detto che il SoC \u00e8 circa 20 volte pi\u00f9 veloce che il Tegra 2 e 6 volte il Tegra 3. Al posto di un modem hardware tradizionale, il Tegra 4 include l'Nvidia i500, che \u00e8 un modem realizzato in software, creato grazie all'acquisizione di Icera da parte di Nvidia, che pu\u00f2 essere riprogrammato per supportare nuovi standard di rete. Supporta gi\u00e0 ora LTE di Categoria 3 (100\u00a0Mbit/s) ma sar\u00e0 aggiornato per supportare la Categoria 4 (150\u00a0Mbit/s).\nSpecifiche comuni:\nTegra 4i.\nIl Tegra 4i (nome in codice \"Grey\") \u00e8 stato annunciato il 19 febbraio 2013. Usando i Cortex-A9 core al posto del Cortex-A15, il Tegra 4i \u00e8 una versione ridotta del Tegra 4 e ci si aspetta venga usato in tablet e smartphone economici. Diversamente dal Tegra 4, il Tegra 4i include anche l'Icera\u00a0i500 LTE/HSPA+ baseband processor sullo stesso die. Il Tegra 4i ha solo 60 core nella sua GPU al posto dei 72 GPU core presenti nel Tegra 4.\nSpecifiche comuni:\nTegra K1.\nIl Tegra K1 (nome in codice \u201cLogan\u201c) \u00e8 un SoC sviluppato in due varianti: una versione composta da un quad-core ARM Cortex-A15 MPCore R3 e una con processore dual-core Nvidia Project Denver 64-bit; entrambe le versioni possiedono GPU con architettura Kepler con supporto al general-purpose processing on GPU, alle Direct3D 12, al Polymorph Engine v2.0 (per migliorare la tessellation), a OpenGL ES 3.1, CUDA 6.5, OpenCL 1.2 e OpenGL 4.4/OpenGL 4.5. Nvidia ha detto che \u00e8 pi\u00f9 potente di Xbox 360 e PS3, consumando significativamente meno. Motley Fool ha predetto una potenza simile a quella di una GT 630.\nNvidia ha mostrato una scheda di sviluppo nel marzo 2013, costituita da Tegra 3 accoppiato con una scheda video della famiglia Kepler usando il bus PCI Express. La chiamarono \"Kayla\", ed era un progetto per poter fare girare CUDA su processori ARM.\nA fine aprile 2014, Nvidia mise in vendita la scheda sviluppo \"Jetson TK1\" contenente un SoC Tegra K1 con sistema operativo Ubuntu Linux.\nSpecifiche:\nTegra X1.\nIl Tegra X1 (nome in codice \"Erista\") \u00e8 il SoC presentato da Nvidia il 5 gennaio 2015 durante il CES di Las Vegas. Si tratta della prima piattaforma dell'azienda ad utilizzare una configurazione big.LITTLE octa-core di ARM (4 core cortex-A53 per il risparmio energetico + 4 core cortex-A57 per le prestazioni). Come ogni anno la GPU viene ulteriormente migliorata: abbandonata l'architettura Kepler della precedente generazione Nvidia raggiunge i 256 CUDA core con la pi\u00f9 recente architettura Maxwell, la stessa delle schede video GeForce per Desktop. Per dimostrare le grandi prestazioni viene eseguito durante la presentazione il tech demo Elemental basato su motore grafico Unreal Engine 4 tramite tablet prototipo L'azienda afferma che il SoC supporta a pieno questo motore grafico. La GPU supporta le librerie grafiche OpenGL ES 3.1, OpenGL 4.5, Open CL 1.2, DirectX-12 e Android Extension Pack oltre a PhysX e Tesselation. \u00c8 anche il primo SoC a raggiungere 1TFLOP di potenza di calcolo di picco e a supportare video in 4K60fps e HDMI 2.0. Al contrario dell'anno precedente, Project Denver sembra essere stato abbandonato.\nTegra X2.\nIl Tegra X2 (nome in codice \"Parker\") il Soc costituito dall'architettura custom Denver2 e contenente il processore grafico basato su architettura Pascal con il supporto al GPGPU. I chip sono sviluppati usando il processo FinFET di TSMC's 16\u00a0nm FinFET+.\nXavier.\nL'ultimo SoC della famiglia Tegra, annunciato il 28 settembre 2016. Contiene 7 miliardi di transistors e 8 core custom ARMv8, una GPU basata su architettura Volta con 512 CUDA cores e prodotto con processo FinFET+ TSMC 16\u00a0nm; \u00e8 in grado di fare encode e decode alla risoluzione 8K Ultra HD (7680x4320). Nvidia dichiara 20-30 watt di TDP il die size \u00e8 stimato essere intorno ai 300mm2.\nModelli previsti.\nCome per Tegra 3, tutti i futuri SoC Tegra avranno nomi in codice che si riferiranno a supereroi dei fumetti. Specificamente, Superman (Kal-El), Batman (Wayne), Jean Grey (Grey), Wolverine (Logan), Erista (figlio di Wolverine) e Spider-Man (Parker)."}
{"id": "1999852", "revid": "117119630", "url": "https://it.wikipedia.org/wiki?curid=1999852", "title": "Guido II de la Roche", "text": "Succedette nella carica alla morte del padre, il duca Guglielmo I de la Roche, in un periodo in cui il Ducato di Atene aveva superato il Principato di Acaia in ricchezza, potenza e importanza. Data la sua minore et\u00e0, inizialmente fu posto sotto la reggenza di sua madre, Elena Angelina Comnena, la quale fu obbligata a sottomettersi a Isabella di Villehardouin, Principessa di Acaia, nel dicembre 1289. Quando Elena spos\u00f2 Ugo di Brienne, nel 1291, questi divenne balivo del ducato. Nel 1296 Guido raggiunse la maggiore et\u00e0, e fece omaggio a Isabella e a suo marito, Florent de Hainaut.\nNel 1299 si fidanz\u00f2 con Matilde di Hainault, figlia di Isabella e Florent, ma re Carlo II d'Angi\u00f2 obiett\u00f2 che non gli fosse stato chiesto il permesso; papa Bonifacio VIII intervenne nella disputa al fianco della giovane coppia.\nNel 1307 fu nominato balivo di Acaia dal suo nuovo signore, Filippo I di Taranto: govern\u00f2 bene, ma per appena un anno, forse mor\u00ec il 5 ottobre 1308. Non lasci\u00f2 eredi, e la linea dei duchi De la Roche si estinse: il Ducato di Atene fu disputato tra diversi rivali fino a quando il parlamento ducale non elesse Gualtiero V di Brienne.\nFu un signore rispettato e rinomato per la sua cavalleria e i suoi modi, tipici delle corti franche in Grecia."}
{"id": "1999856", "revid": "3082", "url": "https://it.wikipedia.org/wiki?curid=1999856", "title": "Matilde di Hainault", "text": ""}
{"id": "1999857", "revid": "438678", "url": "https://it.wikipedia.org/wiki?curid=1999857", "title": "Preseason", "text": ""}
{"id": "1999858", "revid": "19193059", "url": "https://it.wikipedia.org/wiki?curid=1999858", "title": "Prag", "text": ""}
{"id": "1999859", "revid": "2166030", "url": "https://it.wikipedia.org/wiki?curid=1999859", "title": "Praga (disambigua)", "text": "Il termine Praga (anche nelle forma Prag) pu\u00f2 riferirsi a:"}
{"id": "1999862", "revid": "124123", "url": "https://it.wikipedia.org/wiki?curid=1999862", "title": "Louis-Marie Querbes", "text": "Biografia.\nNato durante il Terrore, venne battezzato clandestinamente: da bambino fu chierichetto nella chiesa di Saint-Nizier di Lione e, all'et\u00e0 di nove anni, fece voto perpetuo di castit\u00e0.\nVenne ammesso nel seminario di Saint-Nizier all'et\u00e0 di dodici anni ed entr\u00f2 nello stato ecclesiastico il 28 marzo 1807; prosegu\u00ec gli studi teologici nel seminario di Saint-Ir\u00e9n\u00e9e di Lione e venne ordinato sacerdote il 17 dicembre del 1816.\nFu direttore del seminario diocesano e, il 25 ottobre 1822, venne nominato parroco di Vourles, un modesto villaggio agricolo non distante da Lione. Fu durante questo ministero pastorale che ebbe l'intuizione di fondare una nuova congregazione che attendesse all'insegnamento del catechismo ai ragazzi delle zone rurali e assistesse i sacerdoti delle parrocchie pi\u00f9 isolate nella cura delle loro chiese.\nCon l'autorizzazione di Carlo X, il 10 gennaio 1810 Querbes fond\u00f2 una pia associazione di insegnanti elementari disposti ad aiutare i parroci nel servizio degli altari e in sagrestia: il 3 novembre 1831 l'arcivescovo di Lione approv\u00f2 l'unione trasformandola, per\u00f2, in istituto religioso e i suoi membri vennero obbligati a emettere i voti.\nQuerbes, che rimase parroco di Vourles fino alla morte, ha lasciato numerosi scritti: tra questi, un \"Direttorio\" (una regola per i suoi religiosi), ispirato alle costituzioni dei Dottrinari, dei Gesuiti e degli Agostiniani (pubblicato nel 1836) e alcuni testi di devozione e scolastici."}
{"id": "1999863", "revid": "287204", "url": "https://it.wikipedia.org/wiki?curid=1999863", "title": "Rafaela Porras y Ayll\u00f3n", "text": "Biografia.\nRafaela nacque il 1\u00ba marzo 1850 a Pedro Abad, comune della provincia di Cordova; era figlia del sindaco Ildefonso Porras e di Rafaela Ayll\u00f3n Castillo e aveva undici fratelli e una sorella. Nel 1854 il padre mor\u00ec durante un'epidemia di colera. Molto pia, fece voto di castit\u00e0 a quindici anni. Nel 1869 mor\u00ec la madre e nel 1874 lei e la sorella si ritirano in un convento di clarisse di Cordova per meditare sulla loro vocazione religiosa. L'anno seguente entrarono nella congregazione della Societ\u00e0 di Maria Riparatrice e Rafaela prese il nome religioso di Rafaela Mar\u00eda del Sagrado Coraz\u00f3n (Raffaella Maria del Sacro Cuore). Quando la congregazione si trasfer\u00ec a Siviglia, le due sorelle restarono a Cordova dove, con l'aiuto del vescovo Ceferino Gonz\u00e1lez, fondarono l\"'Institut d'Adoratrius del Sant\u00edssim Sagrament i Filles de Maria Immaculada\".\nNel 1877, a causa di incomprensioni sorte con il vescovo, si rec\u00f2 prima a And\u00fajar e successivamente a Madrid, insieme ad altre sedici religiose. A Madrid, sotto la direzione dei gesuiti e del vescovo ausiliare Sancha, ottenne nel 1877 l'approvazione diocesana dell'istituto, che sar\u00e0 ratificata da papa Leone XIII nello stesso anno, e a cui diede il nome di \"Congregazione di Ancelle del Sacro Cuore di Ges\u00f9\" (in seguito diventer\u00e0 \"Ancelle del Sacro Cuore\"), avente l'obiettivo di promuovere il culto del Santissimo Sacramento, educare le ragazze e i giovani e curare la formazione spirituale degli adulti.\nBen presto la congregazione cominci\u00f2 a crescere con nuove fondazioni: Cordova (1880), Jerez de la Frontera (1883), Saragozza (1885), Bilbao (1886), Cadice (1890) e Roma (1892). Nominata superiora della congregazione nel 1887, lascer\u00e0 l'incarico nel 1893 per dissensi all'interno dell'istituto, nominando nuova superiora sua sorella Dolores (che rimarr\u00e0 in carica fino al 1903, quando sar\u00e0 destituita). Addolorata dai contrasti avuti con le sorelle, si ritir\u00f2 a Roma, presso la casa madre della congregazione, in cui condusse vita umile fino alla morte, avvenuta il 6 gennaio del 1925.\nCulto.\nRafaela Porras \u00e8 stata beatificata il 18 maggio 1952 a Roma da papa Pio XII, e canonizzata il 23 gennaio 1977 da papa Paolo VI. Il Martirologio Romano pone la sua memoria al giorno 6 gennaio."}
{"id": "1999867", "revid": "217591", "url": "https://it.wikipedia.org/wiki?curid=1999867", "title": "Francisco Palau y Quer", "text": "Biografia.\nEntr\u00f2 in giovane et\u00e0 nel seminario di L\u00e9rida, dove ricevette la tonsura, poi abbracci\u00f2 la vita religiosa nei carmelitani scalzi: vest\u00ec l'abito religioso nel convento di Barcellona il 4 novembre 1832 ed emise la professione il 15 novembre 1833.\nLo scoppio della rivoluzione del luglio 1835 lo costrinse ad abbandonare il convento (che venne incendiato): Palau prosegu\u00ec gli studi teologici e filosofici e fu ordinato sacerdote a Barbastro il 2 aprile 1836. Prest\u00f2 servizio sacerdotale presso la parrocchia di Aitona e poi come cappellano presso l'ospedale militare carlista di Berga.\nDopo la sconfitta dei carlisti Palau lasci\u00f2 la Spagna per la Francia, dove condusse per un periodo vita eremitica sui Pirenei dedicandosi alla stesura di opere spirituali. Presso il santuario di Nostra Signora di Livron conobbe la scrittrice Eug\u00e9nie de Gu\u00e9rin e Juana Gratias, insieme con la quale fece i primi tentativi di fondare una congregazione femminile.\nRientr\u00f2 in patria nel 1851 e apr\u00ec a Barcellona una \"Escuela de la Virtud\" per la formazione catechistica. La sua opera di apostolato e le sue simpatie carliste gli attirarono l'ostilit\u00e0 del governo liberale: accusato di aver ispirato delle sommosse, nel 1854 venne inviato al confino a Ibiza.\nDurante l'esilio, a Ciudadela, sull'isola di Minorca, prese forma il suo antico progetto di fondare delle congregazioni di religiosi e religiose che unissero la vita contemplativa all'apostolato attivo, secondo lo spirito del Carmelo teresiano: nel 1861 diede principio alle comunit\u00e0 dei Fratelli Carmelitani delle Scuole e delle Suore Carmelitane, per l'insegnamento e l'assistenza agli infermi. Tra le prime collaboratrici di Palau vanno ricordate sua nipote Teresa Jornet e Ibars, che poi lasci\u00f2 le carmelitane per fondare le Piccole Suore degli Anziani Abbandonati, e Juana Gratias, che fu superiora di diverse case della congregazione.\nNel 1860 fu riconosciuta la sua innocenza e gli fu dato il permesso di lasciare le Baleari: in seguito torn\u00f2 in continente, dedicandosi alla predicazione delle missioni al popolo e, dal 1864, al ministero di esorcista.\nMor\u00ec nel 1872. Fu sepolto nel cimitero di Tarragona ma nel 1947 i suoi resti furono traslati nella cappella della casa generalizia delle Carmelitane Missionarie Teresiane.\nLa sua congregazione si divise in due rami indipendenti: uno guidato dal suo successore, il carmelitano scalzo Juan Nogu\u00e9s, con sede a Tarragona (Suore Carmelitane Missionarie Teresiane); uno guidato dalla sua collaboratrice Juana Gratias, con sede a Barcellona (Suore Carmelitane Missionarie).\nLasci\u00f2 numerosi scritti spirituali: \"Lucha del alma con Dios\" (1834); \"Catecismo de las Virtudes\" (1852); \"La Escuela de la virtud vindicada\" (1859); \"Mes de Mar\u00eda\" (1862); \"La Iglesia de Dios figurada por el Esp\u00edritu Santo\" (1865) e numerosi articoli pubblicati sul settimanale \"El Ermita\u00f1o\" (1868-1872).\nIl culto.\nI processi informativi sulla fama di santit\u00e0, sugli scritti e sul \"non cultu\" di Palau furono aperti a Roma il 15 aprile 1958.\nFu proclamato beato da papa Giovanni Paolo II in piazza San Pietro a Roma il 24 aprile 1988.\nIl Martirologio Romano pone la sua memoria al giorno 7 novembre."}
{"id": "1999868", "revid": "287204", "url": "https://it.wikipedia.org/wiki?curid=1999868", "title": "Tony Stewart (pilota automobilistico)", "text": "Tra i pochi piloti che sia stato capace di conquistare i massimi titoli statunitensi sia a \"ruote scoperte\" (IRL), che a \"ruote coperte\" (NASCAR).\nBiografia.\nNel 1996 esordisce nella Indy Racing League (miglior esordiente dell'anno) e la stagione successiva gi\u00e0 conquista il titolo assoluto.\nPassa al campionato NASCAR nel 1999 e ottiene il premio di miglior esordiente. Vince tre titoli NASCAR nel 2002, nel 2005 e nel 2011; in tutto in questa formula \u00e8 salito per 44 volte sul gradino pi\u00f9 alto del podio.\nNel 1999 \u00e8 protagonista di una curiosa impresa: nello stesso giorno partecipa alla 500 miglia di Indianapolis e, dopo aver viaggiato su un jet privato, prende parte alle gare Nascar che si disputano a Concord, piazzandosi prima 4\u00ba e poi 9\u00ba. La stessa situazione si ripete nel 2001 (6\u00ba e 3\u00ba).\nIl 9 agosto 2014, durante una gara sprint sul circuito Canandaigua Motorsport Park a Canandaigua, capoluogo della contea di Ontario nello stato di New York, ha un incidente che causa la morte del pilota Kevin Ward Jr. In seguito ad un contatto tra l'auto di Stewart e Ward, quest'ultimo rimane fermo sulla pista e uscendo dall'abitacolo entra in pista inveendo contro Stewart che, non vedendolo, lo travolge causandone la morte. Le indagini, avviate immediatamente, non hanno ravvisato dolo da parte di Stewart."}
{"id": "1999870", "revid": "81103", "url": "https://it.wikipedia.org/wiki?curid=1999870", "title": "Marco Giovanni Lucacich", "text": ""}
{"id": "1999871", "revid": "686936", "url": "https://it.wikipedia.org/wiki?curid=1999871", "title": "Tony Stewart (giocatore di football americano)", "text": "Carriera professionistica.\nPhiladelphia Eagles.\nStagione 2001\nPreso come 147 scelta dai Philadelphia Eagles, \u00e8 sceso in campo per la prima volta in una partita ufficiale il 29 novembre a Kansas City contro i Kansas City Chiefs mentre da titolare ha debuttato il 6 gennaio a Tampa contro i Tampa Bay Buccaneers. Con i Philadelphia Eagles gioca 3 partite, di cui una da titolare, ricevendo 5 volte per 52 yard con un touchdown.\nCincinnati Bengals.\nStagione 2002\nPassa ai Cincinnati Bengals e gioca 3 partite ricevendo una volta sola per 6 yard.\nStagione 2003\nHa giocato 16 partite di cui 7 da titolare ricevendo 21 volte per 212 yard\"record personale\". un ritorno su kickoff per 13 yard. Ed 3 tackle da solo.\nStagione 2004\nGioca 16 partite di cui 9 da titolare ricevendo 10 volte per 48 yard con un touchdown, 3 ritorni su kick off per 20 yard (record personale) e 8 tackle, di cui 4 da solitari.\nStagione 2005\nGioca 14 partite di cui 3 da titolare ricevendo 4 volte per 26 yard e compiendo 9 tackle, di cui 5 solitari.\nStagione 2006 \nGioca 16 partite di cui 3 da titolare ricevendo 14 volte per 120 yard con un touchdown, un ritorno su kick off per 10 yard. Inoltre ha fatto registrare 14 tackle (record personale) di cui 8 da solo.\nOakland Raiders.\nStagione 2007 \nPassa agli Oakland Raiders e gioca 16 partite come membro degli special team, mettendo a segno 6 tackle solitari.\nStagione 2008\nHa giocato 16 partite di cui 4 da titolare ricevendo 11 volte per 81 yard, inoltre ha 8 tackle da solo, oltre ad un faircatch sul ritorno di un kick off.\nStagione 2009\nIl 3 marzo, dopo essere rimasto free agent, ha rifirmato con i Raiders. Ha giocato 15 partite di cui 4 da titolare facendo 10 ricezioni per 78 yard, 2 ritorni su kick off per 19 yard ed 13 tackle di cui 12 da solo.\nStagione 2010\nIl 30 agosto \u00e8 stato svincolato dai Raiders.\nVittorie e premi.\nNessuno."}
{"id": "1999872", "revid": "1762097", "url": "https://it.wikipedia.org/wiki?curid=1999872", "title": "Cefixima", "text": "La cefixima (durante gli studi clinici conosciuta anche con la sigla FK 027) \u00e8 una molecola dotata di attivit\u00e0 antibatterica, un agente battericida, appartenente alla classe delle cefalosporine di terza generazione. In Italia il farmaco \u00e8 venduto dalla societ\u00e0 farmaceutica Menarini con il nome commerciale di Unixime, Supracef, Cefixoral nella forma farmaceutica di compresse e granulato per sospensione orale.\nFarmacodinamica.\nCefixima \u00e8 una cefalosporina per uso orale che si distingue per l'attivit\u00e0 battericida ad ampio spettro e la particolare resistenza nei confronti della azione idrolitica delle beta-lattamasi. Il meccanismo d'azione battericida del farmaco \u00e8 legato alla inibizione della sintesi della parete cellulare. In vitro cefixima \u00e8 risultata attiva contro una ampia variet\u00e0 di germi patogeni sia Gram-positivi sia Gram-negativi.&lt;br&gt;\nIn particolare la molecola risulta particolarmente attiva nei confronti dei seguenti generi: Streptococcus (tranne che gli enterococchi), Branhamella, Klebsiella, Escherichia coli, Proteus, Providencia, Haemophilus, Neisseria, Pasteurella, Salmonella, Shigella, Citrobacter, Enterobacter, Serratia. \nResistenti alla cefixima si sono invece dimostrate le specie di Pseudomonas, gli Stafilococchi, i Clostridi e Listeria monocytogenes e Bacteroides fragilis.\nFarmacocinetica.\nCefixima dopo somministrazione orale viene ben assorbita dal tratto gastrointestinale e si distribuisce nei tessuti corporei. La concentrazione plasmatica massima si ottiene a distanza di 3 o 4 ore dalla assunzione.&lt;br&gt;\nLa biodisponibilit\u00e0 assoluta di cefixima \u00e8 di circa il 50% e non \u00e8 modificata dalla contemporanea assunzione di cibo (la quale per\u00f2 ritarda il tempo necessario per raggiungere il picco di concentrazione di circa 1 ora). Il volume apparente di distribuzione \u00e8 intorno a 17 litri. Il legame con le proteine plasmatiche, principalmente con l'albumina, \u00e8 di circa il 70%.&lt;br&gt;\nL'emivita di cefixima \u00e8 intorno alle 3 e 4 ore. L'eliminazione avviene per via renale (nella percentuale massima del 25%), in forma immodificata, e per via biliare. Nei soggetti con insufficienza renale grave (clearance della creatinina &lt;20 mL/min.) l'aumento dell'emivita e delle concentrazioni sieriche giustificano una riduzione del dosaggio, generalmente il 50% della dose standard.\nNegli studi clinici sull'uomo e sull'animale non sono stati evidenziati metaboliti sierici o urinari.\nUsi clinici.\nCefixima \u00e8 utilizzata nel trattamento di processi infettivi sostenuti da batteri sensibili, in particolare nel caso di infezioni delle alte vie respiratorie (faringiti, e tonsilliti), infezioni di tipo otorino-laringoiatrico (otite media, sinusiti,), infezioni delle basse vie respiratorie (bronchiti e polmoniti), infezioni del rene e delle vie urinarie. Il farmaco \u00e8 stato inoltre ampiamente utilizzato nel trattamento della gonorrea non complicata, eventualmente in combinazione con azitromicina.\nTossicit\u00e0.\nIl valore di DL50 dopo somministrazione orale \u00e8 superiore a 10 g/kg nel topo, nel ratto e nel coniglio.\nEffetti collaterali e indesiderati.\nIn corso di trattamento possono verificarsi alcune reazioni avverse tra cui, in particolare, glossite, nausea e vomito, bruciore di stomaco, epigastralgia, dolore addominale e diarrea. In alcuni soggetti possono manifestarsi reazioni di tipo allergico come prurito, orticaria o rash cutaneo, oppure altri disturbi aspecifici come cefalea, anoressia, vertigini e insonnia.&lt;br&gt;\nMeno frequentemente \u00e8 stato descritto un incremento, in genere transitorio, della fosfatasi alcalina, delle transaminasi sieriche (ALT e AST), della bilirubina totale, nonch\u00e9 neutropenia, granulocitopenia, trombocitopenia ed eosinofilia. Raramente si sono verificati casi di anemia emolitica.\nControindicazioni.\nCefixima \u00e8 controindicata nei soggetti con ipersensibilit\u00e0 nota al principio attivo o a qualunque eccipiente della forma farmaceutica.\nIl farmaco non deve essere somministrato in quei pazienti che riferiscono ipersensibilit\u00e0 a cefalosporine e penicilline. Le due classi antibiotiche hanno infatti spesso evidenziato ipersensibilit\u00e0 crociata. Per tale motivo prima di iniziare il trattamento con cefixime \u00e8 bene effettuare una accurata anamnesi allergica del paziente. In caso di effettiva necessit\u00e0 in soggetti con allergia accertata verso le penicilline, cefixime e in genere le cefalosporine possono essere somministrate con cautela, preparandosi ad affrontare una eventuale reazione da ipersensibilit\u00e0.\nGravidanza e allattamento.\nNegli studi clinici sperimentali eseguiti sugli animali cefixima si \u00e8 dimostrata priva di effetti teratogeni, n\u00e9 sono stati registrati effetti nocivi sullo sviluppo dell'embrione o del feto.&lt;br&gt;\nTuttavia nelle donne gravide \u00e8 preferibile, in via cautelativa, evitare di somministrare la cefalosporina nel primo trimestre di gravidanza. Nel secondo e terzo trimestre di gravidanza cefixima va somministrato unicamente nei casi di effettiva necessit\u00e0, dopo attenta valutazione del rapporto fra benefici clinici e rischi potenziali per il feto, e comunque sempre sotto stretto e diretto controllo del medico curante.\nIn letteratura esistono solo esigui studi clinici attestanti l'eventuale escrezione del farmaco nel latte materno.\nSovradosaggio.\nCefixime \u00e8 stato sperimentato in volontari sani fino a un dosaggio di 2 grammi al giorno, 5 volte la dose raccomandata, evidenziando lo stesso profilo di tollerabilit\u00e0 osservabile nei soggetti trattati con i dosaggi terapeutici standard. Tuttavia, in caso di sovradosaggio, accidentale o volontario, \u00e8 utile considerare la possibilit\u00e0 di ricorrere a una lavanda gastrica al fine di allontanare la sostanza dall'organismo. Il trattamento successivo prevede le normali misure di supporto. Non esiste un antidoto specifico. Cefixima non pu\u00f2 essere eliminata dal circolo in quantit\u00e0 significative ricorrendo alla dialisi.\nAvvertenze.\n\"Uso prolungato:\" la somministrazione prolungata di cefixime, come di altri antibiotici, pu\u00f2 provocare fenomeni di resistenza e squilibri (\"disbiosi\") nel microbiota umano. In particolare \u00e8 possibile che si verifichi una alterazione della normale flora batterica del colon che si traduce in una selezione ed \u00e8 seguita da un eccessivo sviluppo di clostridi responsabili della colite pseudomembranosa. La colite pseudomembranosa (una lesione di tipo necrotico della mucosa intestinale che, nei casi pi\u00f9 gravi, pu\u00f2 interessare il tratto compreso fra stomaco e retto) si presenta con diarrea intensa e prolungata, feci quasi acquose con odore caratteristico, febbre, vomito, tachicardia, ipotensione, disidratazione e shock. I casi lievi di colite pseudomembranosa possono regredire con la semplice sospensione del trattamento. Tuttavia se la colite non regredisce prontamente con la sospensione del farmaco diviene necessario ricorrere alla somministrare di vancomicina per os, antibiotico di scelta per questo tipo di patologia. Contestualmente devono essere immediatamente somministrate le misure di supporto standard per il trattamento della diarrea acuta, ovvero una adeguata idratazione e la somministrazione di elettroliti. Il paziente deve essere attentamente monitorato sia attraverso l'esecuzione di esami ematochimici sia di elettrocardiogrammi seriati. La somministrazione di farmaci che rallentano la peristalsi intestinale non \u00e8 indicata.\n\"Infezioni delle alte vie respiratorie:\" nelle infezioni delle alte vie respiratorie (faringiti, tonsilliti, sinusiti) il cefixime dovrebbe essere somministrato solo se la terapia con altri antibiotici presenta un elevato rischio di resistenza.\n\"Gonorrea uretrale:\" spesso la gonorrea, infezione causata dal gonococco Neisseria gonorrhoeae, si associa a infezioni in sede uretrale sostenute da altri patogeni fra cui la Chlamydia trachomatis. In caso di gonorrea uretrale, prima di somministrare cefixime, \u00e8 importante effettuare la ricerca del o dei patogeni responsabili, perch\u00e9 il cefixime \u00e8 attivo verso Neisseria gonorrhoeae ma scarsamente attivo verso Clamydia trachomatis. Se il test per la Clamydia \u00e8 positivo, il cefixime deve essere associato a tetracicline o altri antibiotici attivi verso Clamydia."}
{"id": "1999873", "revid": "204012", "url": "https://it.wikipedia.org/wiki?curid=1999873", "title": "Cefixime", "text": ""}
{"id": "1999875", "revid": "484362", "url": "https://it.wikipedia.org/wiki?curid=1999875", "title": "Maria Elisabeth Hesselblad", "text": " Beatificata nel 2000, \u00e8 stata proclamata santa da papa Francesco nel 2016.\nBiografia.\nNata in Svezia, quartogenita dei numerosi figli di una famiglia di fede luterana, dopo aver perso il padre, per sostenere economicamente la famiglia, fu costretta ad emigrare negli Stati Uniti d'America e, all'et\u00e0 di diciotto anni, venne assunta come infermiera in un ospedale di New York.\nTorn\u00f2 in Europa per un viaggio nel 1902 e, visitando la chiesa di Santa Gudula a Bruxelles con alcune amiche, matur\u00f2 la decisione di convertirsi al cattolicesimo: venne formalmente ricevuta nella Chiesa cattolica il 15 agosto del 1902 a New York.\nAmmalatasi e giudicata inguaribile dai medici, nel 1904 la Hesselblad espresse il desiderio di passare i suoi ultimi giorni a Roma, presso la casa dove aveva vissuto la sua connazionale santa Brigida, e di offrire la sua vita a Dio per il ritorno della Chiesa di Svezia alla comunione con la Sede apostolica.\nPapa Pio X le concesse di vestire l'abito brigidino e di ritirarsi tra le monache carmelitane che ormai occupavano l'antico edificio di piazza Farnese: guarita, la Hesselblad prese a studiare l'antica regola di santa Brigida e, giudicandola inadatta al suo fine, cio\u00e8 l'apostolato ecumenico presso le popolazioni scandinave, pens\u00f2 di fondare una nuova congregazione a voti semplici. L'8 settembre del 1911 ebbe formalmente inizio il nuovo istituto.\nLa fondatrice si spense a Roma nel 1957.\nIl culto.\nIl processo di canonizzazione venne introdotto nel 1988; il 26 marzo 1999 papa Giovanni Paolo II, pubblicando il decreto sull'eroicit\u00e0 delle virt\u00f9, riconobbe a madre Hesselblad il titolo di \"venerabile\". Lo stesso pontefice ha presieduto la sua cerimonia di beatificazione celebrata in piazza San Pietro a Roma il 9 aprile del 2000. \u00c8 stata canonizzata il 5 giugno 2016 da papa Francesco.\nIl suo elogio si legge nel Martirologio Romano al 24 aprile."}
{"id": "1999878", "revid": "287204", "url": "https://it.wikipedia.org/wiki?curid=1999878", "title": "Cefdinir", "text": "Il cefdinir \u00e8 un agente battericida facente parte delle cefalosporine di terza generazione.\nIndicazioni.\nViene utilizzato come terapia contro innumerevoli agenti batterici, fra cui il \"Haemophilus influenzae\", \"Haemophilus parainfluenzae\", \"Pasteurella multocida\" e \"Proteus mirabilis\".\nControindicazioni.\nSconsigliato in soggetti con insufficienza renale, da evitare in caso di gravidanza, ipersensibilit\u00e0 nota al farmaco o in casi di allergia alle penicilline e presenza di colite o di attacchi epilettici.\nEffetti indesiderati.\nFra gli effetti collaterali pi\u00f9 frequenti si riscontrano rash cutaneo, vomito, vertigini, insonnia, cefalea, nausea, diarrea trombocitosi."}
{"id": "1999879", "revid": "1073227", "url": "https://it.wikipedia.org/wiki?curid=1999879", "title": "Filmografia di Woody Allen", "text": "Woody Allen \u00e8 un attore, regista, sceneggiatore, scrittore, musicista jazz e comico statunitense, tra i principali e pi\u00f9 celebri umoristi dell'epoca moderna, grazie all'intensa produzione cinematografica (una media di quasi un film all'anno) e ai testi comici e alle gag che ha iniziato a comporre gi\u00e0 in et\u00e0 adolescenziale. Inoltre Allen ha anche scritto quattro commedie per il teatro e alcune opere teatrali realizzate a Broadway, come \"Don't Drink the Water\" (1966) e \"Provaci ancora, Sam\" (1969).\nLa sua prima apparizione cinematografica \u00e8 stata, nel 1965, la commedia \"Ciao Pussycat\", che ha lanciato Allen sia come attore che come sceneggiatore. Il suo esordio alla regia invece avvenne nel 1966, quando diresse il film \"Che fai, rubi?\". In realt\u00e0 si trattava di un film di spionaggio giapponese che \u00e8 stato ri-montato e doppiato in inglese con dialoghi diversi e comici, con l'aggiunta di altre riprese con lo stesso Allen protagonista.\nSecondo Box Office Mojo, i film di Woody Allen hanno incassato in totale pi\u00f9 di 575 milioni di dollari, con una media di 14 milioni a film.\nOltre alla regia cinematografica, Allen \u00e8 apparso nei panni di se stesso in molti documentari e cortometraggi e in altre opere, tra cui \"Wild Man Blues\" e '. Ha presentato un suo cortometraggio anche durante il \"Concerto per New York City\". \u00c8 stato inoltre oggetto di tre documentari sulla sua carriera, intitolati \"To Woody Allen, From Europe with Love\" (1980), ' (2001) e \"Woody\" (2012). Agli inizi della sua carriera ha anche scritto e contribuito a varie serie televisive, tra cui il celebre \"The Tonight Show\".\nTutti i film da lui diretti per United Artists e Orion Pictures tra il 1971 e il 1992 sono di propriet\u00e0 della Metro-Goldwyn-Mayer."}
{"id": "1999882", "revid": "19193475", "url": "https://it.wikipedia.org/wiki?curid=1999882", "title": "Distretto di Braunau", "text": ""}
{"id": "1999883", "revid": "1005847", "url": "https://it.wikipedia.org/wiki?curid=1999883", "title": "Provincia di Morrop\u00f3n", "text": "La provincia di Morrop\u00f3n \u00e8 una delle 8 province della regione di Piura nel Per\u00f9.\nCapoluogo e data di fondazione.\nIl capoluogo \u00e8 Chulucanas, fondata nel 1536.\nLa provincia \u00e8 stata istituita il 31 gennaio 1936.\nSindaco (alcalde) : Ferm\u00edn Edilberto Farias Zapatas Villegas.\nProvincie confinanti.\nConfina a nord con la provincia di Ayabaca; a est con la provincia di Huancabamba; a ovest con la provincia di Piura e a sud con la regione di Lambayeque.\nGeografia antropica.\nSuddivisioni amministrative.\n\u00c8 divisa in 10 distretti:"}
{"id": "1999888", "revid": "19193549", "url": "https://it.wikipedia.org/wiki?curid=1999888", "title": "Bruck Mur", "text": ""}
{"id": "1999889", "revid": "767487", "url": "https://it.wikipedia.org/wiki?curid=1999889", "title": "Aflenz", "text": "Aflenz \u00e8 un comune austriaco di 2 427 abitanti nel distretto di Bruck-M\u00fcrzzuschlag, in Stiria. \u00c8 stato creato il 1\u00ba gennaio 2015 dalla fusione dei precedenti comuni di Aflenz Kurort e Aflenz Land e ha lo status di comune mercato (\"Marktgemeinde\"); capoluogo comunale \u00e8 Aflenz Kurort."}
{"id": "1999892", "revid": "19193604", "url": "https://it.wikipedia.org/wiki?curid=1999892", "title": "Bruck Leitha", "text": ""}
{"id": "1999894", "revid": "179078", "url": "https://it.wikipedia.org/wiki?curid=1999894", "title": "Monte Papa", "text": ""}
{"id": "1999895", "revid": "179078", "url": "https://it.wikipedia.org/wiki?curid=1999895", "title": "Cima De Lorenzo", "text": ""}
{"id": "1999900", "revid": "37401", "url": "https://it.wikipedia.org/wiki?curid=1999900", "title": "Arte medioevale", "text": ""}
{"id": "1999907", "revid": "123933072", "url": "https://it.wikipedia.org/wiki?curid=1999907", "title": "Alfabeto \u0142acinka", "text": "Il \u0142acinka \u00e8 una variante dell'alfabeto latino utilizzato per la scrittura del bielorusso. Fu praticamente creato nell'Ottocento per occidentalizzare la Bielorussia da parte della Polonia ma con l'annessione all'Unione Sovietica fu soppresso a favore dell'alfabeto cirillico; attualmente, specialmente dopo l'indipendenza dalla Russia, il \u0142acinka viene promosso da alcune organizzazioni bielorusse favorevoli all'Occidente ed all'Unione europea.\nStoria.\nI primi scritti che utilizzavano l'alfabeto \u0142acinka apparvero nel Cinquecento. A Vilnius nel 1642 fu stampata la prima pubblicazione in alfabeto latino bielorusso, scritta dai gesuiti cattolici e intitolata \"Na Pierwszy Wiazd z Krolowca do Kadlubka Saskiego Wilenskiego\" ma solo dopo l'era napoleonica, che port\u00f2 una \"ventata\" di Occidente nell'Est europeo, la \u0142acinka inizi\u00f2 ad essere promossa da scrittori bielorussi in modo consistente. Il suo uso fior\u00ec soprattutto nell'area della Bielorussia che fece parte storicamente della Polonia.\nNell'Ottocento ne fecero uso principalmente scrittori bielorussi di origine polacca: Chachot, Bahrym, Dunin-Marcinkievi\u010d, Bahu\u0161evi\u010d e Hurynovi\u010d. Il rivoluzionario Kalinowski fond\u00f2 nel 1863 un giornale esclusivamente in \u0142acinka, \"La verit\u00e0 dei contadini\" (\u041c\u0443\u0436\u044b\u0446\u043a\u0430\u044f \u043f\u0440\u0430\u045e\u0434\u0430; in alfabeto \u0142acinka: Mu\u017cyckaja prauda).\nNel Novecento il reverendo Baljasla\u016d Pachopka compose una \"Grammatica bielorussa\" (pubblicata nel 1918) basata esclusivamente sull'alfabeto \u0142acinka.\nNel 1921 il suo uso ufficiale fin\u00ec con la creazione della Repubblica Socialista Sovietica Bielorussa nell'ambito dell'Unione Sovietica (anche se l'accademico \u017dylunovi\u010d propose la \u0142acinka ad una conferenza linguistica di Minsk) e praticamente scomparve alla fine della seconda guerra mondiale, ma nella parte della Bielorussia assegnata alla Polonia nel 1918 la \u0142acinka fu promossa da Branisla\u016d Tara\u0161kievi\u010d nella sua grammatica bielorussa del 1929.\nLa \u0142acinka fu praticamente ufficiale durante l'occupazione tedesca della Bielorussia, tra il 1941 ed il 1944, quando il cirillico fu bandito perch\u00e9 identificato con l'Unione Sovietica comunista.\nDopo il crollo del comunismo negli anni '90 e l'indipendenza della Bielorussia la \u0142acinka \u00e8 stata riproposta a Minsk come alfabeto della Bielorussia da Stankiewi\u010d, anche se con poco successo.\nAttualmente la \u0142acinka viene usata nel settimanale di Minsk \"Na\u0161a Niva\", nell'\"ARCHE journal\" ed in alcuni siti internet della diaspora bielorussa nel mondo.\nAlfabeto \u0142acinka.\n\"L'alfabeto \u0142acinka, da non confondersi con il bielorusso traslitterato, viene introdotto sotto l'influenza della vicina Polonia. Questo tipo di alfabeto \u00e8 molto usato fino agli anni '20, ma con la russificazione del periodo sovietico scompare quasi totalmente dalla stampa; oggi \u00e8 maggiormente diffuso nella parte occidentale del paese e tra gli scrittori emigrati\".\nL'alfabeto \u0142acinka \u00e8 collegato agli alfabeti polacco e lituano, ma ha la principale caratteristica nella lettera '\u016c' (U breve, usata nell'esperanto), che non si trova in questi due alfabeti; altra peculiarit\u00e0 dell'alfabeto latino bielorusso \u00e8 l'assenza dell'apostrofo.\nL'alfabeto \u0142acinka ha le seguenti lettere:\nEsempio di \"Inno alla Bielorussia\" in alfabeto cirillico e \u0142acinka:\nBibliografia.\nStankiewi\u010d, Adolf. \"Bie\u0142aruskaja mowa \u016d \u0161ko\u0142ach Bie\u0142arusi \u2013 Wilnia : Wydawiectwa \u201eBie\u0142aruskaje krynicy\u201c. Bie\u0142. Druk. Im. Fr. Skaryny \u016d Wilni Ludwisarskaja\". Wilnia, 1928 (Riedizione: \u041c\u0435\u043d\u0441\u043a, \u0411\u0435\u043b\u0430\u0440\u0443\u0441\u043a\u0430\u0435 \u043a\u043e\u043e\u043f\u044d\u0440\u0430\u0446\u044b\u0439\u043d\u0430-\u0432\u044b\u0434\u0430\u0432\u0435\u0446\u043a\u0430\u0435 \u0442\u0430\u0432\u0430\u0440\u044b\u0441\u0442\u0432\u0430 \u2033\u0410\u0434\u0440\u0430\u0434\u0436\u044d\u043d\u044c\u043d\u0435\u2033, 1993 [\u0444\u0430\u043a\u0441\u0456\u043c\u0456\u043b\u044c\u043d.])"}
{"id": "1999916", "revid": "1442080", "url": "https://it.wikipedia.org/wiki?curid=1999916", "title": "Thomas Barker", "text": "Inizi\u00f2 ad interessarsi di meteorologia, compiendo dei rilevamenti che contribuirono notevolmente allo sviluppo di questa scienza in Inghilterra nel Settecento. Spos\u00f2 Anne White, la sorella del celebre naturalista Gilbert White, ed ebbe un figlio e quattro figlie. In seguito svilupp\u00f2 l'interesse per l'astronomia: pubblic\u00f2 un saggio sulla scoperta delle comete e fu inoltre il primo a rendersi conto della discrepanza fra il colore della stella Sirio, bianco-azzurra, e le antiche annotazioni, che la indicavano come di colore rosso. "}
{"id": "1999917", "revid": "237545", "url": "https://it.wikipedia.org/wiki?curid=1999917", "title": "Sicone di Benevento", "text": ""}
{"id": "1999923", "revid": "287204", "url": "https://it.wikipedia.org/wiki?curid=1999923", "title": "Volleyteam Roeselare", "text": "Il Volleyteam Roeselare \u00e8 una societ\u00e0 pallavolistica maschile belga, con sede a Roeselare.\nStoria.\nSorto nel 1964, esordisce in Liga A, massima divisione del campionato belga, nel 1974; dal 1979 si lega allo storico sponsor Knack. Nel 1989 vince i suoi primi trofei, aggiudicandosi sia il campionato nazionale che la Coppa del Belgio.\nNegli anni novanta vince altre due Coppe nazionali, prima di ritornare alla vittoria del titolo nel 2000 e di ottenere il suo primo successo internazionale, la Top Teams Cup 2001-02. Tra il 2005 e il 2007 interrompe la serie vittoriosa del imponendosi in tre occasioni in campionato, seguiti da svariati altri titoli nazionali negli anni successivi."}
{"id": "1999924", "revid": "48040", "url": "https://it.wikipedia.org/wiki?curid=1999924", "title": "Knack Roeselare", "text": ""}
{"id": "1999925", "revid": "339392", "url": "https://it.wikipedia.org/wiki?curid=1999925", "title": "Noliko Maaseik", "text": ""}
{"id": "1999932", "revid": "281294", "url": "https://it.wikipedia.org/wiki?curid=1999932", "title": "Christian Montero", "text": ""}
{"id": "1999936", "revid": "287204", "url": "https://it.wikipedia.org/wiki?curid=1999936", "title": "Il Partigiano D\u2019Artagnan", "text": ""}
{"id": "1999939", "revid": "287204", "url": "https://it.wikipedia.org/wiki?curid=1999939", "title": "Laszlo Szekely", "text": ""}
{"id": "1999948", "revid": "287204", "url": "https://it.wikipedia.org/wiki?curid=1999948", "title": "Pallacanestro Sant'Antimo", "text": "La Pallacanestro Sant'Antimo \u00e8 stata una squadra italiana di pallacanestro maschile con sede a Sant'Antimo.\nStoria.\nHa disputato il massimo livello dilettantistico dalla stagione 2004-05 (dopo aver acquisito nell'estate 2004 il titolo sportivo della Juvecaserta Basket, che militiva in Serie B d'Eccellenza) alla stagione 2010-11.\nNell'ultima stagione in Serie A Dilettanti ha conseguito l'accesso ai Play-off conquistando uno storico quarto posto con ben due giornate di anticipo dopo aver battuto in trasferta il Basket Latina con il punteggio di 92 a 74. Nei successivi play-off la squadra ferma la sua corsa verso la Legadue solo dopo gara-5 della semifinale contro il Basket Trapani.\nLa LegaDue.\nNell'estate 2011, in seguito all'esclusione del Basket Trapani, viene ripescata in Legadue, campionato che da questa stagione la vede protagonista per la prima volta nella sua storia. Nel mese di agosto, viene ufficializzato l'acquisto del primo americano nella storia della squadra: Folarin Campbell. Il 6 gennaio 2012 la societ\u00e0 ufficializza l'acquisto della guardia Troy Bell, che si riveler\u00e0 fra i protagonisti del girone di ritorno di Legadue. Il campionato 2011-12 vede la matricola campana riuscire a mantenere la categoria battendo l'Andrea Costa Imola 88-81 fuori casa, piazzandosi al 13\u00ba posto, nonostante l'handicap della penalizzazione di due punti. L'estate successiva vede la societ\u00e0 tentare un rafforzamento economico della compagine societaria; rafforzamento che, non avendo fruttato i risultati sperati, porta alla decisione di un accordo con il Napoli Basketball per il trasferimento del titolo sportivo e di sinergie future tra le due societ\u00e0. L'accordo viene raggiunto il 28 luglio 2012, portando a termine una fra le pi\u00f9 chiacchierate operazioni societarie dell'estate."}
{"id": "1999964", "revid": "156341", "url": "https://it.wikipedia.org/wiki?curid=1999964", "title": "Polisportiva Sant'Antimo", "text": ""}
{"id": "1999968", "revid": "287204", "url": "https://it.wikipedia.org/wiki?curid=1999968", "title": "Angel Dust (album)", "text": ""}
{"id": "1999977", "revid": "124123", "url": "https://it.wikipedia.org/wiki?curid=1999977", "title": "Ernesto Benedettini", "text": "Biografia.\nMembro del Partito Democratico Cristiano Sammarinese dal 1968, ha ricoperto nel partito diversi incarichi. \u00c8 stato Capitano di Castello di Borgo Maggiore dal 1984 al 1988.\nDal 1988 siede in Consiglio Grande e Generale, e per due volte \u00e8 stato Capitano Reggente: la prima nel semestre aprile-ottobre 1992; la seconda \u00e8 rappresentata dal semestre corrente, dal 1\u00ba ottobre 2008 al 1\u00ba aprile 2009.\nBenedettini inoltre dal 2007 \u00e8 presidente della Giochi del Titano, azienda statale sammarinese che si occupa del gioco d'azzardo."}
{"id": "1999982", "revid": "2187", "url": "https://it.wikipedia.org/wiki?curid=1999982", "title": "Sant'Abbondio di Como", "text": ""}
{"id": "1999984", "revid": "599013", "url": "https://it.wikipedia.org/wiki?curid=1999984", "title": "Sepp Ferstl", "text": "Biografia.\nSciatore specialista della discesa libera e della combinata originario di Vogling di Siegsdorf, Sepp Ferstl ottenne il primo piazzamento in Coppa del Mondo il 26 gennaio 1974 sulla Streif di Kitzb\u00fchel in Austria, giungendo 8\u00ba in discesa libera; poco dopo prese parte ai Mondiali di Sankt Moritz 1974, dove nella medesima specialit\u00e0 fu 11\u00ba. Ai XII Giochi olimpici invernali di , sua prima partecipazione olimpica, si classific\u00f2 17\u00ba nella discesa libera, 28\u00ba nello slalom gigante e 20\u00ba nello slalom speciale; fu inoltre 9\u00ba nella combinata, disputata in sede olimpica ma valida solo ai fini dei Mondiali 1976.\nIn Coppa del Mondo conquist\u00f2 il primo podio il 22 gennaio 1977 sul difficile tracciato Lauberhorn a Wengen, dove giunse 2\u00ba in discesa libera dietro al fuoriclasse austriaco Franz Klammer; un mese dopo, il 18 febbraio, ottenne il primo successo nella combinata di Sankt Anton am Arlberg. Il 21 gennaio 1978 vinse, a pari merito con l'austriaco Josef Walcher, la discesa pi\u00f9 prestigiosa del Circo bianco, la Streif. Si aggiudic\u00f2 quindi la medaglia d'argento nella combinata ai Mondiali di Garmisch-Partenkirchen 1978, manifestazione dove riusc\u00ec a conseguire anche il 4\u00ba posto nella discesa libera.\nIl 20 gennaio 1979, ancora a Kitzb\u00fchel in discesa libera, colse l'ultima vittoria di carriera in Coppa del Mondo, nonch\u00e9 ultimo podio. Il suo ultimo piazzamento di rilievo nel massimo circuito internazionale fu il 6\u00ba posto ottenuto nella combinata di Lenggries del 12 gennaio 1980; in seguito prese ancora parte ai suoi secondi e ultimi Giochi olimpici, , dove fu 34\u00ba nello slalom gigante e 25\u00ba nello slalom speciale.\nCoppa del Mondo.\nCoppa del Mondo - vittorie.\nLegenda:\nDH = discesa libera\nKB = combinata"}
{"id": "1999985", "revid": "709565", "url": "https://it.wikipedia.org/wiki?curid=1999985", "title": "Cenere (disambigua)", "text": ""}
{"id": "1999989", "revid": "2187", "url": "https://it.wikipedia.org/wiki?curid=1999989", "title": "Sant'Abbondio vescovo", "text": ""}
{"id": "1999991", "revid": "76963", "url": "https://it.wikipedia.org/wiki?curid=1999991", "title": "Saverio Deodato Dionisio", "text": "Biografia.\nFiglio dell'attrice Silvia Dionisio e del regista Ruggero Deodato, fin da giovane si dedica alla recitazione. Nel 1998 consegue il diploma alla \"East 15 Acting School\" di Londra.\nNel corso degli anni ha lavorato sia nel mondo della pubblicit\u00e0 (per la Scavolini e per Conto Arancio, oltre che per altre marche), che in teatro e anche in varie fiction televisive (su tutte \"La squadra\", \"Incantesimo\", e \"Medicina Generale\")."}
{"id": "1999993", "revid": "1494169", "url": "https://it.wikipedia.org/wiki?curid=1999993", "title": "All You Need Is Love (disambigua)", "text": ""}
{"id": "2000000", "revid": "228587", "url": "https://it.wikipedia.org/wiki?curid=2000000", "title": "Riders on the Storm", "text": ""}
{"id": "2000008", "revid": "89688", "url": "https://it.wikipedia.org/wiki?curid=2000008", "title": "Samurai (disambigua)", "text": ""}
{"id": "2000009", "revid": "1005847", "url": "https://it.wikipedia.org/wiki?curid=2000009", "title": "Elezioni europee del 1984 nei Paesi Bassi", "text": "Le elezioni europee del 1984 nei Paesi Bassi si sono tenute il 10 giugno."}
{"id": "2000013", "revid": "125600208", "url": "https://it.wikipedia.org/wiki?curid=2000013", "title": "Partito del Nuovo Azerbaigian", "text": "Il Partito del Nuovo Azerbaigian (in azero: \"Yeni Az\u0259rbaycan Partiyas\u0131\" - YAP) \u00e8 un partito politico azero.\n\u00c8 guidato da Ilham Aliyev, Presidente della Repubblica e successore di suo padre Heydar Aliyev, fondatore del partito e morto nel 2003.\nRappresenta la formazione politica dominante del Paese.\nStoria.\nIl partito \u00e8 stato fondato nel 1992 da Heydar Aliyev, che lo ha guidato fino all'anno della sua morte nel 2003. Aliyev era stato segretario del Partito Comunista Azero nel periodo in cui l'Azerbaigian era parte dell'Unione Sovietica, ma era caduto in disgrazia con l'inizio della perestrojka ad opera di Gorbaciov. \nAlla fine degli anni novanta Aliyev si spost\u00f2 su posizioni nazionaliste moderate e questo gli permise di essere nominato Capo del Consiglio Supremo della Repubblica Autonoma del Nakhchivan e, nel 1993, Presidente dell'Azerbaigian. \nAttuale leader \u00e8 Ilham Aliyev, figlio del fondatore. Lo YAP esercita una posizione di assoluto predominio sulla scena politica azera. Lo YAP si definisce un partito di centro-destra, attento alla costruzione di un'economia socialmente orientata e ad uno stato laico. Un discorso del 26 novembre 2019 di Aliyev ha dimostrato anche una visione euroscettica del Partito nei confronti dell'integrazione europea.\nAlle elezioni del 2000 e del 2001 li YAP ottenne oltre il 60% dei suffragi e 75 seggi su 125. Nel 2003 \u0130lham Aliyev fu eletto presidente dell'Azerbaigian con il 76% dei suffragi. Alle legislative del 2005, per\u00f2, lo YAP vide ridursi i suoi seggi a 56. Il sistema elettorale azero prevede l'attribuzione di 100 seggi con il maggioritario uninominale e 25 con il proporzionale. Le pressioni e le intimidazioni esercitate sui candidati di partiti politicamente distanti hanno portato al ritiro di buona parte di essi, per cui nel 2005, 43 seggi su 125 sono stati vinti da candidati indipendenti, molti dei quali, comunque, risultano vicini allo YAP. L'unica altro partito politico ad avere una qualche rappresentanza politica \u00e8 il Partito Uguaglianza con 5 seggi."}
{"id": "2000015", "revid": "125791499", "url": "https://it.wikipedia.org/wiki?curid=2000015", "title": "Enrico Mantovani", "text": "Biografia.\nFiglio dell'imprenditore petrolifero Paolo Mantovani, storico proprietario e presidente della , sostitu\u00ec nel dicembre 1993 in tale ruolo il padre, scomparso circa due mesi prima, e vi rimase fino al giugno del 2000. Da dirigente, sulla scia di quanto avviato dal padre, cerc\u00f2 di promuovere una revisione del sistema calcistico, a suo dire ormai tramutato in un mondo di solo business, e parl\u00f2 esplicitamente di \"doping amministrativo\", ritenendo che una politica di investimenti eccessivi a fronte di un passivo gestionale andasse considerata alla stregua del doping. Ebbe modo di scontrarsi con Luciano Moggi, direttore generale della , opponendosi alla richiesta di Moggi di prendere parte ad una riunione dei presidenti della Lega Calcio.\nSotto la sua presidenza, la squadra, modellata l'estate precedente dal padre nella sua ultima campagna acquisti, conquist\u00f2, al termine della stagione 1993-94, la quarta Coppa Italia della sua storia.\nNonostante diversi acquisti di campioni affermati, come J\u00fcrgen Klinsmann e Giuseppe Signori, e giovani talenti, tra i quali Enrico Chiesa e Vincenzo Montella, la sua presidenza fu caratterizzata da un notevole ridimensionamento dei successi della squadra. Al termine della stagione 1996/1997, che vide la Sampdoria qualificarsi per la prima volta nella sua storia alla Coppa UEFA, uno dei giocatori simbolo della compagine per 15 stagioni, Roberto Mancini, si trasfer\u00ec a costo zero alla Lazio insieme all'allenatore Sven-G\u00f6ran Eriksson. Il 16 maggio 1999, a seguito del pareggio per 2-2, conseguito contro il Bologna allo Stadio Dall'Ara, la Sampdoria retrocesse in Serie B dopo 17 anni consecutivi di permanenza in Serie A. L'anno seguente, al culmine di pesanti contestazioni dovute al fallimento dell'obiettivo dell'immediato ritorno nella massima categoria, Mantovani lasci\u00f2 la presidenza a Enzo Garufi, rimanendo tuttavia proprietario della societ\u00e0, ceduta poi due anni dopo a Riccardo Garrone.\nDopo l'uscita della sua famiglia dal settore petrolifero e calcistico, si dedic\u00f2 agli investimenti finanziari: fu titolare di un'impresa di consulenze e presidente dell'Associazione San Michele Valore Impresa. \nEnrico Mantovani vive tra Ginevra e il Tigullio ed \u00e8 sposato con Domitilla Zolezzi, titolare del Centro Riattiva di Lavagna; \u00e8 fratello di Francesca Mantovani (organizzatrice di viaggi, nata nel 1960), Filippo Mantovani (nato nel 1966 e scomparso nel 2020, team manager della \"Samp\" nel 1995-1996 e talent scout a Barcellona) e Ludovica (organizzatrice di eventi ed ex responsabile marketing della \"Samp\", nata nel 1971).\nNell'aprile 2021 \u00e8 stato eletto presidente del Comitato regionale della Federazione Italiana Rugby della Liguria."}
{"id": "2000016", "revid": "287204", "url": "https://it.wikipedia.org/wiki?curid=2000016", "title": "Galeb (yacht presidenziale)", "text": "Il Galeb (serbo-croato cirillico: \u0413\u0430\u043b\u0435\u0431) fu il panfilo di rappresentanza del presidente iugoslavo Tito. La nave conosciuta anche come \"Nave della Pace di Tito\" veniva usata dal presidente iugoslavo nei suoi viaggi di stato all'estero, per missioni di pace e di amicizia e per i suoi frequenti spostamenti nell'Adriatico, in particolare per recarsi nel suo rifugio nell'isola di Brioni. Sul \"Galeb\" vennero intrattenuti numerosi uomini di Stato e molti personaggi famosi e a bordo Tito volle anche un piccolo zoo dove vi erano le tigri, dono del primo ministro indiano Nehru, e altri animali esotici, regalo del presidente egiziano Nasser. Lo yacht divenne anche un simbolo per i popoli che costituivano la Jugoslavia cos\u00ec come per molte nazioni del Movimento dei paesi non allineati e all'epoca era il 3\u00b0 yacht pi\u00f9 grande al mondo. Il nome \"Galeb\" in serbo-croato significa gabbiano.\nStoria.\nLa nave costruita nel Cantiere navale di Sestri Ponente di Genova e nel 1938 era entrata in servizio, con il nome Ramb III, come bananiera veloce della Marina Mercantile Italiana per la RAMB, la \"Regia Azienda Monopolio Banane\". All'inizio della seconda guerra mondiale venne convertita in incrociatore ausiliario entrando a far parte della Regia Marina e impiegata in compiti di scorta nel Mediterraneo. La, nave colpita da un sommergibile inglese nel porto di Bengasi, riusc\u00ec a rientrare in Italia e trasportata a Trieste, presso il Cantiere San Marco per i lavori di ripristino che erano quasi terminati, quando in seguito agli eventi che seguirono l'armistizio la nave venne abbandonata. Catturata dai tedeschi venne ribattezzata \"Kiebitz\" e utilizzata come posamine. Il 5 novembre mentre era alla fonda nel porto di Fiume venne affondata durante un bombardamento alleato della citt\u00e0; la nave venne colpita da tre bombe sganciate da quadrimotori statunitensi e, in seguito a un furioso incendio provocato da una bomba che aveva colpito un deposito di carburante, affond\u00f2, adagiandosi su un fondale di circa 20 metri di profondit\u00e0.\nAl termine della guerra, nel 1947 venne recuperata dagli iugoslavi e trainata da un rimorchiatore della \u201cBrodospas\u201d proveniente da Spalato nei cantieri Uljanik di Pola, dove venne accuratamente ricostruita tra il 1948 e il 1952. Inizialmente ribattezzata \"Mornar\" (marinaio) ebbe il nome definitivo di \"Galeb\". Il nuovo armamento della nave fu su quattro cannoni da 88 mm ex tedeschi, 4 cannoni Bofors 40 mm, 6 impianti 20 mm \"Flakvierling\" anche questi di origine tedesca, due M2 Browning 12,7 mm e un impianto antisommergibili. Alcune modifiche strutturali portarono a una lunghezza fuori tutto di 117 metri con 5,6 metri di pescaggio medio.\nNel corso degli anni la nave fu usata come nave scuola per gli allievi ufficiali della Marina iugoslava e come nave di rappresentanza del presidente Tito. L'equipaggio era di 193 persone di cui 115 tra allievi ufficiali e istruttori.\nTito vi imbarc\u00f2 per la prima volta nel 1952 a Podgora, quando dalla nave pass\u00f2 in rassegna le unit\u00e0 della Marina iugoslava.\nNel marzo del 1953 il \"Galeb\" balz\u00f2 all'attenzione internazionale quando risal\u00ec il Tamigi con Tito a bordo per l'incontro a Londra con il primo ministro Winston Churchill in quella che fu la prima visita di un capo di Stato comunista nel Regno Unito.\nNel 1954 partendo da Spalato l'8 aprile, si rec\u00f2 in visita in Turchia con al comando il capitano di fregata Stanislav Abram e la scorta dei cacciatorpediniere \"Biokovo\", \"Triglav\", \"Durmitor\" e \"U\u010dka\", rientrando nella stessa citt\u00e0 dalmata il 21 aprile.\nSuccessivamente dal 31 maggio al 10 giugno il \"Galeb\" si rec\u00f2 in visita in Grecia.\nAlla fine dell'anno part\u00ec per una visita in India e Birmania. La nave, partita da Fiume il 30 novembre al comando del capitano di fregata Petar Vidan e con la scorta di \"Biokovo\" e \"Triglav\" nel corso del viaggio tocc\u00f2 Porto Said, Aden, Bombay, Vizagapatam, Calcutta, Rangoon, Madras, Cochin e nuovamente Aden e Porto Said rientrando a Fiume il 12 febbraio 1955.\nNel 1959 la nave fu ammodernata, eliminando le artiglierie ex tedesche (88\u00a0mm e \"Flakvierling\") e con nuove dotazioni elettroniche.\nIl \"Galeb\", in veste di nave di rappresentanza presidenziale, fino alla morte di Tito, avvenuta nel 1980, effettu\u00f2 549 giorni di crociera, 308 dei quali con Tito a bordo, percorrendo 86.062 miglia, visitando 18 stati di tre continenti (Europa, Asia e Africa) e ospitando 102 tra capi di Stato e di governo. Tra gli uomini di Stato ospiti a bordo Paolo I e Federica di Grecia, il negus d'Etiopia Hail\u00e9 Selassi\u00e9, re Hasan del Marocco, il presidente egiziano Nasser, il primo ministro indiano Nehru, il presidente dell'Indonesia Sukarno, il presidente del Ghana Nkrumah, il Presidente della Tunisia Bourguiba, Sirimavo Bandaranaike, (primo ministro di Ceylon e prima donna al mondo ad essere primo ministro), il primo ministro della Birmania U Nu, il presidente della Guinea S\u00e9kou Tour\u00e9, l'arcivescovo di Cipro Makarios III, il leader sovietico Khru\u0161\u010d\u0451v, il presidente statunitense Kennedy, il leader cubano Fidel Castro.\nDopo la morte di Tito, la nave, effettu\u00f2 l'ultimo viaggio in veste di panfilo di Stato nel 1989.\nCon il disfacimento della ex-Iugoslavia la nave divenne propriet\u00e0 del governo della nuova Federazione iugoslava. Nel corso della guerra fra la Croazia e la vecchia Federazione iugoslava la nave venne utilizzata dalle forze federali per il blocco navale delle coste croate e nel 1992 partecip\u00f2 all'evacuazione delle forze federali dalla Croazia. Successivamente dopo essere stata radiata dalla Marina Federale e ceduta al governo del Montenegro la nave fin\u00ec ormeggiata in stato di abbandono presso le Bocche di Cattaro.\nMessa all'asta nel 1996 dal governo del Montenegro la nave il 20 giugno 2000 venne acquistata dall'armatore greco John Paul Papanicolaou, allo scopo di trasformarla in uno yacht per crociere di lusso e venne rimorchiata al Cantiere di San Martino di Liburnia, uno stabilimento presso Fiume, lo stesso dove era stato restaurato e ricostruito il Christina di Aristotele Onassis, acquistato dallo stesso Papanicolau. Il costo per le riparazioni era stato valutato in 14 milioni di dollari, ma la crisi economica internazionale seguita al 2001 ha sconsigliato l'investimento, cos\u00ec il Galeb \u00e8 stato lasciato all'ormeggio, accumulando con il porto un debito di circa 500000 Euro.\nNel maggio 2006 la nave stava per essere venduta come rottame, ma il governo croato ne ha impedito la demolizione con la nave che \u00e8 stata proclamata \"patrimonio culturale\" da un decreto del Ministero dei beni culturali.\nPer sbloccare la situazione, un tribunale ha deciso di mettere il Galeb all'asta mentre alla municipalit\u00e0 di Fiume \u00e8 toccato di assumersi la briga provvisoria della nave con diritto di opzione per l'asta, che verr\u00e0 svolta non appena la situazione si sar\u00e0 sbloccata.\nLa municipalit\u00e0 di Fiume sperava attraverso il diritto di opzione di acquistare il \"Galeb\" al prezzo base di 150.000 dollari per poterlo trasformare in nave museo: nel 2009 il Tribunale commerciale di Fiume ha infatti autorizzato la vendita al prezzo minimo d'asta di 150.000 dollari all'unico offerente, il Comune di Fiume, che oltre farne un museo galleggiante intende, qualora trovasse investitori disponibili, ripristinarlo per la navigazione e affiancare all'attivit\u00e0 museale lo svolgimento di crociere di lusso: il progetto prevede la concessione della nave a un privato, che la utilizzi come panfilo (mantenendo per\u00f2 intatta una parte degli interni, riservata a memoriale di Tito) con l'obbligo di ormeggiarla a Fiume per alcuni mesi all'anno, in qualit\u00e0 di nave museo; qualora tale concessionario non fosse trovato si prevede il restauro completo e l'ormeggio permanente, come nave museo, nel porto di Fiume.\nFrattanto, nel settembre 2008, la nave (a bordo della quale erano rimasti solo due marittimi, privi di stipendio e di mezzi per la manutenzione) \u00e8 parzialmente affondata sulla fiancata di dritta dopo l'apertura di una falla nello scafo. Successivi lavori, grazie a uno stanziamento di 70.000 euro da parte del comune di Fiume, hanno permesso di rimettere la nave in condizioni di galleggiabilit\u00e0 e di effettuare le riparazioni pi\u00f9 urgenti (nel febbraio 2010 le lamiere di scafo sono state controllate mediante ultrasuoni, constatandone l'integrit\u00e0). Nel giugno 2011 la \"Galeb\", ormeggiata alla diga foranea di Fiume, \u00e8 stata usata come sede per un'esposizione temporanea sull'attivismo artistico.\nA novembre del 2018 sono stati presentati al Museo Civico di Fiume i lavori completati di restauro dei mobili degli appartamenti del Maresciallo Tito e della consorte Jovanka Broz, come pure quelli della sala ricevimenti e della passeggiata in coperta. I lavori, che riguardavano le tappezzerie, i legni, le vetrate, le maniglie e la sostituzione delle chiavi, sono stati effettuati dall'Istituto di conservazione di Fiume, sotto la supervisione del Comune, in collaborazione con l'Ente per il Turismo cittadino e l'Universit\u00e0. Il museo ha preso in consegna i mobili, gli apparati tecnici e la documentazione che fino a quel momento erano stati custoditi sulla nave."}
{"id": "2000019", "revid": "300067", "url": "https://it.wikipedia.org/wiki?curid=2000019", "title": "KAE Apollon Patrasso", "text": "Il KAE Apollon Patrasso \u00e8 una societ\u00e0 cestistica avente sede a Patrasso, in Grecia. Fondata nel 1947, gioca nel campionato greco.\nDisputa le partite interne nell'Apollon Patrasso Indoor Hall, che ha una capacit\u00e0 di 3.500 spettatori.\nRoster 2016-2017.\n\"Aggiornato al 7 marzo 2017.\""}
{"id": "2000020", "revid": "4711", "url": "https://it.wikipedia.org/wiki?curid=2000020", "title": "Apollon Patrasso BC", "text": ""}
{"id": "2000022", "revid": "1442080", "url": "https://it.wikipedia.org/wiki?curid=2000022", "title": "Italia ai VI Giochi paralimpici estivi", "text": "L'Italia partecip\u00f2 ai VI Giochi paralimpici estivi di Arnhem (21 - 30 giugno 1980) con una delegazione di ?? atleti. Gli azzurri si aggiudicarono complessivamente 20 medaglie: 6 d'oro, 5 d'argento e 9 di bronzo."}
{"id": "2000023", "revid": "1005847", "url": "https://it.wikipedia.org/wiki?curid=2000023", "title": "Elezioni europee del 1984 in Danimarca", "text": "Le elezioni europee del 1984 in Danimarca si sono tenute il 17 giugno."}
{"id": "2000029", "revid": "148107", "url": "https://it.wikipedia.org/wiki?curid=2000029", "title": "Biossido di afnio", "text": "Il biossido di afnio \u00e8 un composto chimico avente formula bruta HfO2. Si presenta come una polvere bianca e ha caratteristiche anfotere.\nSi ottiene dai minerali di zirconio, a cui \u00e8 sempre associato. \u00c8 il composto pi\u00f9 importante dell'afnio, presenta un punto di fusione di circa 2800 \u00b0C e per questo motivo viene utilizzato come componente nella preparazione di smalti estremamente refrattari e nella produzione di filamenti per lampade di tipo MH e HPS. In passato \u00e8 stato impiegato come componente nella produzione di barre moderatrici per reattori nucleari.\nMicroelettronica.\nNel tempo ha preso il posto dell'ossido di silicio come dielettrico utilizzato per realizzare il gate dei transistor MOSFET nei processi di realizzazione di circuiti integrati. Negli anni, aumentando lo scaling dei dispositivi, c'\u00e8 stata necessit\u00e0 di scalare i valori delle costanti elettriche (correnti e tensioni) di un pari valore, per mantenere costanti i campi elettrici ed evitare che si formassero giunzioni di break-down. \nLa corrente di saturazione del drain, IDsat risulta direttamente proporzionale alla capacit\u00e0 dell'ossido di gate Cox, per questo al diminuire delle dimensioni si \u00e8 cercato di aumentare la capacit\u00e0 per non far diminuire troppo la corrente e per farlo si \u00e8 diminuito lo spessore dell'ossido, tox il quale \u00e8 inversamente proporzionale alla capacit\u00e0 e quindi a una sua diminuzione corrisponde un aumento della capacit\u00e0 dell'ossido. \nformula_1\nformula_2\nformula_3formula_4, \u00e8 la costante dielettrica del vuoto.\nIl problema \u00e8 sorto quanto si \u00e8 arrivati ad avere degli spessori molto sottili che inducevano una corrente di tunnel dal canale verso il gate non pi\u00f9 trascurabili; per questo si \u00e8 deciso di rimpiazzare l'ossido di silicio con un materiale che avesse una costante dielettrica maggiore, al costo di un minore bandgap (idealmente vorremmo materiali con alto bandgap e alta costante dielettrica, ma non esistono materiali del genere). La scelta \u00e8 caduta proprio sul biossido di afnio, che consente di avere una costante dielettrica k pari a 25 e un bandgap di 5,8 eV (l'ossido di silicio ha una k di 3,9 e bangap 9 eV). Cos\u00ec facendo \u00e8 possibile fare ossidi pi\u00f9 spessi per limitare la corrente di tunnel, e comunque non diminuire la corrente di drain. Per la prima volta venne utilizzato da Intel nella tecnologia a 45 nm.\nQuesto composto ha diversi vantaggi oltre all'alto k, tra cui una buona stabilit\u00e0 chimica e in temperatura, la non reattivit\u00e0 col silicio e una bassa densit\u00e0 di stati interfacciali col silicio stesso che potrebbero costituire delle trappole per i portatori di carica ed andare ad alterare la tensione di soglia del mosfet.\nQuesto ossido viene deposto mediante la tecnica della Atomic Layer Deposition (ALD), che \u00e8 una sottoclasse della CVD con la differenza che si ha un controllo molto stringente sui reagenti. Viene fatta inserendo prima un precursore dell'afnio, solitamente cloruro di afnio &lt;chem&gt;HfCl4&lt;/chem&gt;, che si va a depositare sulla fetta di silicio, e successivamente un ossidante (acqua o ossigeno) che reagisce con il cloruro di afnio per formare il biossido di afnio, il tutto all'interno di una camera di reazione. Questa tecnica consente di controllare con grande accuratezza lo spessore del film che stiamo accrescendo e permette di avere una grande qualit\u00e0 del film."}
{"id": "2000031", "revid": "287204", "url": "https://it.wikipedia.org/wiki?curid=2000031", "title": "A.O. Dafni", "text": "L'A.O. Dafni \u00e8 una societ\u00e0 cestistica avente sede a Dafni, nella prefettura di Atene in Grecia. Fondata nel 1967, gioca nel campionato greco.\nDisputa le partite interne nella Dafni Indoor Hall, che ha una capacit\u00e0 di 1.200 spettatori."}
{"id": "2000032", "revid": "56588", "url": "https://it.wikipedia.org/wiki?curid=2000032", "title": "Arcidiocesi di Durazzo", "text": ""}
{"id": "2000033", "revid": "300067", "url": "https://it.wikipedia.org/wiki?curid=2000033", "title": "Dafni BC", "text": ""}
{"id": "2000036", "revid": "300067", "url": "https://it.wikipedia.org/wiki?curid=2000036", "title": "Dafni Atene", "text": ""}
{"id": "2000037", "revid": "648716", "url": "https://it.wikipedia.org/wiki?curid=2000037", "title": "Acetato di alluminio", "text": "Con il nome generico di acetato di alluminio possono essere indicati i seguenti composti:\nIn soluzione acquosa, l'idrolisi del triacetato di alluminio forma una miscela delle altre due forme. Tutte le soluzioni di tutti e tre possono essere denominate \"acetato di alluminio\", in quanto le specie formate coesistono e si interconvertono in equilibrio chimico:"}
{"id": "2000038", "revid": "599013", "url": "https://it.wikipedia.org/wiki?curid=2000038", "title": "Pizzafest", "text": "Il Pizzafest \u00e8 un evento turistico e popolare che si tiene a Napoli ogni anno a met\u00e0 settembre, e consiste nella degustazione a prezzi fissi di vari tipi di pizza. Il Pizzafest si tiene tradizionalmente nell'area della Mostra d'Oltremare.\nStoria.\nLe origini dell'evento risalgono al \"Pizza Show\", una manifestazione simile organizzata nel 1984 al Castel dell'Ovo dall'allora il presidente dell'Associazione Verace Pizza Napoletana. Il successo dell'iniziativa port\u00f2 a diverse riedizioni nel corso degli anni in altre vesti: nel 1989 per il centenario della pizza Margherita, nella Galleria Umberto I; nel 1994 al Palapartenope, l'anno successivo al Maschio Angioino col nuovo nome \"Festa della pizza\". Solo nel 1997 l'evento diventa ufficialmente annuale col nome di \"Pizzafest\", dichiaratamente ispirato all'Oktoberfest di Monaco di Baviera. La location \u00e8 sempre quella del Maschio Angioino. Nel 2000 sbarca alla Mostra d'Oltremare e, dopo una breve parentesi nel 2002 al Porto, vi si stabilisce definitivamente per ragioni logistiche derivanti dall'elevatissimo flusso di utenti. Il Pizzafest \u00e8 diventato negli anni anche un evento internazionale: nel maggio 2004 si \u00e8 tenuta la prima edizione del Pizzafest a Bruxelles, e successivamente si sono aggiunte nuove tappe: Madrid, Amburgo, Montr\u00e9al, Kawasaky (Kanagawa) in Giappone, Monterrey in Messico.\nOrganizzazione.\nL'evento riscontra un numero di affluenze in aumento ogni anno, superiore ai 100.000 visitatori negli 11 giorni canonici della manifestazione. All'ultima edizione del 2008 hanno partecipato 31 pizzerie di cui 4 non italiane (Repubblica Ceca, Cina e Corea del Sud, Stati Uniti d'America e Giappone). Dal 2006 al Pizzafest \u00e8 legato il concorso \"Vota la pizza\" attraverso il quale i clienti della manifestazione votano la pizzeria migliore tra quelle presenti: la prima edizione \u00e8 stata vinta da una pizzeria giapponese. La formula fissa prevede un menu con pizza, bibita, caff\u00e8 e limoncello a un prezzo che ogni anno varia (dai 7 ai 10 euro). All'interno della Mostra d'Oltremare, durante la manifestazione, sono presenti anche stand di diverse aziende alimentari e sono organizzati diversi workshop in tema. Gli eventi musicali e di cabaret sono curati dall'emittente locale Radio Marte."}
{"id": "2000039", "revid": "1573940", "url": "https://it.wikipedia.org/wiki?curid=2000039", "title": "Incontri internazionali di rugby a 15 di met\u00e0 anno 1985", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud."}
{"id": "2000047", "revid": "767487", "url": "https://it.wikipedia.org/wiki?curid=2000047", "title": "Stato interessante", "text": "Stato interessante \u00e8 un film italiano del 1977 diretto da Sergio Nasca. Il film \u00e8 diviso in tre episodi incentrati sul tema dell'aborto.\nTrama.\nPrimo episodio.\nCarla, moglie del ricco industriale Ignazio, sterile per via di una malattia giovanile, lo tradisce con suo cognato Federico. Rimasta incinta, e non potendo attribuire la sua gravidanza al marito, si improvvisa esportatrice clandestina di valuta, per poter abortire senza rischi in una clinica svizzera.\nSecondo episodio.\nLa giovane siciliana Annabella La Monica, studentessa di biologia a Roma e femminista, confessa ai genitori catanesi di aspettare, e volere, un figlio, frutto di una relazione con un giovane brasiliano. Suo padre, un intrigante democristiano che aspira alla carica di sindaco, ricorre, per evitare lo scandalo, a un fratello medico, che fa abortire Annabella fingendo di doverle estirpare un fibroma.\nTerzo episodio.\nLo straccivendolo Fernando Ossobuco e sua moglie Patrizia sono poverissimi e vivono in una baracca alla periferia di Roma in attesa di una casa popolare da otto anni. Hanno gi\u00e0 tre figli: quando ne \u00e8 in arrivo un quarto decidono, perci\u00f2, di non farlo nascere. Ma non hanno abbastanza soldi per rivolgersi a un medico. Scoraggiata da vari espedienti fallimentari, Patrizia morir\u00e0 di infezione, dopo essersi affidata ad una mammana."}
{"id": "2000049", "revid": "287204", "url": "https://it.wikipedia.org/wiki?curid=2000049", "title": "Athl\u012btikos Omilos Aigale\u014d (pallacanestro)", "text": "L'A.O. Aigale\u014d \u00e8 una societ\u00e0 cestistica avente sede a Egaleo, nella prefettura di Atene, in Grecia. Fondata nel 1956, gioca nel campionato greco.\nDisputa le partite interne nell'Egaleo Indoor Hall, che ha una capacit\u00e0 di 2.000 spettatori."}
{"id": "2000050", "revid": "4711", "url": "https://it.wikipedia.org/wiki?curid=2000050", "title": "Egaleo BC", "text": ""}
{"id": "2000053", "revid": "4711", "url": "https://it.wikipedia.org/wiki?curid=2000053", "title": "Basket Egaleo", "text": ""}
{"id": "2000054", "revid": "4711", "url": "https://it.wikipedia.org/wiki?curid=2000054", "title": "Egaleo Atene", "text": ""}
{"id": "2000056", "revid": "125492065", "url": "https://it.wikipedia.org/wiki?curid=2000056", "title": "Partito Uguaglianza", "text": "Il Partito Uguaglianza (in azero \"M\u00fcsavat Partiyas\u0131\", MP) \u00e8 un partito politico azero.\nDalla fondazione al 1989.\nMusavat fu fondato nel 1911 da Memmed Emin Resulzade, Abbasgulu Kazimzade e Taghi Nagioglu, quale organizzazione politica segreta. Fra i suoi membri originari si annoverano Veli Mikayiloghlu, Seyid Huseyn Sadig, Abdurrahim bey, Yusif Ziya bey e Seyid Musavi bey. Il suo nome originario fu Partito Uguaglianza Democratico Islamico. Obbiettivo principale del partito era quello di riunire tutti i musulmani, indipendentemente dalle differenze etniche, per favorirne l'indipendenza politica e lo sviluppo economico. Alle posizioni islamiste, dopo la rivolta in Turchia dei \"Giovani turchi\", il Musavat affianc\u00f2 anche l'intento di riunire tutti i turcofoni sottoposti alla dominazione russa.\nIl programma del Musavat, che si rivolgeva alle masse popolari azere e ai credenti di religione musulmana, era composto dai seguenti punti:\nNel 1917 i democratici-islamici si fondono con il Partito dei Turchi Federalisti, conservatori, dando vita ad \"Uguaglianza - Partito dei Turchi Federalisti\". Divenuto ormai una forza politica ufficiale, al suo primo congresso, nel 1917, il Musavat chiese che la Russia diventasse una repubblica democratica e federale, nella quale si riconoscesse ampia autonomia territoriale ad Azerbaigian, Kirghizistan, Turkistan e Baschiria e si attribuisse autonomia culturale alle etnie che non possedevano un territorio definito.\nNel gennaio del 1918 si svolsero le elezioni dell'Assemblea Costituente Russa, frutto della rivoluzione dell'ottobre 1917. Il Musavat divenne la decima forza politica della Russia. Nello stesso anno venne proclamata l'indipendenza dell'Azerbaigian ed alle elezioni politiche il Musavat divenne il primo partito politico. I cinque governi guidati dal Musavat si impegnarono ad assicurare la nascita di uno stato laico, seppur ispirato al rispetto della religione islamica. Nel 1919 le donne azere vennero ammesse al diritto di voto.\nL'attivit\u00e0 del Musavat nei suoi primi anni a ridosso dello scoppio della Prima guerra mondiale era quello di una associazione segreta relativamente piccola, cos\u00ec come gran parte delle organizzazioni similari diffuse in tutto il Medio Oriente finalizzate alla prosperit\u00e0 e all'unit\u00e0 politica di tutti i popoli e le nazioni di religione islamica e di stirpe turca. Gli elementi filo-turchi erano il riflesso degli ideali ancora freschi sorti all'interno del movimento dei Giovani Turchi all'interno dell'Impero Ottomano. I fondatori di questa ideologia furono intellettuali di origine azera appartenenti all'Impero Russo, Ali bey Huseynzadeh e Ahmet Bey A\u011fayev (noto in Turchia con il nome di Ahmet A\u011fao\u011flu), che fecero uso dell'unit\u00e0 linguistica dei popoli di lingua turca come perno per ravvivare il sentimento nazionalistico delle nazioni islamiche all'interno dell'Impero Russo.\nNel 1920 l'invasione sovietica pose fine alla Repubblica Democratica di Azerbaigian e all'esperienza politica del Musavat, che ritorn\u00f2 ad essere un'organizzazione segreta. Il Musavat, durante tutto il periodo del regime comunista, fond\u00f2 varie sedi in tutte le nazioni in cui si rifugiarono i \"democratici islamici\" in esilio (Germania, Turchia, Polonia, ecc.). La sede centrale dell'attivit\u00e0 del Musavat in esilio fu Istanbul per tutti gli anni '30 e '40 e poi Ankara dagli anni '50 in poi.\nIl nuovo corso.\nNel 1989, caduto il regime comunista, venne fondato il \"Nuovo Partito Uguaglianza Democratico Nazionale Azero\", che si ispirava all'esperienza di \"Uguaglianza - Partito dei Turchi Federalisti\". Nel 1992 il Nuovo Musavat ed il Musavat in esilio si fusero dando vita al \"Musavat Partiyas\u0131\" (Partito Uguaglianza). Fin dal 1993 il Musavat \u00e8 sempre stato all'opposizione dei governi guidati dal Partito del Nuovo Azerbaigian, conservatori laici. Alle elezioni del 2000 e del 2001 MP elesse appena 2 seggi. Alle presidenziale del 2003, il candidato di MP Isa Qambar, leader del partito, si posizion\u00f2 secondo con il 14% dei suffragi. alle elezioni del 2005 MP si present\u00f2 nella coalizione \"Libert\u00e0\" insieme ai socio-liberali del Partito Fronte Popolare Azero ed ai centristi del Partito Democratico Azero. MP elesse 5 deputati su 125. Alle politiche del 2010 MP scese all'1,8% dei voti e non elesse deputati."}
{"id": "2000061", "revid": "436907", "url": "https://it.wikipedia.org/wiki?curid=2000061", "title": "Gentleman", "text": "Gentleman, o gentlemen (gentiluomo in italiano), pu\u00f2 riferirsi a:"}
{"id": "2000069", "revid": "122246", "url": "https://it.wikipedia.org/wiki?curid=2000069", "title": "Middle European Volleyball Zonal Association", "text": "La Middle European Volleyball Zonal Association, conosciuta anche con l'acronimo di MEVZA, \u00e8 una federazione sportiva di pallavolo e beach volley, afferente alla CEV, che riunisce otto federazioni nazionali dell'area dell'Europa centrale.\nStoria.\nLa Middle European Volleyball Zonal Association venne fondata il 19 ottobre 2002 a Schwechat: aderirono le federazioni d'Austria, Croazia, Repubblica Ceca, Slovacchia, Slovenia, Svizzera e Ungheria. \nNel 2004, la Svizzera, per motivi geografici, abbandon\u00f2 la federazione; nel 2016 venne accettata la richiesta d'ingresso d'Israele e nel 2018 quella di Cipro."}
{"id": "2000071", "revid": "287204", "url": "https://it.wikipedia.org/wiki?curid=2000071", "title": "KAE \u012alysiakos", "text": "Il KAE \u012alysiakos \u00e8 una societ\u00e0 cestistica avente sede ad Atene, in Grecia. Fondata nel 1968, gioca nel campionato greco.\nDisputa le partite interne nell'Ilissia Indoor Hall, che ha una capacit\u00e0 di 1.700 spettatori."}
{"id": "2000072", "revid": "300067", "url": "https://it.wikipedia.org/wiki?curid=2000072", "title": "Ilisiakos BC", "text": ""}
{"id": "2000076", "revid": "1099637", "url": "https://it.wikipedia.org/wiki?curid=2000076", "title": "Campionato greco di pallacanestro", "text": "Il campionato greco di pallacanestro \u00e8 l'insieme delle competizioni cestistiche organizzate dalla \"Hellenic Basketball Federation\". Nato nel 1927 solo per la pallacanestro maschile, ha aperto le porte ai tornei femminili nel 1968.\nIn ambito maschile il campionato \u00e8 professionistico nelle prime divisioni, le quali vengono organizzate dall'associazione dei club, la \"Hellenic Basketball Association\" (HEBA).\nCampionato maschile.\nIl campionato greco maschile \u00e8 nato nel 1927. Fino al 1963 non esisteva per\u00f2 alcun torneo nazionale: le squadre, infatti, prendevano parte a campionati distrettuali, le vincitrici dei quali, sul finire della stagione disputavano una fase finale che decideva il campione di Grecia.\nAll'inizio della stagione 1963-1964 viene fondata la \"A Ethniki\", primo torneo cestistico professionistico in Grecia. Nel 1986 la A Ethniki prende la sua struttura attuale, separandosi in due serie differenti, la \"A1 Ethniki\" e la neonata seconda divisione professionistica, la \"A2 Ethniki\". Attualmente la lega A1 \u00e8 costituita di 14 squadre, mentre la A2 di 14.\nDal 1992 l'organizzazione delle prime divisioni passa dalla HBF alla Hellenic Basketball Association (HEBA).\nLa terza serie prende il nome di \"B Ethniki\" mentre la quarta quello di \"C Ethniki\". Entrambe sono divisioni non professionistiche.\nI campionati inferiori non sono gestiti a livello nazionale, ma a livello distrettuale, e sono anch'essi non professionistici.\nCampionato femminile.\nIl campionato greco femminile \u00e8 nato nel 1968, con la formazione della prima divisione, la \"Panellinio Protathlima\". A partire dal 1984 la prima divisione ha preso il nome di \"A Ethniki Gynaikon\". Dal 1997, infine, con la nascita della seconda serie, la \"A2 Ethniki Gynaikon\", la massima serie si chiama \"A1 Ethniki Gynaikon\"."}
{"id": "2000079", "revid": "298229", "url": "https://it.wikipedia.org/wiki?curid=2000079", "title": "Italia ai VII Giochi paralimpici estivi", "text": "L'Italia partecip\u00f2 ai VII Giochi paralimpici estivi di New York ed a Stoke Mandeville fra il 17 e il 30 giugno 1984 con una delegazione di ?? atleti. Gli azzurri si aggiudicarono complessivamente 42 medaglie: 9 d'oro, 19 d'argento e 14 di bronzo."}
{"id": "2000081", "revid": "729019", "url": "https://it.wikipedia.org/wiki?curid=2000081", "title": "Filippo Gaudenzi", "text": "Biografia.\nLaureato in giurisprudenza, \u00e8 poi divenuto giornalista professionista.\nApprodato in Rai negli anni 80, \u00e8 stato dapprima giornalista radiofonico, conducendo le edizioni del mattino del Gr2 fino al 1994.\nPer la televisione, dalla fine degli anni ottanta, ha collaborato alla realizzazione di numerosi programmi di Raiuno tra i quali \"Linea verde\".\nSi \u00e8 occupato dell'ideazione e della realizzazione del \"Tg ragazzi\", coprodotto da Tg1 e RaiUno nel 1998; \u00e8 stato poi conduttore, al fianco di Tiziana Ferrario del \"GT Ragazzi\" nel 1999.\nNell'estate 1999 ha condotto \"Unomattina estate\" insieme a Paola Saluzzi; in seguito \u00e8 stato curatore e conduttore del programma d'attualit\u00e0 \"Prima - La cronaca prima di tutto\" con Simonetta Martone, nel pomeriggio di Raiuno.\nPer il Tg1 e le sue rubriche ha realizzato servizi e collegamenti sia di cronaca che di attualit\u00e0, ha condotto l'edizione della notte dal 1995 al 1999 e poi quella delle ore 17.00 dal 1999 al 2006.\n\u00c8 stato caporedattore per la Cronaca del Tg1 e conduttore dell'edizione delle 13.30 dal 2006 al 2011.\nIl 5 ottobre 2016 \u00e8 diventato nuovo vicedirettore del Tg1, su proposta del direttore Mario Orfeo."}
{"id": "2000086", "revid": "757396", "url": "https://it.wikipedia.org/wiki?curid=2000086", "title": "Athl\u012btik\u012b En\u014ds\u012b Ponti\u014dn \u012arakl\u012bs 1908 (pallacanestro maschile)", "text": "L'A.E.P. \u012arakl\u012bs 1908 \u00e8 una societ\u00e0 cestistica avente sede a Salonicco, in Grecia. Venne fondata nel 1924.\nDisputa le partite interne nell'Ivanofio, che ha una capacit\u00e0 di 2.500 spettatori.\nRoster 2021-2022.\n\"Aggiornato al 25 agosto 2021.\""}
{"id": "2000087", "revid": "339392", "url": "https://it.wikipedia.org/wiki?curid=2000087", "title": "Iraklis BC", "text": ""}
{"id": "2000088", "revid": "124730421", "url": "https://it.wikipedia.org/wiki?curid=2000088", "title": "Pietro Mazzarino", "text": "Era figlio di Girolamo Mazzarino e di Margherita de Franchis-Passavera.\nBiografia.\nPietro Mazzarino proveniva da una famiglia sufficientemente agiata da permettergli di seguire gli studi, cosa che egli fece con un certo successo. Alla morte del padre tuttavia, egli vendette quanto rimaneva in casa e part\u00ec per Roma, munito di lettere di raccomandazione per il Gran connestabile di Napoli, Filippo Colonna, principe di Paliano. Entrato al suo servizio, divenne suo ciambellano e successivamente amministratore di alcune delle sue propriet\u00e0. \nFu governatore di Visso dal 1611 al 1613. \nGrazie alla sua abilit\u00e0 e prudenza divenne sempre pi\u00f9 benvoluto dal suo padrone che, quando Pietro decise di sposarsi, gli fece dare in moglie la propria figlioccia, la bella e virtuosa Ortensia Bufalini (1575 \u2013 1644), appartenente ad una nobile famiglia di Citt\u00e0 di Castello \nMatrimoni e discendenza.\nDa Ortensia Bufalini (1575 \u2013 1644) Pietro ebbe sei figli:\nRimasto vedovo di Ortensia, Pietro si rispos\u00f2 con Porzia Orsini."}
{"id": "2000089", "revid": "4711", "url": "https://it.wikipedia.org/wiki?curid=2000089", "title": "Paris Basket", "text": ""}
{"id": "2000090", "revid": "302644", "url": "https://it.wikipedia.org/wiki?curid=2000090", "title": "Mausoleo dei Domizi Enobarbi", "text": ""}
{"id": "2000091", "revid": "228587", "url": "https://it.wikipedia.org/wiki?curid=2000091", "title": "Orso della luna", "text": ""}
{"id": "2000092", "revid": "1573940", "url": "https://it.wikipedia.org/wiki?curid=2000092", "title": "Incontri internazionali di rugby a 15 di fine anno 1985", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa.\nI \"Pumas\" conquistano uno storico pareggio nel secondo match."}
{"id": "2000094", "revid": "125950973", "url": "https://it.wikipedia.org/wiki?curid=2000094", "title": "Eminenza", "text": "Eminenza \u00e8 il trattamento che attualmente spetta ai cardinali della Chiesa cattolica, agli arcivescovi e ai metropoliti delle chiese ortodosse e a certi membri di famiglie aristocratiche. \u00c8 abbreviato in S.E. o V.E.\nUtilizzi.\nNella Chiesa cattolica.\nSecondo la concessione fatta da papa Urbano VIII il 10 giugno 1630 il trattamento di eminenza fu riservato ai cardinali e agli arcivescovi elettori del Sacro Romano Impero, cio\u00e8 gli arcivescovi di Magonza, Treviri e Colonia. Il trattamento rimanda al grande prestigio di cui godono i cardinali, chiamati anche \u00abprincipi della Chiesa\u00bb. I vescovi invece sono appellati con il trattamento di eccellenza.\nIl trattamento completo riservato alla porpora cardinalizia \u00e8 \"Sua Eminenza Reverendissima\", tuttavia l'istruzione \"Ut sive sollicite\" della Segreteria di Stato della Santa Sede rese opzionale l'aggettivo \"Reverendissima\":\nI patriarchi cattolici di rito orientale (anche quando sono cardinali) sono appellati invece con il trattamento di \"Sua Beatitudine\", poich\u00e9 il trattamento di \"Sua Santit\u00e0\" \u00e8 riservato solo al Papa.\nIl gran maestro dell'ordine di Malta ha diritto al trattamento di \"altezza eminentissima\"."}
{"id": "2000095", "revid": "115549", "url": "https://it.wikipedia.org/wiki?curid=2000095", "title": "Campionato di calcio francese", "text": ""}
{"id": "2000098", "revid": "767487", "url": "https://it.wikipedia.org/wiki?curid=2000098", "title": "Luis Antonio Valdez", "text": "Carriera.\nClub.\nInizia nel Chivas de Guadalajara, squadra nella quale milita per 6 anni. Nel 1991 passa al , dove gioca fino al 1993. Si ritira nel 1995 con la maglia del Club Le\u00f3n.\nNazionale.\nHa giocato dal 1989 al 1994 con la nazionale di calcio messicana, collezionando 12 presenze, segnando 2 reti e partecipando al ."}
{"id": "2000107", "revid": "84184", "url": "https://it.wikipedia.org/wiki?curid=2000107", "title": "Muro Torto", "text": "Il Muro Torto \u00e8 un antico muro di costruzione di Roma, che d\u00e0 il nome al viale del Muro Torto, alle spalle del Pincio e al confine con villa Borghese.\nSi tratta di un resto databile alla fine dell'et\u00e0 repubblicana che sosteneva il pendio sul lato dove insistevano le ville gentilizie quali quella degli Anicii, degli Acilii e dei Pinci (che diedero il nome alla collina). Oggi sul sito si trovano il parco del Pincio e villa Medici. \nIl muro venne poi inglobato nelle Mura aureliane. Nella Roma pontificia presso il Muro Torto erano sepolti i suicidi, i ladri, i vagabondi e le prostitute."}
{"id": "2000108", "revid": "767487", "url": "https://it.wikipedia.org/wiki?curid=2000108", "title": "Jos\u00e9 Luis Salgado", "text": "Carriera.\nClub.\nLa sua carriera inizia nei Pumas UNAM, dove gioca 132 partite in cinque stagioni, guadagnandosi la chiamata in nazionale. Nel 1990 passa agli UAG Tecos, nel 1991 \u00e8 invece al . Nel 1995 passa al Club Am\u00e9rica di Citt\u00e0 del Messico, dove gioca cinque stagioni, fino al 2000. Si ritira nel 2002 nel Monarcas Morelia.\nNazionale.\nHa giocato dal 1987 al 1995 con la nazionale di calcio messicana, partecipando al ."}
{"id": "2000109", "revid": "66387", "url": "https://it.wikipedia.org/wiki?curid=2000109", "title": "Marina Militare Francese", "text": ""}
{"id": "2000110", "revid": "729019", "url": "https://it.wikipedia.org/wiki?curid=2000110", "title": "Stazione di Dolianova", "text": "La stazione di Dolianova, gi\u00e0 \"stazione di Sicci\" e \"stazione di Dolianova-Serdiana\", \u00e8 una stazione ferroviaria posta nel comune di Dolianova.\nStoria.\nL'inaugurazione di questo impianto risale al 15 febbraio 1888, data in cui la Societ\u00e0 italiana per le Strade Ferrate Secondarie della Sardegna inaugur\u00f2 la ferrovia Cagliari-Isili e le relative stazioni. All'epoca la stazione era identificata con il nome di Sicci, riferimento all'allora comune di Sicci San Biagio, uno dei due borghi dalla cui unione a inizio Novecento nacque Dolianova. Tale fatto amministrativo port\u00f2 alla ridenominazione della stazione, che prese la doppia denominazione che a Dolianova affiancava il nome del vicino centro di Serdiana, salvo poi venire identificata con il solo nome di \"Dolianova\" dall'ultima parte del Novecento.\nNel 1921 avvenne il passaggio di gestione dell'impianto e della ferrovia dalle SFSS alle Ferrovie Complementari della Sardegna, che nel 1989 furono sostituite dalle Ferrovie della Sardegna, dal 2008 ARST Gestione FdS, che poi nel 2010 furono inglobate nell'ARST, da allora gestore dello scalo. Nel corso degli anni intanto era stato dismesso lo scalo merci dell'impianto e con esso i binari che servivano questa struttura e la piattaforma girevole della stazione.\nNello stesso periodo di quest'ultimo cambio di titolarit\u00e0 lo scalo fu sottoposto a lavori di ristrutturazione, svolti in contemporanea alla sostituzione dell'armamento sulla Cagliari-Isili: l'intervento port\u00f2 alla realizzazione di nuove banchine ed alla rimodulazione dello schema binari, questi ultimi ridotti in numero da tre a due.\nStrutture e impianti.\nLo scalo, posto lungo la ferrovia Cagliari-Isili (dal 2008 aperta al traffico ferroviario nel tratto da Monserrato a Isili), sorge nella periferia ovest di Dolianova.\nDal punto di vista dell'armamento la stazione \u00e8 dotata complessivamente di due binari a scartamento da 950 mm. Il primo di essi \u00e8 il binario di corsa, in uso assieme al secondo (passante) per il servizio viaggiatori e per gli incroci tra convogli; entrambi sono serviti da due banchine lunghe circa cento metri, poste in posizione periferica rispetto al sedime.\nSino al 2010 l'impianto presentava tre binari per il servizio viaggiatori(il primo di corsa e due passanti), mentre in precedenza ulteriori binari erano in uso nell'area del dismesso scalo merci (comprendente un piano caricatore e un magazzino) e per servire la piattaforma girevole dello scalo, anch'essa isolata dalla linea.\nAdiacente al magazzino merci \u00e8 posto il fabbricato viaggiatori, che originariamente era della classica tipologia a due piani delle stazioni SFSS, ma nel corso degli anni fu modificato nel tetto, trasformato dal tipo a falde a piano, con in pi\u00f9 l'aggiunta di un corpo laterale con sviluppo sul solo piano terra sul lato opposto di quello del magazzino merci. La struttura presenta una pianta rettangolare e quattro accessi sui lati maggiori; nella stazione \u00e8 presente inoltre un ulteriore fabbricato, ospitante le ritirate.\nMovimento.\nCon riferimento all'orario del primo semestre 2017 la stazione \u00e8 collegata dai treni dell'ARST dal luned\u00ec al sabato con relazioni aventi destinazione Mandas e Isili a nord e con Monserrato a sud, in quest'ultimo caso con gli scali di San Gottardo e Monserrato vengono inoltre effettuate delle relazioni aventi come capolinea la stazione dolianovese. Complessivamente lo scalo \u00e8 raggiunto da 17 corse provenienti da Monserrato e da 19 che dallo scalo raggiungono l'hinterland cagliaritano nei giorni feriali, mentre nei festivi non \u00e8 espletato il servizio di trasporto pubblico su rotaia lungo la ferrovia.\nServizi.\nL'impianto \u00e8 dotato di una sala d'attesa, posta nel fabbricato viaggiatori, e di servizi igienici. Inoltre \u00e8 presente una biglietteria automatica.\nInterscambi.\nNei pressi della stazione \u00e8 ubicata una fermata delle autolinee dell'ARST, che oltre a espletare le relazioni con i centri raggiunti dalla ferrovia nei giorni festivi permettono il collegamento con alcuni comuni limitrofi e con Cagliari."}
{"id": "2000114", "revid": "324090", "url": "https://it.wikipedia.org/wiki?curid=2000114", "title": "Landskrona", "text": " \nLandskrona \u00e8 una citt\u00e0 della Scania, contea della Svezia meridionale. \u00c8 sede comunale ed ha una popolazione di circa abitanti.\nStoria.\nLa citt\u00e0 fu fondata nel 1413 da Eric di Pomerania, per contrastare le basi della Lega Anseatica.\nGeografia fisica.\nLa cittadina affaccia sul mare nello stretto dell'\u00d8resund, di fronte alle coste danesi. Si trova circa a met\u00e0 strada fra Malm\u00f6 ed Helsingborg."}
{"id": "2000119", "revid": "599013", "url": "https://it.wikipedia.org/wiki?curid=2000119", "title": "Luis Miguel Salvador", "text": "Carriera.\nClub.\nHa giocato prevalentemente nel CF Atlante, dove con i suoi 81 gol totali \u00e8 uno dei migliori marcatori della storia del club. Si \u00e8 ritirato nel 2000 con la maglia dell'Atlante dopo aver giocato anche nel e nell'Atl\u00e9tico Celaya.\nNazionale.\nHa giocato dal 1993 al 1995 con la nazionale di calcio messicana, vincendo la Gold Cup 1993 e partecipando al ."}
{"id": "2000121", "revid": "775372", "url": "https://it.wikipedia.org/wiki?curid=2000121", "title": "Movimento Nazionale Libero", "text": "Il Movimento Nazionale Libero (in Inglese: \"Free National Movement\" - FNM) \u00e8 un partito politico bahamanse di orientamento liberal-conservatore fondato nel 1971 a seguito della confluenza di due distinti soggetti politici:\nStoria.\nAlle elezioni del 1992, guidato dal nuovo segretario Hubert Ingraham, FNM, vincendo 32 seggi su 49, riusc\u00ec a giungere al governo e si impegno in una vasta opera di privatizzazioni, a partire dagli alberghi e dalle radio.\nAlle elezioni del 1997 FNM ottenne 35 seggi su 40, continuando, cos\u00ec, nell'azione di governo. Le accuse di corruzione rivolte ad alcuni ministri portarono, per\u00f2, FNM alla sconfitta alle elezioni del 2002.\nAlle elezioni del 2007, i liberal-conservatori hanno conquistato 23 seggi su 40 ed Ingraham \u00e8 ritornato a ricoprire la carica di primo ministro."}
{"id": "2000124", "revid": "19198504", "url": "https://it.wikipedia.org/wiki?curid=2000124", "title": "Meccanica delle terre", "text": ""}
{"id": "2000126", "revid": "93436", "url": "https://it.wikipedia.org/wiki?curid=2000126", "title": "Cultura di Zarubynci", "text": "La cultura di Zarubynci \u00e8 una delle pi\u00f9 importanti culture fiorite nell'area settentrionale del Mar Nero e sorta lungo il corso dei fiumi Dnepr e Pryp\"jat', che si estese verso occidente lungo il fiume Buh Occidentale tra il III e il II secolo a.C. fino al II secolo. Venne scoperta intorno al 1899 ed \u00e8 stata individuata in circa 500 siti archeologici. Essa \u00e8 considerata come il corrispettivo orientale della Cultura di Przeworsk con la quale \u00e8 in realt\u00e0 considerata un insieme unico e un singolo complesso archeologico.\nCome la precedente cultura di \u010cernjachov, la cultura di Zarubynci ebbe origini miste, scaturendo in parte dalla cultura celtica di La T\u00e8ne e dalle popolazioni nomadi dei territori delle steppe (ovvero Sciti e Sarmati). Pi\u00f9 tardi essa venne fortemente influenzata dall'avvento dell'Impero Romano estesosi fino sulle rive del Danubio. In particolare l'influsso Scita-Sarmata \u00e8 evidente soprattutto negli stili della lavorazione della ceramica, delle armi e degli oggetti personali e degli ornamenti."}
{"id": "2000127", "revid": "380453", "url": "https://it.wikipedia.org/wiki?curid=2000127", "title": "Odbojkarski klub ACH Volley", "text": "L'Odbojkarski klub ACH Volley \u00e8 una societ\u00e0 pallavolistica maschile slovena con sede a Lubiana: milita nel campionato di 1. DOL.\nStoria.\nLa societ\u00e0 viene fondata nella cittadina slovena di Bled nel 1970, partecipando nei primi anni nei tornei inferiori della Repubblica Socialista Federale di Jugoslavia. Nel 1998 la squadra si trasferisce da Bled a Radovljica per esigenze di capienza del palazzetto, in seguito alla promozione della formazione nel massimo campionato sloveno. Il primo successo giunge con lo scudetto della stagione 1999-2000.\nLa stagione d'oro del Volley Bled \u00e8 quella 2006-07, quando vince il quarto scudetto, la seconda Coppa di Slovenia, la Middle European League e la Top Teams Cup, battendo in finale la favorita Cimone Modena. In patria diventa cos\u00ec la squadra pi\u00f9 forte, e lo dimostrano i numerosi scudetti consecutivi con conseguenti partecipazioni alla Champions League.\nNella stagione 2009-10 si rivela la sorpresa della Champions League: battendo prima la Lube Macerata e poi il Tirol Innsbruck, conquista l'accesso alla Final Four della manifestazione. Nonostante il quarto posto finale, molti suoi giocatori vengono premiati con premi individuali."}
{"id": "2000128", "revid": "19198551", "url": "https://it.wikipedia.org/wiki?curid=2000128", "title": "Semicircular kick", "text": ""}
{"id": "2000129", "revid": "1005847", "url": "https://it.wikipedia.org/wiki?curid=2000129", "title": "Partito Liberale Progressista", "text": "Il Partito Liberale Progressista (in inglese: \"Progressive Liberal Party\" - PLP) \u00e8 un partito politico delle Bahamas.\nIl PLP \u00e8 un partito liberal-populista. \u00c8 stato fondato nel 1953. Primo segretario fu Henry Taylor. Il leader principale del partito, per\u00f2, \u00e8 stato Sir Lynden Oscar Pindling, il primo Capo del governo nella storia delle Bahamas. Il PLP ha governato le Bahamas per oltre 30 anni, dal 1967 al 1992 e nuovamente dal 2002 al 2007. Alle elezioni legislative del 2007, il PLP ha ottenuto 17 seggi, contro i 23 degli storici rivali del Movimento Nazionale Libero, liberal-conservatori, tornando, cos\u00ec, all'opposizione."}
{"id": "2000130", "revid": "22475", "url": "https://it.wikipedia.org/wiki?curid=2000130", "title": "Lithistida", "text": "Lithistida \u00e8 un ordine di spugne della classe Demospongiae.\nTassonomia.\nComprende le seguenti famiglie:"}
{"id": "2000131", "revid": "1186766", "url": "https://it.wikipedia.org/wiki?curid=2000131", "title": "Calcio semicircolare", "text": "Il calcio semicircolare (in lingua inglese: \"semicircular-kick\" o \"45\u00b0 degree forty five roundhouse kick\") \u00e8 un calcio di \"Boxe pieds-poings\" e delle arti marziali fatto di solito le anche di faccia alla differenza del calcio circolare (\"roundhouse kick\"). Questo calcio detto \"semi-circolare\" \u00e8 portato con il dorso del piede (calcio) o la parte del piede sotto degli alluci (caviglia piegata) o la tibia (secondo la regolamentazione). Esistono varie forme: forma \"bilanciata\" a partire dall'anca, forma \"frustata\" con la ginocchio ed una terza combinanda i due modi precedenti."}
{"id": "2000134", "revid": "984922", "url": "https://it.wikipedia.org/wiki?curid=2000134", "title": "Mare, sole e... Costa", "text": "Mare, sole e... Costa (\"Costa\") \u00e8 una serie televisiva a disegni animati. In Italia \u00e8 trasmessa da Italia 1.\nTrama.\nLe avventure di un simpatico terzetto di amici, composto da due bambini ed un asino, che combinano sempre guai tutta la citt\u00e0."}
{"id": "2000136", "revid": "1543377", "url": "https://it.wikipedia.org/wiki?curid=2000136", "title": "Municipalit\u00e0 locale di Greater Giyani", "text": " \nGreater Giyani \u00e8 una municipalit\u00e0 locale (in inglese Greater Giyani Local Municipality) appartenente alla municipalit\u00e0 distrettuale di Mopani della provincia del Limpopo in Sudafrica.\nIl suo territorio si estende su una superficie di ed \u00e8 suddiviso in 30 circoscrizioni elettorali (\"wards\"). Il suo codice di distretto \u00e8 LIM331.\nGeografia fisica.\nConfini.\nLa municipalit\u00e0 locale di Greater Giyani confina a nord con quelle di Thulamela e Makado (Vhembe), a sud con quella di Ba-Phalaborwa, a ovest con quelle di Greater Tzaneen e Greater Letaba a est con la District Management Area LIMDMA33."}
{"id": "2000137", "revid": "599013", "url": "https://it.wikipedia.org/wiki?curid=2000137", "title": "Jorge Rodr\u00edguez", "text": "Carriera.\nClub.\nHa militato in due squadre, il e il . Si \u00e8 ritirato nel 1998, a soli 30 anni, per poi tornare a giocare nel 2001 con il , giocandovi sino al 2004.\nNazionale.\nHa giocato dal 1991 al 1996 con la nazionale di calcio messicana, partecipando al ."}
{"id": "2000140", "revid": "701660", "url": "https://it.wikipedia.org/wiki?curid=2000140", "title": "Porticus Vipsania", "text": "La Porticus Vipsania erano dei portici fatti edificare dalla sorella di Marco Vipsanio Agrippa, Polla, e poi terminati da Augusto. Si trovavano nella VII \"regio\" augustea alle pendici del Pincio, lungo le arcate dell'Acqua Virgo. Probabilmente si tratta dei resti scoperti durante la costruzione della Galleria Sciarra."}
{"id": "2000142", "revid": "287204", "url": "https://it.wikipedia.org/wiki?curid=2000142", "title": "Ikkyu Sojun", "text": ""}
{"id": "2000144", "revid": "36426", "url": "https://it.wikipedia.org/wiki?curid=2000144", "title": "Acqua Virgo", "text": ""}
{"id": "2000145", "revid": "1568601", "url": "https://it.wikipedia.org/wiki?curid=2000145", "title": "Monti Satpura", "text": "I monti Satpura sono una catena di basse montagne e colline dell'India centrale. \nLa catena sorge nella parte orientale dello Stato del Gujarat vicino alla costa del Mar Arabico, si spinge verso est attraverso Maharashtra e Madhya Pradesh, e termina nello Stato del Chhattisgarh. I Satpura corrono paralleli alla catena dei monti Vindhya posti pi\u00f9 a nord, e queste due catene dividono idealmente l'India settentrionale dall'India meridionale (altopiano del Deccan). \nIl fiume Narmada \u00e8 incassato nella valle tra i Satpura e i Vindhya e scorre da est ad ovest verso il Mar Arabico. Il fiume Tapti trae origine dalle pendici meridionali dei Satpura e scorre verso occidente parallelo alla catena."}
{"id": "2000148", "revid": "54253", "url": "https://it.wikipedia.org/wiki?curid=2000148", "title": "Augusto Angioletti", "text": ""}
{"id": "2000149", "revid": "1870933", "url": "https://it.wikipedia.org/wiki?curid=2000149", "title": "JEF United Ichihara Chiba", "text": "Il \u00e8 una societ\u00e0 calcistica giapponese con sede a Ichihara, nella prefettura di Chiba. Attualmente milita nella J2 League\nFondata nel 1946 come sezione calcistica del circolo sportivo della Furukawa Electric con sede a Yokohama, dal 1965 fino al 2009 la squadra ha preso parte a tutte le edizioni della massima divisione nazionale facendo, di conseguenza, parte dei team fondatori della Japan Soccer League (in cui vi ha militato ininterrottamente dalla sua istituzione nel 1965 fino alla chiusura nel 1992 vincendo, nel 1976 e nel 1985-86, i suoi due titoli nazionali) e della J. League. \u00c8 inoltre la prima squadra giapponese a vincere, nella stagione 1986-87, un titolo continentale riservato alle squadre di club.\nStoria.\nIn origine questo club era noto come , fondato nel 1946 come squadra dell'omonima compagnia elettrica. Come Furukawa Electric Soccer Club ha vinto due Japan Soccer League, quattro Coppe dell'Imperatore e tre JSL League Cup. Il Furukawa si \u00e8 anche aggiudicato l'Asia Club Championship nella stagione 1986/87.\nSin dall'avvio dei campionati professionistici giapponesi, nel 1965, questa squadra ha sempre militato nella massima serie ed \u00e8 altres\u00ec l'unico club a non essere mai retrocesso.\nNel 1993, con l'avvio della J League, il nome del club venne modificato in \"JEF United Ichihara\". Faro di quella squadra era il centrocampista tedesco Pierre Littbarski.\nSul finire degli anni Novanta, il JEF stagnava costantemente nei bassifondi della classifica, ma con l'arrivo di Ivica Osim in panchina nel 2003 le cose cambiarono e la squadra ottenne un secondo, un terzo e due quarti posti. Come precedentemente detto, il 1\u00ba febbraio 2005, il club ha cambiato il proprio nome in \"JEF United Ichihara Chiba\".\nIl 16 luglio 2006, Osim lasci\u00f2 il JEF per andare ad allenare il Giappone; il successore fu Amar Osim, il figlio di Ivica. Amar Osim rimase alla guida della squadra fino alla fine della stagione 2007, conclusasi con un deludentissimo 13\u00ba posto.\nDopo 13 giornate nella stagione 2008, il nuovo manager Josip Ku\u017ee \u00e8 stato esonerato e al suo posto \u00e8 stato ingaggiato lo scozzese Alex Miller.\nLa Furukawa Electric non \u00e8 pi\u00f9 lo sponsor principale della squadra, ruolo oggi occupato dall Fuji Electric.\nColori e simboli.\nSimboli ufficiali.\nLo stemma.\nFino al 1992, il simbolo ufficiale della squadra era costituito da una zebra rampante, spesso inclusa in un cerchio bianco. In seguito fu adottato un simbolo includente, all'interno di uno scudo di colore rosso, giallo e verde, un cane Akita Inu stilizzato: il logo sub\u00ec una modifica nel 2005, quando furono eliminate le scritte \"JR East Furukawa Football Club\" che circondavano il cane e lo scudo fu bordato di verde.\nLa mascotte.\nLe mascotte del JEF United sono due cani di razza Akita Inu antropomorfi chiamati \"Jeffy\" (indossante la maglia numero 2) e \"Unity\" (pi\u00f9 giovane e indossante la maglia numero 9).\nSociet\u00e0.\nSponsor.\nParte anteriore\nManica\nSchiena\nCalzoncini\nStadio.\nLo stadio del JEF era l'Ichihara Seaside Stadium, ma dal 2005 il club ha scelto come casa il Fukuda Denshi Arena di Chiba."}
{"id": "2000150", "revid": "339392", "url": "https://it.wikipedia.org/wiki?curid=2000150", "title": "Forma Normale Congiunta", "text": ""}
{"id": "2000152", "revid": "599013", "url": "https://it.wikipedia.org/wiki?curid=2000152", "title": "Ra\u00fal Guti\u00e9rrez", "text": "Caratteristiche tecniche.\nGiocava come laterale destro.\nCarriera.\nGiocatore.\nClub.\nInizia nel CF Atlante di Citt\u00e0 del Messico nel 1989, rimanendovi fino al 1994, anno dei mondiali, in cui si trasferisce ai pi\u00f9 blasonati concittadini del Club Am\u00e9rica. Dopo cinque stagioni torna all'Atlante, poi nuovamente all'Am\u00e9rica e chiude la carriera nel 2002 al Club Le\u00f3n.\nNazionale.\nHa giocato dal 1991 al 1996 con la nazionale di calcio messicana, partecipando al .\nAllenatore.\nNel 2010 \u00e8 stato nominato commissario tecnico della Nazionale Under-17 messicana, in vista del Campionato mondiale di calcio Under-17 2011."}
{"id": "2000153", "revid": "1318658", "url": "https://it.wikipedia.org/wiki?curid=2000153", "title": "Riserva regionale San Giuliano", "text": "La riserva regionale San Giuliano \u00e8 un'area naturale protetta situata nei comuni di Matera, Miglionico e Grottole. La riserva occupa una superficie di 1000 ettari ed \u00e8 stata istituita con legge regionale n. 39 del 2000.\nStoria.\nLa storia della Riserva Naturale Orientata Oasi San Giuliano \u00e8 legata alla nascita dell'omonimo invaso artificiale creato per scopi irrigui dallo sbarramento del fiume Bradano negli anni tra il 1950 ed il 1957 grazie al programma economico di aiuti del piano Marshall. La presenza del lago ha attirato sin dal principio numerose specie di uccelli acquatici, rendendo necessarie iniziative volte alla tutela dell'area. Cos\u00ec nel 1976 il lago di San Giuliano \u00e8 diventato Oasi di protezione della fauna, e nell'anno successivo \u00e8 stato apposto il vincolo paesaggistico. Nel 1989 il WWF Italia ha ottenuto, tramite convenzione con il Consorzio di Bonifica di Bradano e Metaponto, concessionario dell'area, la gestione naturalistica, istituendo un'oasi. Dal 1991 il tratto della gravina del Bradano che si trova a valle dell'invaso \u00e8 entrato a far parte del Parco della Murgia Materana e quindi del Patrimonio mondiale dell'umanit\u00e0 UNESCO.\nInoltre la regione Basilicata, al fine di rafforzare le azioni di tutela, ha istituito nel 2000 una Riserva naturale orientata affidandola in gestione alla Provincia di Matera. \u00c8 stata dichiarata dal Ministero dell'Ambiente area SIC (Sito di interesse comunitario) ed area ZPS (Zona di protezione speciale); infine nel maggio 2003 \u00e8 stata inserita con decreto ministeriale nell'elenco delle zone umide italiane previste dalla Convenzione di Ramsar per la conservazione delle aree di interesse internazionale per la fauna acquatica.\nIl ritrovamento di una balena fossile.\nNell'agosto 2006 \u00e8 stato rinvenuto sulle sponde del lago uno scheletro fossile di balena risalente al pleistocene, lungo circa 27 metri. Negli anni successivi il fossile \u00e8 stato recuperato e trasferito in un laboratorio della Soprintendenza per il patrimonio storico, artistico e demoantropologico, in attesa di essere esposto nel museo archeologico nazionale Domenico Ridola di Matera, gli ultimi reperti sono stati raccolti nel 2011, e si trovano rinchiusi in casse di legno sistemate nel giardino del Museo, a cura della Sopraintendenza ai beni culturali, in attesa venga loro data una sistemazione espositiva con una tempistica non ancora definita.\nTerritorio.\nIl territorio della riserva comprende il lago vero e proprio, che si estende per circa 8 km\u00b2 ed ha una capacit\u00e0 di circa 100 milioni di metri cubi di acqua, e i tratti fluviali a monte e a valle del lago artificiale. La diga omonima, che ha un'altezza di 38,3 metri, \u00e8 ad una quota di massimo invaso di 101,6 .\nIl lago \u00e8 ricco di insenature, \u00e8 circondato da una fascia di rimboschimento, e la sponda sinistra, sul versante di Matera, \u00e8 pi\u00f9 pianeggiante e digrada pi\u00f9 leggermente verso il lago, mentre la sponda destra, sul versante di Miglionico e Grottole, \u00e8 pi\u00f9 ondulata e digrada pi\u00f9 ripidamente sul lago. Il tratto di fiume a monte del lago ha caratteristiche tipiche dell'ecosistema fluviale, mentre a valle dello sbarramento il fiume scorre in una gravina profonda a tratti anche 50 metri.\nFlora.\nNel tratto fluviale a monte dell'invaso la vegetazione tipica \u00e8 quella igrofila, con pioppi, salici e tamerici; tale tipo di vegetazione \u00e8 presente anche nel tratto a valle dello sbarramento sul fondo della gravina. Alla sommit\u00e0 delle pareti rocciose della gravina, invece, la vegetazione tipica \u00e8 quella xerofila. Intorno al lago la fascia di rimboschimento \u00e8 costituita prevalentemente da pino d'Aleppo, cipresso ed eucalipto, mentre tra il rimboschimento ed il lago emergono, a seconda dei livelli di acqua presenti nell'invaso, vasti prati periodicamente sommersi.\nFauna.\nGrande importanza ha all'interno della riserva la presenza dell'avifauna soprattutto durante lo svernamento e le migrazioni. Si contano infatti circa 180 specie di uccelli, molte delle quali sono classificate come specie rare. Tra le specie acquatiche vi sono aironi cinerini, garzette, svassi, folaghe. In inverno compaiono l'airone bianco maggiore, il cormorano, il moriglione, il fischione, la volpoca, l'oca selvatica e la rara moretta tabaccata.\nTra i rapaci sono comuni il nibbio reale, il nibbio bruno, la poiana, qualche esemplare di falco pescatore e tra le pareti della gravina qualche capovaccaio.\nTra i passeriformi \u00e8 da citare il pendolino, simbolo dell'oasi del WWF.\nInfine tra i mammiferi sono presenti l'istrice, il tasso, il gatto selvatico e la faina, oltre a qualche esemplare di lontra.\nNel corso degli anni sono avvenuti anche eventi ornitologici ritenuti eccezionali come ad esempio la presenza nell'autunno del 1989 della casarca (\"Tadorna ferruginea\"), raro esemplare di anatra, o lo svernamento completo, da novembre a marzo del 1994, di un adulto di pellicano (\"Pelecanus onocrotalus\"). A met\u00e0 dicembre del 1995 sono stati inoltre osservati per alcuni giorni 12 eleganti cigni reali (\"Cygnus olor\") in sosta nell'Oasi. Nel dicembre 2010 un esemplare della rarissima albanella pallida (\"Circus macrourus\") trovato ferito nei pressi del territorio di San Giuliano \u00e8 stato affidato al Centro Recupero Animali Selvatici della Riserva.\nIl lago artificiale \u00e8 stato interessato negli anni passati anche a ripopolamento, ovvero immissioni, di carpe, tinche, carassi, persico trota, persico sole, pesce gatto e triotti.\nAccessi.\nSi accede all'oasi dalla Contrada Diga di San Giuliano."}
{"id": "2000154", "revid": "547034", "url": "https://it.wikipedia.org/wiki?curid=2000154", "title": "Elaine Pagels", "text": "Biografia.\nLaureata nel 1965 all'universit\u00e0 di Stanford e sposata nel 1969 con il fisico teorico Heinz Rudolf Pagels, ottenne il dottorato di ricerca all'universit\u00e0 di Harvard, con uno studio sui codici di Nag Hammadi, e dal 1974 \u00e8 insegnante di religione nel Barnard College di New York.\nNel 1975, dopo aver studiato le Lettere di Paolo alla luce dello gnosticismo e del primo cristianesimo, scrisse \"The Gnostic Paul\", ove teorizza che Paolo sia stato una fonte dello gnosticismo con un'influenza sulle prime chiese cristiane tale da creare le apocrife \"Lettere pastorali\" \u2013 le due a Timoteo e la \"Lettera a Tito\" \u2013 a lui attribuite dai padri della Chiesa in modo da far credere che Paolo appoggiasse la loro interpretazione piuttosto che quelle gnostiche.\nIl suo studio dei Codici di Nag Hammadi sono alla base de \"I vangeli gnostici\" (1979), una introduzione alla raccolta degli stessi codici, che vinse i premi \u00abNational Book Critics Circle Award\u00bb e \u00abNational Book Award\u00bb, e fu inserito dalla \"Modern Library\" fra i 100 migliori libri del secolo. Come risposta polemica, l'istituto di tendenza conservatrice \u00abIntercollegiate Studies\u00bb lo classific\u00f2 tra i 50 peggiori libri del Novecento. \nLa Pagels vi accoglie la tesi di Walter Bauer, pubblicata nel 1934, deducendo che la Chiesa cristiana fu fondata in una societ\u00e0 attraversata da molte e contraddittorie ideologie: lo Gnosticismo non fu pertanto un movimento coeso e coerente, ma fu diviso da fazioni in polemica tra di loro e attrasse nelle sue file particolarmente le donne, a motivo della sua prospettiva egualitaria che le ammetteva alla partecipazione ai riti.\nNel 1982 Pagels divenne insegnante di \"Storia del cristianesimo primitivo\" nella Princeton University. Con i finanziamenti della \u00abMacArthur Foundation\u00bb, dal 1980 al 1985 esegu\u00ec ricerche i cui risultati espose nel \"Adam, Eve, and the Serpent\", ove esamina il mito della creazione e il suo ruolo nello sviluppo delle concezioni sessuali nell'Occidente cristiano. Come ne \"I vangeli gnostici\" , anche in \"Adam, Eve, and the Serpent\", Elaine Pagels esamina il modo con il quale le donne sono state considerate nella storia del Cristianesimo.\nNell'aprile 1987, il figlio Mark mor\u00ec dopo una malattia di cinque anni e l'anno dopo anche il marito Heinz scomparve in un incidente di montagna. Toccata profondamente da queste tragedie, la Pagels inizi\u00f2 una ricerca su \"L'origine di Satana\", libro che ipotizza che la figura di Satana fosse stata presa a pretesto dal cristianesimo ortodosso per demonizzare le altre correnti cristiane e il giudaismo.\nIl suo bestseller, \"Beyond Belief: The Secret Gospel of Thomas\" (2003), si concentra sulla pretesa delle religioni di possedere l'unica e autentica verit\u00e0: confrontando il \"Vangelo secondo Giovanni\" con il \"Vangelo di Tommaso\", la Pagels rileva come, mentre \"Giovanni\" sostenga che Ges\u00f9 sia la \u00abluce del mondo\u00bb, \"Tommaso\" insegni che \u00abvi \u00e8 una luce entro ogni persona che illumina l'universo intero. Se non brilla, c'\u00e8 la tenebra\u00bb. Tommaso condivide con altri cosiddetti \"insegnamenti segreti\" la convinzione che Ges\u00f9 non sia Dio, ma un maestro che cerca di scoprire la luce divina in ogni essere umano. La Pagels afferma che il vangelo secondo Giovanni sia stato scritto in confutazione di quello di Tommaso: Giovanni considera Tommaso un discepolo di poca fede che non riesce a credere senza vedere ed enfatizza molto il ruolo di Ges\u00f9 come centro della fede, che \u00e8 la base della maggior parte della tradizione del moderno cristianesimo. Al tempo delle persecuzioni, i padri della Chiesa costituirono il canone, il credo e la gerarchia ecclesiastica, sopprimendo in questo processo diverse fonti di spiritualit\u00e0 al fine di evitare ogni motivo di conflitto con la legge e la religione romana. Il libro della Pagels contiene anche una sua personale esplorazione del significato della perdita e della tragedia."}
{"id": "2000155", "revid": "247933", "url": "https://it.wikipedia.org/wiki?curid=2000155", "title": "Satpura", "text": ""}
{"id": "2000157", "revid": "302644", "url": "https://it.wikipedia.org/wiki?curid=2000157", "title": "Motori a 2 tempi", "text": ""}
{"id": "2000159", "revid": "126257", "url": "https://it.wikipedia.org/wiki?curid=2000159", "title": "Forum Suarium", "text": "Il Forum Suarium era il mercato della carne suina di Roma imperiale, collocato nella parte nord del Campo Marzio nella VII \"regio\" augustea, non lontano dall'attuale piazza Santi Apostoli.\nLa presenza del mercato ci \u00e8 tramandata da due iscrizioni databili all'inizio del II secolo (=31046, 9631) e in documenti pi\u00f9 tardi. L'amministrazione del luogo era sovrintesa dal prefetto o da un suo ufficiale ()."}
{"id": "2000162", "revid": "71433", "url": "https://it.wikipedia.org/wiki?curid=2000162", "title": "Mandy", "text": ""}
{"id": "2000163", "revid": "3082", "url": "https://it.wikipedia.org/wiki?curid=2000163", "title": "Stile germanico II", "text": ""}
{"id": "2000165", "revid": "599013", "url": "https://it.wikipedia.org/wiki?curid=2000165", "title": "Adri\u00e1n Ch\u00e1vez", "text": "Carriera.\nClub.\nDopo gli inizi al piccolo Atl\u00e9tico Espa\u00f1ol, passa al Club Necaxa di Aguascalientes, stabilendosi come portiere titolare. Nel 1985 si trasferisce brevemente al Club Le\u00f3n prima di diventare il portiere titolare dei giganti del Club Am\u00e9rica, con i quali gioca 356 partite di campionato in 10 stagioni. Nel 1996 \u00e8 all'Atl\u00e9tico Celaya, dove rimane per una sola stagione. Si ritira nel 2000 con la maglia del Club Le\u00f3n.\nNazionale.\nHa giocato dal 1988 al 1994 con la nazionale di calcio messicana, partecipando al , senza per\u00f2 mai scendere in campo in quanto considerato terzo portiere dietro a Jorge Campos e F\u00e9lix Fern\u00e1ndez."}
{"id": "2000166", "revid": "1543377", "url": "https://it.wikipedia.org/wiki?curid=2000166", "title": "Nicola Marchese", "text": "Biografia.\nNicola Marchese nasce a Trani il 6 ottobre 1858 dall'avvocato Giuseppe e dalla signora Marianna Antonacci. Avvocato e letterato, ha scritto numerose liriche ispirate a Roma, Perugia, Torino e ad altre citt\u00e0 italiane, nelle quali aveva errato dopo la morte della prima moglie, Evelina dei Baroni Dell'Agli-Cetti, sposata dopo lungo amore, nel 1884 e morta di colera con il piccolo figlio Peppino. Con la seconda moglie, Caterina (dei Conti di Lavagna) perde nuovamente il primogenito, Peppino, ed in seguito nascono le sue figlie amatissime rispettivamente a Roma nel 1894, Lydia, e a Perugia nel 1904 la piccola Renata. Viaggi e trasferimenti per lavoro lo incoraggiano a sviluppare il suo progetto poetico ispirato dalle bellezze delle citt\u00e0 italiane, dei loro monumenti e dei segni lasciati dalle vite precedenti da lui percepiti e narrati.\nIl suo stile classico, sul finire di un'epoca, verr\u00e0 presto soppiantato dalle nuove tendenze espressive e poetiche. La sua vita fu stroncata da una congestione cerebrale durante una pubblica lettura delle sue liriche a Roma, presso l'Accademia Archeologica, nel 1910. Lasci\u00f2 sole le due figlie a Roma gi\u00e0 orfane della madre Caterina ed un terzo figlio, Fulvio, di solo un anno nato dal terzo ed ultimo matrimonio del poeta con Amelia De Camillis di Civitaquana.\nAlcune delle liriche erano ispirate alle figlie, alla moglie Caterina e ai segni lasciati dal tempo sulle vestigia italiane. Libero pensatore, benestante e colto, affrancato dalla vita professionale da ricchezze e propriet\u00e0, della famiglia pare che fosse l'attuale palazzo sede del comune di Trani, si sposa innumerevoli volte.\nNicola Marchese era dell'idea che ci si reincarnasse ciclicamente insieme alle persone a noi care; "}
{"id": "2000174", "revid": "436907", "url": "https://it.wikipedia.org/wiki?curid=2000174", "title": "Deadmau5", "text": "Zimmerman produce un'ampia variet\u00e0 di stili all'interno del genere house e altre forme di musica elettronica. Zimmerman \u00e8 noto per aver lavorato a fianco di molti produttori, come Kaskade, Chris Lake, Wolfgang Gartner e ATTLAS. \u00c8 anche membro di alcune band, come BSOD e WTF?.\nBiografia.\nSua madre Nancy \u00e8 un'artista visiva, mentre suo padre Rodney \u00e8 un operaio della General Motors. \u00c8 il secondo di tre figli, essendo nato tra sua sorella maggiore Jennifer e suo fratello minore Chris. La sua discendenza include radici tedesche, svizzere e inglesi. Zimmerman si \u00e8 laureato alla Westlane Secondary School.\nLa sua carriera musicale \u00e8 iniziata a met\u00e0 degli anni 1990, con la quale ha iniziato a creare piccole melodie per chip, fino a evolversi influenzato da suoni trance e IDM. Prima di affermarsi come produttore discografico e dedicarsi a tempo pieno alla musica, Zimmerman ha lavorato per alcuni anni come programmatore informatico. \u00c8 noto per la sua concezione della musica e dell'evento live: numerose sono state le sue critiche a tutti gli altri produttori che si definiscono DJ (tra i tanti ha litigato pure con Afrojack). Si definisce un produttore e non sopporta essere chiamato DJ: ritiene infatti che il DJ non esista pi\u00f9, e che la vera bravura la si veda nello studio e nelle produzioni di canzoni che piacciano prima a chi le compone e poi a chi le ascolta (forte critica al mondo della musica commerciale ed ai siti di massa, come Beatport).\nNel 2005 fonda con il disc jockey Steve Duda il gruppo \"BSOD\" (Better Sounding on Drugs) e nel 2008 fonda con i disc jockey Steve Duda, Tommy Lee e DJ Aero il gruppo \"WTF?\".\nNel 2010 adotta un gatto che ha chiamato \"Meowingtons\". Il gatto \u00e8 diventato un marchio di molte opere correlate a deadmau5, difatti Zimmerman ha chiamato il suo tour mondiale del 2011 \"Meowingtons Hax Tour\" e ha persino messo il suo muso sulla copertina di \"Album Title Goes Here\". Zimmerman ha collaborato con \"Sol Republic\" per creare un marchio di cuffie ispirate a Meowingtons.\nZimmerman inizia a frequentare Lindsey Evans poco dopo averla incontrata agli \"MTV Video Music Awards 2010\" nel settembre 2010. Evans si \u00e8 trasferita a Toronto per convivere con lui. Tuttavia, un anno dopo Zimmerman annuncia la separazione. Nel settembre del 2012, Zimmerman inizia a frequentare Kat Von D, con cui, dopo aver brevemente rotto nel novembre 2012, riaccende rapidamente la relazione. Il 15 dicembre 2012, Zimmerman si propone a Von D su Twitter e annuncia che si sarebbero sposati nell'agosto del 2013 con un matrimonio a tema acquatico. Nel giugno 2013, Von D annuncia tuttavia di aver posto fine al loro fidanzamento. Dal 12 agosto 2017 al 7 giugno 2021 Zimmerman ha un rapporto coniugale con la fidanzata Kelly Fedoni.\nAlla fine del 2012 appare su YouTube un demo realizzato da Zimmerman nel 1995 intitolato \"Can't Remember the Name\" conferma che questa \u00e8 stata la prima traccia che abbia mai prodotto, ma ha anche dichiarato che non ha mai avuto una pubblicazione ufficiale.\nCarriera.\n1999-2006: Dred and Karma, \"Get Scraped\" e \"Vexillology\".\nIl singolo in vinile \"I Don't Want No Other\", pubblicato come \"Dred and Karma\" (gruppo fondato nel 1999 con Derek Caesar), \u00e8 la prima uscita ufficiale di Zimmerman.\nIl primo remix che Zimmerman abbia mai realizzato viene rilasciato nel 2002, ed \u00e8 quello di una canzone della band \"Revenge of the Egg People\", intitolata \"I'm Electric.\"\nZimmerman pubblica il suo album di debutto nel 2005, intitolato \"Get Scraped\" sotto l'etichetta discografica indipendente \"ZOOLOOK\". Le demo \"Just Before 8bit\", \"Nice Try, Kiddo\" e \"Uploading and Downloading\" contenute in \"Project 56\" (una raccolta di demo prodotte da Zimmerman poi rilasciata ufficialmente nel 2008) sono state completate e rilasciate nell'album. Le demo (sempre contenute in \"Project 56\") \"Bored of Canada\", \"Intelsat\" e \"I Forget\" riappaiono nell'album, insieme a \"The Oshawa Connection\" di \"deadmau5 Circa 1998-2002\" (una compilation poi pubblicata nel 2006 sotto lo pseudonimo di \"Halcyon441\").\nNel 2006, Zimmerman pubblica il suo secondo album in studio \"Vexillology\" sotto Play Records. Il titolo dell'album prende il nome dallo studio delle bandiere. Questo album \u00e8 stato il primo ad includere l'influenza tech-house di Zimmerman. Un anno pi\u00f9 tardi, sotto la stessa label, pubblica il suo primo EP \"Full Circle\".\n2007\u20132008: mau5trap e \"Random Album Title\".\nNel 2007, Zimmerman decide di creare la sua etichetta discografica: la mau5trap, sotto la quale ha pubblicato il suo terzo album in studio \"Random Album Title\" insieme a Ultra Records.\nNel 2008, Zimmerman lascia la Play Records. Tuttavia, grazie al suo contratto, la label \u00e8 stata in grado di rivendicare la propriet\u00e0 dei brani che aveva realizzato durante il periodo in cui aveva firmato. Ci\u00f2 ha portato al rilascio della serie di compilation \"At Play\".\n2009\u20132011: \"For Lack of a Better Name\" e \"4x4=12\".\nNel 2009, ha pubblicato il suo quarto album in studio \"For Lack of a Better Name\" sotto Ultra Records; l'album contiene due delle canzoni pi\u00f9 popolari di Zimmerman: \"Ghosts 'n' Stuff\" e \"Strobe\".\nIl 16 agosto 2010, Zimmerman ha vinto gli \"MTV Video Music Awards 2010\" come miglior DJ House e gli \"MTV PUSH\" come artista della settimana. Ha espresso la sua gratitudine nei confronti di Lady Gaga e David Guetta per aver portato la musica house nella scena pop e aprirgli la strada al mainstream. Agli awards, si \u00e8 esibito con Jason Derulo e Travie McCoy\nNel 2010, pubblica il suo quinto album in studio \"4x4=12\" sotto Ultra Records.\n2012: \"&gt; album title goes here &lt;\".\nNel 2012, Zimmerman ha annunciato il suo sesto album in studio \"&gt; album title goes here &lt;\". Nel dicembre dello stesso anno, Fuse ha nominato \"Professional Griefers\" una delle 40 migliori canzoni del 2012.\n2013\u20132014: \"while(1&lt;2)\".\nNel 2013, Zimmerman elimina tre anni di musica dal suo account SoundCloud, sostituendoli con l'EP \"7\". Le tracce di questo EP prendono il nome dalle traduzioni latine dei sette peccati capitali.\nSempre nel 2013, Zimmerman ha firmato con Astralwerks, un'etichetta discografica basata esclusivamente sulla musica elettronica. Zimmerman ha ammesso: \"Ho trovato un posto che sa cosa fare della mia musica\".\nNel 2014, Zimmerman con queste parole annuncia sul suo account Twitter che il suo tanto atteso nuovo e settimo album in studio \u00e8 completo: \"In poche parole... ho finito il mio album oggi: 2 dischi, 2 continious mixes, 25 tracce e qualcosa di cui sono orgoglioso.\", ha annunciato poi tramite il suo sito che l'album sar\u00e0 intitolato \"while(1&lt;2)\" e che sar\u00e0 pubblicato a giugno dello stesso anno.\n2016: \"W:/2016ALBUM/\".\nA fine 2016, Zimmerman pubblica il suo ottavo album in studio e primo esclusivamente rilasciato sotto la sua label: \"W:/2016ALBUM/\". Il titolo fa riferimento alla posizione dell'album sul suo computer. L'album \u00e8 composto da tracce prodotte con un Prophet 10, un sintetizzatore che Zimmerman ha acquistato prima della pubblicazione dell'album. L'album include anche brani su cui stava lavorando dal 2015.\nHa annunciato alla fine del 2016 che avrebbe pubblicato una raccolta composta da brani prodotti tra la fine degli anni novanta e i primi anni 2000. Questo si \u00e8 rivelato essere \"Stuff I Used to Do.\", uscito a inizio 2017.\n2017-2019: \"mau5ville, Polar\" e il \"cubev3\" Tour.\nNel 2017, Zimmerman ha iniziato un tour chiamato \"Lots of Shows in a Row\" con il suo nuovo stage \"cubev2.1\" per promuovere \"W:/2016ALBUM/\". Ha iniziato in Nord America per due mesi e poi nel resto del mondo fino ad ottobre dello stesso anno.\nNel luglio 2018, Zimmerman pubblica l'EP ', contenente, oltre alle proprie tracce, anche tracce prodotte da Getter e i GTA. Seguiranno i successivi ' e tra novembre 2018 e febbraio 2019. Il 25 gennaio 2019, Netflix pubblica il film \"Polar\" assieme alla soundtrack omonima prodotta da Zimmerman, contenente tracce originali e rivisitazioni di tracce contenute in \"while(1&lt;2)\". Nell'agosto 2019, Zimmerman inizia il \"cubev3\" Tour, in cui si esibisce all'interno di un gigantesco cubo rotante formato da pannelli LED (terza versione del cubo gi\u00e0 presentato nel 2010 al Coachella e la sua seconda versione mostrata nel 2017 durante il \"Lots of Shows in a Row\" Tour). Nel novembre 2019 Zimmerman pubblica la trilogia di singoli \"SATRN / COASTED / FALL\", pezzi progressive house e techno suonati esclusivamente durante il \"cubev3\" Tour.\n2020: La reunion dei BSOD e Fortnite.\nNell'aprile 2020 Zimmerman ha annunciato la reunion dei BSOD assieme a Steve Duda con un EP intitolato \"No Way, Get Real\" e un mix di un'ora pubblicato sul suo canale YouTube. Nel maggio 2020 ha partecipato alla premi\u00e8re del Party Royale di Fortnite assieme ai colleghi Dillon Francis e Steve Aoki con un DJ set di 15 minuti. Nello stesso mese, Zimmerman pubblica il singolo \"Pomegranate\" con i Neptunes (duo di produttori formato da Pharrell Williams e Chad Hugo) che dovrebbe essere il singolo anticipatore dei rispettivi nuovi album; mentre a novembre pubblica il singolo \"Bridged by a Lightwave\" in collaborazione con la cantante canadese Kiesza.\nOrigine dello pseudonimo.\nLa storia inizia quando Zimmerman sta chattando con un amico sul suo computer, fino a quando si spegne inaspettatamente. Quindi Zimmerman inizia a smontare il suo computer e trova un topo morto al suo interno. Zimmerman diviene allora noto come \"the dead mouse guy\" (il ragazzo del topo morto) tra i suoi amici. Cos\u00ec prova a cambiare il suo nome in \"deadmouse\" in una chat room online, ma il nickname \u00e8 troppo lungo, quindi lo abbrevia in \"deadmau5\" (maus in tedesco vuol dire topo, e ha la stessa pronuncia inglese, il 5 simboleggia una S).\nZimmerman ha creato il logo noto come \"mau5head\" mentre imparava come utilizzare il software di modellazione 3D. Il logo appare in molti design diversi ed \u00e8 stato mostrato sulla copertina della maggior parte degli album di Zimmerman, con l'eccezione di \"Vexillology\" (fino alla sua riedizione). Gli \u00e8 stata data l'idea di indossare un casco basato sul logo da uno dei suoi amici, Jay Gordon. In un'intervista con CBC Television, Zimmerman ha dichiarato di voler che il suo logo diventi un'icona. I fan partecipano spesso ai concerti di Zimmerman sfoggiando la propria copia della mau5head. Si \u00e8 esibito per la prima volta sul palco con una mau5head nel gennaio del 2008 ad Halifax, in Nuova Scozia. Ha creato il suo sito ufficiale e ha iniziato a produrre con lo pseudonimo di \"deadmau5\" nel 2002."}
{"id": "2000176", "revid": "1833487", "url": "https://it.wikipedia.org/wiki?curid=2000176", "title": "Simonetta Martone", "text": "Biografia.\nHa frequentato la Facolt\u00e0 di Lingue orientali presso l'Universit\u00e0 di Napoli, poi si \u00e8 diplomata alla Scuola per Interpreti di Firenze. Nel 1984 ha studiato giornalismo all'Universit\u00e0 \"Paul Val\u00e9ry\" di Montpellier. In seguito ha lavorato come traduttrice e interprete per alcune case editrici. Nel 1984 ha iniziato pure a collaborare per la Rai sia come autrice che come conduttrice di alcuni programmi radiofonici, fra cui \"Bella Italia\" su RadioDue.\nNel 1988 \u00e8 entrata nella redazione di \"Samarcanda\", condotto da Michele Santoro, su RaiTre, dove ha lavorato fino al 1992, occupandosi come produttrice dei servizi esterni e delle interviste in studio.\nNel 1993 Angelo Guglielmi le affida l'ideazione di un nuovo programma che condurr\u00e0 insieme a Maurizio Mannoni \"Ultimo minuto\", programma in onda il sabato sera su RaiTre, che raccontava casi di salvataggi in extremis;. Condurr\u00e0 il programma per tutte le sue cinque edizioni, l'ultima delle quali da sola. , nello stesso anno ha condotto anche una puntata del programma \"Mai dire Gol\" su Italia 1 con la Gialappa's Band il 7 aprile 1997. Tutti i week end dal 1997 al 1999 ha condotto, insieme a Tiberio Timperi, \"Mattina in famiglia\" e \"Mezzogiorno in famiglia\"; negli stessi anni ha condotto \"Vent'anni\" con Andrea Roncato e dal settembre 1999 il programma d'attualit\u00e0 \"Prima - La cronaca prima di tutto\" con Filippo Gaudenzi, nel pomeriggio di RaiUno.\nNegli anni successivi ha lavorato prevalentemente come autrice e ideatrice di programmi televisivi, tra i quali \"Indovina chi viene a cena\", \"Quinto Potere\", \"3, 2, 1 Baila\", \"Tintoria\", \"Sugo\", \"il Bello, il Brutto e il Cattivo\", \"Wanted\" (con la societ\u00e0 di produzione che ha con il suo ex marito Gregorio Paolini, la Hangar), \"Metropoli\", \"Aggratis!\", \"Brothers in Army\", \"Un mondo a 45 giri (la storia della RCA)\".\nScrive e produce tre documentari su Napoli: \"Inferno\", \"Vesuvio\", \"I sangui di Napoli\".\nHa scritto alcuni libri: \"Oltre Samarcanda\" per la Sperling &amp; Kupfer, \"Le cento regole d'oro\" per la Arnoldo Mondadori Editore ed \"Ultimo Minuto\" per la Eri.\nFa un cameo nel film di Paolo Virz\u00ec \"Caterina va in citt\u00e0\" e prende parte al cortometraggio di Giulio Manfredonia \"Tanti auguri\".\nVita privata.\nHa avuto una lunga relazione sentimentale con Michele Santoro.\nSi \u00e8 sposata nel 2005 con l'autore televisivo Gregorio Paolini, da cui si \u00e8 separata nel 2013. Insieme hanno avuto un figlio."}
{"id": "2000185", "revid": "131358", "url": "https://it.wikipedia.org/wiki?curid=2000185", "title": "Circensi", "text": ""}
{"id": "2000186", "revid": "599013", "url": "https://it.wikipedia.org/wiki?curid=2000186", "title": "Miguel Mej\u00eda Bar\u00f3n", "text": "Ha allenato il a .\nCarriera.\nHa allenato diverse squadre in Messico, come il Pumas UNAM, il e l'Atlante. Durante il periodo compreso tra la Copa Am\u00e9rica 1993 e la Copa Am\u00e9rica 1995 ha allenato il , giungendo in finale della Copa Am\u00e9rica 1993. L'ultima squadra che ha allenato \u00e8 stata il Pumas UNAM."}
{"id": "2000188", "revid": "149485", "url": "https://it.wikipedia.org/wiki?curid=2000188", "title": "Affido condiviso", "text": ""}
{"id": "2000190", "revid": "104265", "url": "https://it.wikipedia.org/wiki?curid=2000190", "title": "Episodi di Pushing Daisies (seconda stagione)", "text": "Negli Stati Uniti, la seconda stagione \u00e8 stata trasmessa dal 1\u00ba ottobre 2008 al 13 giugno 2009, sul canale americano ABC.\nA causa dei bassi ascolti riportati, sono stati prodotti solamente 13 episodi, gli ultimi tre dei quali, sono stati trasmessi prima in altri paesi, tra cui India, Germania e Italia.\nIn Italia, la seconda stagione \u00e8 stata trasmessa dal 25 febbraio all'8 aprile 2009 su Joi, canale pay della piattaforma Mediaset Premium.\nBzz!\nEmerson viene ingaggiato dal vedovo Dusty Fitz la cui moglie, modella presso una societ\u00e0 produttrice di prodotti in miele, \u00e8 stata uccisa apparentemente da uno sciame d'api assassino. Per investigare Emerson si avvale come al solito dell'aiuto di Ned e Chuck, che si infiltrer\u00e0 nell'azienda dove la vittima lavorava per scoprire come e perch\u00e9 \u00e8 stata uccisa.\nNel frattempo Olive si allontana dal Pie Hole, per ritirarsi in un convento dove poter riflettere sui segreti di cui \u00e8 venuta a conoscenza, su consiglio della zia Lily. Chuck lascia l'appartamento di Ned per spostarsi in quello che prima occupava Olive.\nIl circo.\nGeorgeann Heaps incarica Emerson di ritrovare la figlia, apparentemente scappata di casa. In genere Emerson tratta solo casi di omicidio, ma poich\u00e9 \u00e8 stato anche lui padre (perse la figlia a seguito di un divorzio), decide di accettare il caso. Le indagini lo conducono a un circo, dove sono avvenuti dei misteriosi decessi, quindi avvalendosi dell'aiuto di Ned e Chuck riuscir\u00e0 a trovare il colpevole degli omicidi e a ritrovare la ragazza scomparsa, riconsegnandola alla madre sana e salva. Nel frattempo Lily convince Olive a rimanere nel convento, dove sembra adattarsi molto bene.\nBrutte abitudini.\nNel convento dove Olive \u00e8 ospitata una suora muore cadendo dal campanile. Tutte le sorelle pensano si tratti di suicidio, ma Olive che aveva stretto un rapporto di amicizia con la deceduta, decide di chiamare Emerson per indagare chiedendogli di non avvisare Ned e Chuck. Invece Emerson si presenta in convento proprio con Ned e Chuck, simulando di essere un ispettore inviato dal Vaticano. Dopo le indagini si scoprir\u00e0 che in realt\u00e0 non si \u00e8 trattato di un suicidio, ma nemmeno di un omicidio, bens\u00ec di un tragico incidente. Nel frattempo Olive rivela il segreto che l'ha costretta a trasferirsi in quel convento a Ned, che a sua volta, una volta ritornati tutti a casa, riferisce a Chuck, che apprende cos\u00ec la verit\u00e0 sull'identit\u00e0 della madre, accogliendo la notizia con lacrime (a suo dire) di gioia. Terminata la vicenda Olive decide di lasciare il convento e ritornare al Pie Hole.\nProfessione amico.\nEmerson viene contattato per indagare sulla morte di un \"accompagnatore\" che lavora presso un'agenzia che offre \"migliori amici\" a chi non ne ha. Inoltre Emerson Cod riceve anche un'inaspettata visita: la madre Calista Cod, anch'essa investigatrice. Avvalendosi dell'aiuto di Olive e Chuck che si fanno assumere sotto copertura presso l'agenzia dove lavorava la vittima, si scoprir\u00e0 che l'assassino \u00e8 proprio il direttore della stessa agenzia.\nOlive e Chuck, che sono diventate coinquiline, sembrano anche essere diventate molto amiche provocando un po' di gelosia in Ned.\nI Dim Sum hanno perso qualcosa.\nIl cuoco di un ristorante cinese muore, apparentemente per un incidente, nella sua cucina. Tuttavia Emerson riceve misteriosamente un biglietto di aiuto (si scoprir\u00e0 pi\u00f9 avanti da parte della figlia della vittima) che lo invita ad indagare sull'accaduto. Emerson, con l'aiuto di Ned, Olive e Chuck (queste ultime si improvviseranno cameriere cinesi per infiltrarsi sul luogo dell'omicidio), scoprir\u00e0 che nel ristorante si svolgevano incontri clandestini di gioco d'azzardo e il cuoco, anche lui scommettitore, \u00e8 stato ucciso per \"debiti non pagati\": per recuperare soldi persi aveva promesso in sposa la figlia ad un giocatore, ma si opponeva alla realizzazione di tale matrimonio.\nDurante le indagini Emerson si imbatte in Simone (donna addestratrice di cani che aveva gi\u00e0 conosciuto in una vecchia indagine), anche lei giocatrice nel ristorante, di cui si innamora e con cui avr\u00e0 anche un incontro amoroso.\nNel frattempo Ned riceve al Pie Hole la visita di un misterioso uomo, Dwight Dixon, che afferma di stare cercando suo padre, suo presunto ex amico. Olive e Chuck colgono l'occasione per convincere Ned a cercare, dopo oltre 20 anni, informazioni sulla sua famiglia: verr\u00e0 fuori che il padre ha avuto 2 figli in un altro matrimonio, abbandonando anch'essi come aveva fatto con Ned.\nOh,oh,oh... \u00e8 una magia!\nI fratellastri di Ned, che si occupano di spettacoli di illusionismo, invitano Ned, Emerson, Olive e Chuck ad un loro spettacolo, in cui si esibiscono con il loro maestro, il famoso Great Hermann, che \u00e8 anche il padre adottivo che li ha accuditi dopo l'abbandono del padre. Il sign. Hermann durante lo spettacolo ingaggia Emerson perch\u00e9 qualcuno starebbe cercando di uccidere i suoi animaletti usati negli spettacoli, in realt\u00e0 si scoprir\u00e0 che l'obiettivo del criminale non erano gli animali, ma Hermann stesso, che viene ucciso durante uno spettacolo sabotato. L'assassino \u00e8 un suo aiutante che si occupava proprio di animali.\nNel frattempo Dwight Dixon fa visita alle sorelle Vivian e Lily, chiedendo informazioni sul padre di Chuck suscitando sospetti in Lily e facendo innamorare Vivian.\nRobbing Hood.\nUn avvocato assume Emerson per indagare sulla morte di un suo cliente, Gustav Hoffer, apparentemente vittima di una rapina andata male. I sospetti principali ricadono sulla moglie, che sembrava amare il marito solo per il sostanzioso patrimonio economico posseduto, ma in realt\u00e0 si scoprir\u00e0 che si \u00e8 trattato di un incidente: Gustav Hoffer aveva ingaggiato un moderno \"Robin Hood\" per farsi rubare tutti i suoi averi, in modo da poter testare se la moglie lo amasse veramente. Durante la finta rapina per\u00f2 Gustav aveva avuto ripensamenti e durante un diverbio con il finto rapinatore \u00e8 rimasto incidentalmente ucciso.\nNel frattempo la visita di Dwight Dixon alle sorelle Charles fa preoccupare Ned, Olive e Chuck, poich\u00e9 Dwight aveva incontrato al Pie Hole Chuck. Cos\u00ec, quando Dwight Dixon fa intuire di aver riconosciuto Chuck come nipote (morta) di Vivian, Ned e Chuck decidono di risvegliare per 1 minuto il padre di Chuck per conoscere le reali intenzioni di Dwight.\nGara di cucina.\nNed riporta in vita il padre di Chuck, e lo lascia da solo con Chuck per poter scambiarsi in un minuto l'affetto che manca da 20 anni. Ma in quel minuto Chuck imbroglia Ned facendo rimanere in vita suo padre oltre il fatidico minuto (al suo posto morir\u00e0 Dwight Dixon, che si era appostato al cimitero aspettando proprio Chuck) e portandolo poi di nascosto in una vecchia casa situata vicino alle sue zie. Nel frattempo Ned e Olive partecipano ad una gara di cucina, dove uno dei concorrenti, il colonnello Likkin, viene ucciso. Ned con l'aiuto di Olive riesce a risolvere il caso e anche a vincere il concorso. Alla fine dell'episodio Ned scopre quanto fatto da Chuck e dopo averla perdonata fa conoscenza col signor Charles.\nLa leggenda di Merle McQuoddy.\nLa custode del faro Papen County Lighthouse, la signora McQuoddy, viene uccisa e suo figlio ingaggia Emerson per scoprire l'assassino. I sospetti della polizia ricadono sul marito (ormai non pi\u00f9 in buoni rapporti con la moglie e che si nasconde per paura d'esser arrestato), ma Emerson, con l'aiuto di Ned, Olive e Chuck riesce a svelare il vero assassino: un'ammiratrice gelosa dell'amante della signora McQuoddy. Nel frattempo il padre di Chuck propone a suo figlia di andarsene da Ned, per il suo bene, ma quando questa rifiuta il signor Charles scappa via.\nI norvegesi.\nLa zia Vivian fa visita a Emerson e gli chiede di cercare Dwight Dixon, ma dopo che questo ha rifiutato, sar\u00e0 costretta ad ingaggiare la concorrenza di Emerson: \"I norvegesi\". Emerson, Ned e Chuck, anche con la collaborazione di Olive che si finger\u00e0 aiutante dei norvegesi, riusciranno a non far rivelare la vera sorte toccata a Dixon e a far credere, anche a Vivian, che Dixon sia un trafficante d'armi fuggito dopo aver profanato le tombe di Chuck e suo padre. Il segreto custodito da Chuck, Ned ed Emerson rimane cos\u00ec inviolato, soprattutto grazie ad un misterioso personaggio, che dona il suo determinante aiuto. I protagonisti della storia pensano che si tratti del padre di Chuck, ma in realt\u00e0 nel finale dell'episodio si riveler\u00e0 essere il padre di Ned.\nUna vetrina allestita a morte.\nDopo quanto accuduto al padre di Chuck, Ned si convince che il suo potere porta guai e decide di non usarlo. Cos\u00ec Emerson accetter\u00e0 un incarico avvalendosi del solo aiuto di Chuck. I due si occupano dell'assassinio delle allestitrici di vetrine di un famoso negozio di alta moda. Nel frattempo Ned si vedr\u00e0 costretto ad aiutare Olive a far rifugiare dalla polizia due vecchi amici, ovvero gli accusati responsabili, ma innocenti, del sequestro di Olive da bambina, appena evasi. Ned riuscir\u00e0 a impedire alla polizia di arrestare i due evasi solo grazie al suo potere, resuscitando per un minuto un rinoceronte. Realizza cos\u00ec di dover continuare ad usare i suoi poteri e si precipita da Emerson e Chuck, dove, resuscitando come al solito le vittime, confermer\u00e0 l'identificazione dell'assassino: il titolare dello stesso negozio.\nAcqua e potere.\nIl costruttore di una diga viene ucciso e la sorella invita Emerson a trovare l'assassino. Emerson conosce personalmente sia la vittima (ex rivale in amore) sia la probabile assassina (la madre di sua figlia), che obbliga Emerson a scagionarla in cambio di poter rivedere la bambina. Nel frattempo, nonostante l'arrabbiatura per non aver saputo per tempo della sua figlia, Simone decide di rimanere accanto ad Emerson, che riuscir\u00e0 a trovare il vero assassino e a rivedere cos\u00ec, anche se solo di sfuggita, la bambina. Anche Ned, Chuck e Olive aiuteranno l'investigatore in questo momento delicato.\nIl tonfo.\nQuesto \u00e8 l'ultimo conclusivo episodio dell'intera storia. Lily e Vivian decidono di andare, in memoria dei vecchi tempi, all'Acquacade, dove incontrano le loro storiche rivali. Durante lo spettacolo per\u00f2 qualcosa va storto e uno squalo inghiotte interamente una delle esibizioniste. A Lily e Vivian viene proposto cos\u00ec di sostituire la coppia vittima dell'incidente, e queste accettano. Ned, Emerson e Olive (Chuck per non essere riconosciuta dovr\u00e0 rimanere a casa) si fingeranno loro aiutanti per capire se \u00e8 stato davvero solo un incidente o se la morte della nuotatrice \u00e8 stata premeditata. Si scoprir\u00e0 che in realt\u00e0 \u00e8 stato un omicidio, organizzato dal marito della sorella della vittima per dare maggiore visibilit\u00e0 alla moglie. La moglie tuttavia, rimasta senza collega e con la carriera compromessa, per ripicca, confessa a Vivian che Lily ha avuto un figlio. Vivian, furiosa, decide di cacciare Lily di casa, ma proprio mentre sta attuando ci\u00f2, Ned e Chuck decidono di presentarsi da loro per mettere fine al loro segreto; Olive decide, per cercare di dimenticare i sentimenti per Ned, di provare ad avere una relazione con lo spasimante imbalsamatore d'uccelli amico di Ned; Emerson, che inizia una stabile relazione con Simone, riceve la tanto attesa visita di sua figlia."}
{"id": "2000191", "revid": "149466", "url": "https://it.wikipedia.org/wiki?curid=2000191", "title": "Cavalier Baiardo", "text": ""}
{"id": "2000192", "revid": "729019", "url": "https://it.wikipedia.org/wiki?curid=2000192", "title": "Buru (Indonesia)", "text": "Buru \u00e8 un'isola nella provincia di Maluku dell'Indonesia. Si trova a ovest delle isole Ambon e Seram. Il principale villaggio e porto \u00e8 Namlea sulla costa nordest. Durante il periodo dell'ex-Presidente Suharto, che istitu\u00ec il regime amministrativo del \"Nuovo Ordine\", Buru venne designata per ospitare una prigione usata per trattenere migliaia di prigionieri politici. Mentre era in custodia a Buru, lo scrittore Pramoedya Ananta Toer scrisse i romanzi del Buru Quartet.\nGeografia.\nCon 9.505\u00a0km\u00b2, Buru \u00e8 la terza maggiore isola tra le isole Molucche. Il centro dell'isola \u00e8 montagnoso, con una pianura costiera dove vive circa l'80% dei suoi abitanti. L'elevazione maggiore \u00e8 il Gunung Kaplamada, con un'altitudine di 2.729\u00a0m. Importanti prodotti di quest'isola sono l'ebano, il teak, il sago, e la palma da cocco.\nStoria.\nL'isola di Buru venne identificata nel XIV secolo, grazie al manoscritto dei Majapahit, i. \"Nagarakretagama\", come la \"Hutan Kadali\" (l'isola con dense foreste) nell'area orientale delle Molucche, vicina ad Ambon (L'isola delle spezie). Prima di essere colonizzata dagli olandesi, Buru si trovava sotto la sfera d'influenza del regno dell'isola Ternate. L'isola venne occupata dalla Compagnia olandese delle Indie orientali (VOC) nel 1658. I colonizzatori deportarono una gran parte della popolazione dai loro villaggi dell'entroterra verso la pianura costiera, dove potevano essere pi\u00f9 strettamente controllati. Nel XIX secolo, quando alla VOC venne sottratto il controllo formale, e l'isola posta sotto un governatore, e dunque sotto la sovranit\u00e0 dei Paesi Bassi, gli olandesi affidarono a dei leader nativi denominati \"raja\", la gestione delle questioni locali sull'isola.\nCampo di prigionia (1965-1998).\nBuru divenne parte dell'Indonesia dopo l'indipendenza della grande nazione nel 1950. Durante l'amministrazione del Presidente Suharto (1965-1998), l'isola divenne un luogo di detenzione, con un grande campo di concentramento che ospitava comunisti e altri dissidenti politici. Nel 1977, circa 14.000 prigionieri erano reclusi sull'isola. Il pi\u00f9 famoso tra questi era l'autore Pramoedya Ananta Toer. Dal momento che gli era stata negata carta e penna, compose e memorizz\u00f2 le storie che sarebbero diventate la sua opera \"Buru Quartet\", raccontandole ad altri prigionieri, e facendo che cos\u00ec si tramandassero all'esterno una volta liberati.\nCultura.\nGli isolani di Buru fanno una chiara distinzione tra la maggioranza delle popolazioni costiere e il piccolo numero di montanari. La popolazione della regione costiera in genere \u00e8 di fede Islamica, e circa un terzo \u00e8 considerata indigena, mentre il resto sono immigrati. Comunque nell'intendimento locale, esiste un'ampia definizione di immigranti, dal momento che molte di queste famiglie son vissute in Buru per molte generazioni dal momento del loro trasferimento da qualche altra isola delle Molucche. Esiste anche una popolazione di giavanesi transmigranti che sono emigrati sull'isola sin dagli anni sessanta. La piccola popolazione di montanari che resiste sulle montagne differisce dalle popolazioni costiere per il fatto che non sono Musulmani, e che hanno interazioni sociali limitate con le popolazioni costiere e con quelle delle isole vicine."}
{"id": "2000193", "revid": "131358", "url": "https://it.wikipedia.org/wiki?curid=2000193", "title": "Circense", "text": ""}
{"id": "2000194", "revid": "116944", "url": "https://it.wikipedia.org/wiki?curid=2000194", "title": "San Lorenzo Confessore", "text": ""}
{"id": "2000197", "revid": "28592", "url": "https://it.wikipedia.org/wiki?curid=2000197", "title": "Bertinoro di Romagna", "text": ""}
{"id": "2000204", "revid": "436907", "url": "https://it.wikipedia.org/wiki?curid=2000204", "title": "Portami via (Le Vibrazioni)", "text": "Portami via \u00e8 un singolo del gruppo Le Vibrazioni. Fa parte del terzo album della band milanese, Officine meccaniche, uscito nel novembre del 2006.\nDescrizione.\nIl brano ha una caratteristica tutta propria rispetto al resto dell'album, compare infatti il theremin usato da Francesco Sarcina in diverse parti del pezzo.\nVideo musicale.\nIl video del brano \u00e8 stato girato in un anfiteatro ed \u00e8 stato votato come miglior video musicale italiano nella stagione 2006-2007.\nPer la prima volta compare con il resto della band Marco Trentacoste, gi\u00e0 produttore della band e componente dei Deasonika, subentrato successivamente come chitarrista negli spettacoli live."}
{"id": "2000206", "revid": "964", "url": "https://it.wikipedia.org/wiki?curid=2000206", "title": "I Classici di Walt Disney (seconda serie)", "text": ""}
{"id": "2000207", "revid": "726373", "url": "https://it.wikipedia.org/wiki?curid=2000207", "title": "Il cane", "text": "Il cane (\"The Hound\") \u00e8 un racconto horror dello scrittore statunitense Howard Phillips Lovecraft, uno dei primi a far parte del Ciclo di Cthulhu. Scritto nel settembre 1922, fu pubblicato per la prima volta nel febbraio 1924 sulla rivista Weird Tales. Bench\u00e9 egli stesso odiasse apertamente questa storia, \u00e8 di fatto considerata molto importante perch\u00e9 in questo racconto lo scrittore cita per la prima volta il Necronomicon, il libro maledetto scritto dall'arabo pazzo Abdul Alhazred, ed \u00e8 da questo momento in poi che incomincia a tessere lo sfondo comune per le storie del \"terrore cosmico\".\nTrama.\nLa storia \u00e8 raccontata come uno sguardo retrospettivo da parte di uno dei due protagonisti, che racconta degli avvenimenti che hanno condotto alla morte il suo amico St. John e alla decisione del suo suicidio. I due amici, conviventi, annoiati dalla banalit\u00e0 della vita quotidiana, incominciano a cercare sempre pi\u00f9 nuovi stimoli prima nell'arte dei movimenti culturali estetici e romantici, poi nella letteratura simbolista, fino ad arrivare alla conoscenza dell'occulto e alla negromanzia. Escono di notte nei cimiteri a dissotterrare tombe e collezionano resti umani e oggetti legati ai miti esoterici. Un giorno ai due, mai sazi di nuovi brividi, giunge la notizia di una tomba sul cui proprietario circolavano voci di stregoneria e su cui aleggia ancora l'ombra del male. I due partono subito per i Paesi Bassi, dove si trova il cimitero, e trovano la tomba. Dissotterrano il corpo e trovano sul cadavere (insolitamente ben conservato dopo quattro secoli) uno strano medaglione, su cui \u00e8 rappresentato un animale che ricorda vagamente un cane alato e che loro riconoscono come una delle creature citate nel Necronomicon: il guardiano dei morti. Il medaglione entra a far parte della loro collezione ma attorno ai due uomini incominciano ad avvenire strani fatti: avvertono presenze misteriose intorno alla loro tenuta e, di notte, nella loro casa e sentono spesso il verso orribile di una bestia che solo lontanamente ricorda un cane. Finch\u00e9 un giorno, per strada, St. John viene attaccato e ucciso brutalmente, il suo amico pu\u00f2 solo vederlo morire tra le proprie braccia per le orrende ferite lasciate dalla bestia. Non potendo pi\u00f9 negare la verit\u00e0, l'uomo, gi\u00e0 provato, riparte intenzionato a restituire il medaglione, ma durante il viaggio gli viene rubato da alcuni ladri. Quando apprende dai giornali che questi sono stati uccisi come accaduto al suo amico, torna, mosso dalla disperazione, al cimitero e scoperchiando ancora la tomba vede che lo scheletro ha tra le mani il medaglione e, attaccati al corpo, pezzi di carne dei poveri malcapitati che ha ucciso. Dopo una fuga dissennata, recuperata la lucidit\u00e0, si toglie la vita con un colpo di pistola."}
{"id": "2000209", "revid": "118176727", "url": "https://it.wikipedia.org/wiki?curid=2000209", "title": "Vasilij Andreevi\u010d Tropinin", "text": "Biografia.\nVasilij nacque servo della gleba del conte von M\u00fcnnich nel villaggio di Korpovo, allora nel governatorato di Novgorod, e in seguito fu trasferito al conte Morkov come parte della dote della figlia di von M\u00fcnnich. Fu inviato a San Pietroburgo per studiare pasticceria. Tuttavia, mentre apprendeva questo mestiere, Tropinin assisteva segretamente a lezioni gratuite di pittura all'Accademia Imperiale delle Arti. \nNel 1799, il suo padrone gli permise di studiare all'Accademia come studente non graduato (\"Postoronny u\u010denik\"). Frequent\u00f2 le lezioni di Stepan Sem\u00ebnovi\u010d \u0160\u010dukin e fu sostenuto dal presidente dell'Accademia Aleksandr Sergeevi\u010d Stroganov. Nel 1804 l'opera di Tropinin \"Ragazzo che soffre per la morte di un passero\" fu esposta alla mostra dell'Accademia e fu notata dalla zarina Marija F\u00ebdorovna.\nAgli albori di questo successo, il conte Morkov convoc\u00f2 Tropinin perch\u00e9 tornasse alla sua tenuta in Ucraina. Tropinin fu impiegato come pasticcere e lacch\u00e8. Tuttavia il padrone cambi\u00f2 presto opinione e lo incaric\u00f2 di copiare opere di pittori europei e di eseguire ritratti della famiglia Morkov. Tropinin rimase circa vent'anni in Ucraina, e molte sue opere di questo periodo hanno come tema la gente e i paesaggi ucraini.\nLa opere pi\u00f9 notevoli di questo periodo sono il \"Ritratto di A. I. Tropinina\", la moglie dell'artista (1809), il \"Ritratto di Arsenij Tropinin\", figlio dell'artista (1818) e il ritratto dello storico e scrittore Nikolaj Karamzin (1818).\nAccademico.\nNel 1823, all'et\u00e0 di 47 anni, Troponin si affranc\u00f2 dalla servit\u00f9 della gleba e si trasfer\u00ec a Mosca. In quello stesso anno present\u00f2 i suoi quadri \"La merlettaia\", \"Il mendicante\" e il ritratto dell'artista Skotnikov all'Accademia Imperiale delle arti, conseguendo cos\u00ec il certificato ufficiale di pittore (\"Svobodnyj chudo\u017enik\"). Finalmente, nel 1824 fu accolto come accademico.\nDal 1833 diresse i pubblici corsi d'arte di Mosca, che in seguito diedero origine alla Scuola di pittura, scultura e architettura di Mosca. Nel 1843 fu nominato membro onorario della Societ\u00e0 d'arte di Mosca. Mor\u00ec nel 1857 e fu sepolto nel cimitero di Vagan'kovo. Dipinse nel corso della sua vita pi\u00f9 di 3 000 ritratti, di cui alcuni sono esposti al Museo Tropinin, aperto a Mosca nel 1969.\nFu membro della Massoneria. "}
{"id": "2000216", "revid": "28592", "url": "https://it.wikipedia.org/wiki?curid=2000216", "title": "Vasilij Andrejevi\u010d Tropinin", "text": ""}
{"id": "2000217", "revid": "28592", "url": "https://it.wikipedia.org/wiki?curid=2000217", "title": "Vasily Tropinin", "text": ""}
{"id": "2000225", "revid": "123403307", "url": "https://it.wikipedia.org/wiki?curid=2000225", "title": "I Classici di Walt Disney", "text": "I Classici di Walt Disney, successivamente rititolata I Classici Disney, \u00e8 una serie a fumetti antologica che ripropone storie Disney gi\u00e0 pubblicate sul settimanale \"Topolino\"; ha esordito nel 1957 ed \u00e8 stato pubblicato fino al 1989 dalla Arnoldo Mondadori Editore; poi dalla Walt Disney Company Italia fino al 2013 e infine dalla Panini Comics. Nel 2018 la seconda serie ha superato i 500 numeri pubblicati ininterrottamente dal 1977. Le copie della prima serie hanno raggiunto quotazioni ragguardevoli per un fumetto, arrivando a superare i per una copia ben tenuta dei primi numeri.\nStoria editoriale.\nLa collana \u00e8 composta da tre serie: la prima pubblicata dal 1957 al 1976 e composta da 71 albi; la seconda pubblicata dal 1977 al maggio 2019 e composta da 510 albi; la terza pubblicata da giugno 2019.\nLa prima serie ristampava storie gi\u00e0 pubblicate sul settimanale \"Topolino\" aggiungendovi un prologo di poche pagine e delle tavole a fumetti di collegamento appositamente sceneggiate da Gian Giacomo Dalmasso e disegnate da vari autori come Giovan Battista Carpi, Giuseppe Perego, Romano Scarpa con Giorgio Cavazzano, Marco Rota con Romano Peirano e Giancarlo Gatti e con copertine di Perego, Carpi e Gatti. I primi 58 numeri sono privi di numerazione e presentano ognuno un titolo diverso; i primi tre vennero editi annualmente a dicembre 1957, 1958 e 1959 come supplementi a \"Topolino\"; dal n. 4 (luglio 1960) vennero editi privi di una periodicit\u00e0 fissa (da luglio e dicembre) mentre dal n. 8 (aprile 1962) vennero editi tre numeri all'anno fino al n. 22, luglio 1966, quando la serie divent\u00f2 quadrimestrale; fino alla conclusione della prima serie con il n. 71, la testata venne edita come supplemento a \"Gli Albi di Topolino\" o a \"Topolino\" mantenendosi mensile o bimestrale.\nLa seconda serie esord\u00ec nel 1977 e nei numeri dispari fino al n. 67 ristamp\u00f2 alcuni volumi gi\u00e0 apparsi nella prima serie, spesso con copertine diverse. Dal n. 128 la grafica della copertina venne aggiornata e venne inserito il sottotitolo \"Le pi\u00f9 Belle Storie Disney\"; a partire dal n. 186 del maggio 1992 la testata venne modificata in \"I Classici Disney\", cambi\u00f2 di nuovo la grafica di copertina, il sottotitolo divenne \"Le pi\u00f9 Belle Storie\" e non comparve pi\u00f9 un titolo diverso per ogni numero. La seconda serie raggiunge, nel 2018, i 500 numeri e si conclude dopo 510 uscite mensili a maggio 2019, per ricominciare dal numero uno il mese successivo, passando a una periodicit\u00e0 bimestrale e reintroducendo l'espediente, abbandonato sin dal 1981, del prologo e delle tavole di raccordo.\nPrima serie.\nLa numerazione sul dorso di ogni volume \u00e8 presente solo dal n\u00b0 59 al n\u00b0 71.\nSeconda serie.\nI volumi numeri dispari fino al n\u00b0 67 sono ristampe di volumi gi\u00e0 pubblicati nella prima serie. A partire dal n\u00b0 186 la serie prese il nome de \"I Classici Disney e\" i volumi non hanno pi\u00f9 un titolo proprio."}
{"id": "2000226", "revid": "28592", "url": "https://it.wikipedia.org/wiki?curid=2000226", "title": "Vassily Tropinin", "text": ""}
{"id": "2000227", "revid": "287204", "url": "https://it.wikipedia.org/wiki?curid=2000227", "title": "Convegno ecclesiale nazionale", "text": "I Convegni ecclesiali nazionali sono un importante momento di incontro dei vescovi della Conferenza Episcopale Italiana. Nati nel 1976 si sono succeduti ogni dieci anni. L'idea originaria era quella di un momento di profonda riflessione per tradurre nella realt\u00e0 italiana lo spirito del Concilio Vaticano II.\nQuest'ultimo infatti si era chiusa da pochi anni, inaugurando un forte rinnovamento concettuale internamente alla Chiesa cattolica. Intanto sul piano laico in Italia veniva approvata la legge sul divorzio e le ideologie secolariste e/o di stampo marxista, che propugnavano un mondo migliore solamente attraverso l'azione politica, ponevano l'urgenza di attualizzare le novit\u00e0 conciliari adeguandole alla realt\u00e0 italiana.\nRoma 1976 - \"Evangelizzazione e promozione umana\".\nTenutosi a Roma dal 30 ottobre al 4 novembre 1976, il primo Convegno nazionale della Chiesa italiana si apr\u00ec alla presenza di 2500 partecipanti sotto la presidenza dell'allora presidente della CEI, il cardinale Antonio Poma.\nVennero discussi vari temi, partendo dall'interrogativo principale circa il ruolo della Chiesa nel mondo, pur in una prospettiva trascendente.\nNei documenti conclusivi venne richiamata l'impossibilit\u00e0 di un'evangelizzazione efficace senza la partecipazione delle persone, laici e religiosi. Quindi la Chiesa era chiamata a sviluppare le strutture necessarie alla partecipazione alla vita sociale del paese, con una particolare attenzione al coinvolgimento dei poveri e degli emarginati. Di fronte alla nascita di varie correnti interne alla Chiesa (si pensi alle comunit\u00e0 di base o alla teologia della liberazione), viene riaffermato il pluralismo come una ricchezza, ferma restando la coerenza al messaggio evangelico.\nIl convegno risent\u00ec anche delle passioni politiche che infiammavano l'Italia degli anni settanta, e temi come il lavoro, la giusta retribuzione, la giustizia sociale e l'impegno politico dei cattolici vennero sviluppati grandemente.\nLa conclusione del convegno non produsse alcun documento unitario da parte dei vescovi.\nLoreto 1985 - \"Riconciliazione cristiana e comunit\u00e0 degli uomini\".\nIl secondo Convegno ecclesiale nazionale si tenne a Loreto dal 9 al 13 aprile 1985. Prosegue fin dal titolo la riflessione sul rapporto tra la Chiesa e la comunit\u00e0 umana: il paese infatti stava faticosamente uscendo dagli anni bui del terrorismo, e forte era la domanda di un periodo di riconciliazione sociale. Gli anni ottanta si erano aperti all'insegna del soggettivismo e del relativismo etico, come derive del secolarismo, mentre da oltreoceano si faceva largo il reaganismo\".\nI lavori si articolarono in 26 commissioni, che affrontarono i temi della coscienza personale, della mediazione educativa, della riconciliazione nella Chiesa, e del rapporto tra la Chiesa e il Paese in tale cammino di riconciliazione.\nSi parl\u00f2 a lungo e vivacemente di Chiesa locale; di associazioni e movimenti, che caratterizzarono il grosso del dibattito; della famiglia, con le sue forze e le sue debolezze; ed infine degli spazi di partecipazione all'interno della Chiesa e di pluralismo culturale.\nDue mesi dopo la fine del Convegno il presidente della CEI, cardinal Anastasio Ballestrero promulg\u00f2 una nota pastorale per raccogliere e rilanciare il messaggio di Loreto. Se il compito primario della Chiesa rimase l'evangelizzazione, le modalit\u00e0 per attuarla erano varie, da una sostanziale riscoperta della vita interiore dei fedeli alla vita di comunione (anche fra le diverse Chiese), e soprattutto ad una rinnovata partecipazione dei non consacrati alla vita della Chiesa, attraverso la promozione dei ministeri, la formazione ed un rilancio delle strutture partecipative (ad es. i consigli parrocchiali).\nPalermo 1995 - \"Il Vangelo della carit\u00e0 per una nuova societ\u00e0 in Italia\".\nIl terzo Convegno della Chiesa italiana si tenne a Palermo dal 20 al 24 novembre 1995, alla presenza di 2.300 delegati e circa 400 giornalisti. Come riportato nelle tracce preparatorie, la citt\u00e0 venne scelta poich\u00e9 qui \"\"\u2026 (erano) sono accaduti alcuni degli avvenimenti pi\u00f9 drammatici e inquietanti del nostro recente passato\", con un evidente riferimento alla guerra di mafia che aveva insanguinato l'isola e non solo nei primi anni novanta.\nCogliendo il mutamento dei tempi, in un'Italia oramai uscita dalla stagione del terrorismo e delle divisioni politiche violente e dalla guerra fredda, ma anche dalla stagione di materialismo che sembrava aver connotato gli anni ottanta il tema sembrava riprendere la necessit\u00e0 di ricostruire una societ\u00e0 su basi nuove, rilanciando il vangelo. I cinque ambiti su cui si confrontarono i delegati furono la cultura e la comunicazione sociale, l'impegno sociale e politico, amore preferenziale per i poveri, la famiglia, i giovani. \u00c8 facile cogliere in queste tematiche alcuni dei cavalli di battaglia del pontificato di Giovanni Paolo II. Proprio il pontefice conferm\u00f2 queste esigenze nell'omelia tenuta durante la messa da lui presieduta il 23 novembre nello stadio della citt\u00e0, sostenendo che non era pi\u00f9 \"il tempo della semplice conservazione dell'esistente, ma della missione\".\nImportante fu ancora l'affermazione del papa circa il fatto che \"la chiesa non deve e non intende coinvolgersi con alcuna scelta di schieramento politico o di partito\", frase tanto pi\u00f9 importante in quanto pronunciata all'indomani del crollo della Democrazia Cristiana e nella delicata e discussa evoluzione del paese dalla prima alla seconda repubblica. Venne cos\u00ec legittimato il pluralismo politico dei cristiani in Italia, chiarendo che ci\u00f2 non avrebbe significato affatto \"'una diaspora culturale dei cattolici\".\nLa necessit\u00e0 di ritrovare un nuovo spirito evangelico, adatto ai tempi mutati, venne palesata con la nota pastorale della CEI \"Con il dono della carit\u00e0 dentro la storia. La Chiesa in Italia dopo il Convegno di Palermo\", pubblicata nel maggio 1996. In essa i vescovi parlarono di una nuova evangelizzazione, fondata sul \"Vangelo della carit\u00e0\", \"consapevolmente attenta alla cultura del nostro tempo, per aiutarlo a liberarsi dei suoi limiti e a sprigionare le sue virtualit\u00e0 positive\"\".\nLa svolta \"ruiniana\".\nIl \"progetto culturale della Chiesa in Italia\", una prospettiva di pastorale missionaria, rivolta a formare una mentalit\u00e0 cristiana, presentato dal cardinal Camillo Ruini nella conclusione dei lavori, fu una sostanziale presa d'atto che i cattolici italiano erano ormai una minoranza in Italia, tornata ad essere terra di missione. Per tale motivo, e nell'assenza di quella che per cinquant'anni era stata la copertura \"politica\" della Chiesa in Italia \u2013 la DC \u2013 imponeva una presenza diretta dei cattolici, soprattutto sul piano culturale, nelle diverse articolazioni della societ\u00e0, agendo soprattutto in seno alle formazioni politiche affinch\u00e9 assumessero fra i loro principi la dottrina sociale della Chiesa.\nIl credente non avrebbe potuto considerare compatibile con la propria fede \"ogni idea o visione del mondo\", e nemmeno partecipare a \"forze politiche e sociali che si oppongano, o non prestino sufficiente attenzione, ai principi della dottrina sociale della Chiesa sulla persona e sul rispetto della vita umana, sulla famiglia, sulla libert\u00e0 scolastica, la solidariet\u00e0, la promozione della giustizia e della pace\". La sfida divenne quindi quella di creare luoghi di confronto per i cattolici impegnati in politica, al fine di esercitare quello che venne chiamato il \"discernimento comunitario\"\".\nVerona 2006 - \"Testimoni di Ges\u00f9 risorto, speranza del mondo\".\nIl IV Convegno ecclesiale nazionale di Verona, dal titolo \"Testimoni di Ges\u00f9 risorto, speranza nel mondo\", si \u00e8 svolto dal 16 al 20 ottobre 2006 nella citt\u00e0 veneta, partecipanti 2700 delegati, tra cui 11 cardinali, 222 vescovi, 608 sacerdoti, 41 diaconi, 322 tra religiosi e religiose, 15 consacrati laici e 1275 laici. In cinque giorni di comunione e preghiera, i rappresentanti qualificati di tutte le comunit\u00e0 ecclesiali italiane si sono confrontati sulla realt\u00e0 sociale, politica e culturale odierna.\nL'evento si \u00e8 proposto come nuovo impulso allo slancio missionario scaturito dal Grande Giubileo del 2000 e come verifica del cammino pastorale svolto dalla Chiesa italiana nel primo decennio del terzo millennio.\nTema portante di quest'appuntamento \u00e8 stato quello della cosiddetta \"questione antropologica\", sempre pi\u00f9 legata alla \"questione sociale\". La domanda di fondo verteva attorno alla possibilit\u00e0 per i cristiani italiani di quale servizio offrire al Paese in quanto testimoni di speranza, quanto e come incidere ed essere presenti nel tessuto della societ\u00e0. Tale testimonianza cristiana, secondo la traccia preparatoria del Convegno, dovrebbe prestare attenzione a cinque grandi aree dell'esperienza personale e sociale, chiamate \u201ci cinque ambiti\u201d.\nEssi furono: la vita affettiva, il lavoro e la festa, la fragilit\u00e0 umana, la tradizione, la cittadinanza. Gli ambiti hanno una valenza antropologica che interpella ogni uomo, credente o non credente, chiamato a misurarsi per dare un senso alla propria esistenza.\nCruciale fu la prolusione tenuta da Papa Benedetto XVI alla Fiera di Verona, un discorso durato un'ora ed un quarto in cui il pontefice, pur affermando che la Chiesa non intende essere \"\"un agente politico\", affid\u00f2 ai laici la \"responsabilit\u00e0\" di essere cittadini, di \"agire in ambito politico per costruire un giusto ordine nella societ\u00e0\". La sfida qualificante del primo decennio del nuovo secolo era la \"nuova ondata di illuminismo e di laicismo, per la quale sarebbe razionalmente valido soltanto ci\u00f2 che \u00e8 sperimentabile e calcolabile, mentre sul piano della prassi la libert\u00e0 individuale viene eretta a valore fondamentale al quale tutti gli altri dovrebbero sottostare\"\". Il pontefice ribad\u00ec quindi il dovere della Chiesa di indicare ai laici il rischio di leggi che contraddicono valori e principi \"radicati nella natura dell'essere umano\", citando chiaramente il \"\"rischio di scelte politiche e legislative\" legittimanti forme di amore ritenute deboli e deviate, \"unioni diverse dalla famiglia fondata sul matrimonio\", leggi che non tutelano la vita dal concepimento alla morte.\nIl Papa parl\u00f2 anche dei \"molti e importanti uomini di cultura\" non credenti ma sensibili al \"rischio di staccarsi dalle radici cristiane della nostra civilt\u00e0\", identificandoli come possibili interlocutori.\nIn quest'ultima affermazione molti videro ancora una volta l'affermazione della linea del cardinal Ruini, identificata dai critici come un mix di pressione sulla classe politica per bloccare le leggi non gradite alla gerarchia ecclesiastica, affermazione della \u00abvisione antropologica\u00bb cristiana, valorizzazione del rapporto con i \"teocon\", e gestione centralizzata della Cei.\nFirenze 2015 - \"In Ges\u00f9 Cristo il nuovo umanesimo\".\nIl V Convegno ecclesiale nazionale di Firenze, dal titolo \"In Ges\u00f9 Cristo il nuovo umanesimo\", si svolge dal 9 al 13 novembre 2015 presso la Fortezza da Basso e in alcuni luoghi sacri e istituzioni culturali del capoluogo toscano. All'incontro parteciperanno circa 2500 delegati, inviati dalle diocesi e dalle aggregazioni laicali italiane. Al Convegno partecipa anche Papa Francesco nella giornata di mercoled\u00ec 10 novembre 2015.\nL'\"Invito\" e la \"Traccia\"\n\u00abIl 5\u00ba Convegno \u2013 scrive nell\"Invito\" il presidente del Comitato preparatorio, l'arcivescovo di Torino S.E. Mons. Cesare Nosiglia \u2013 affronter\u00e0 il trapasso culturale e sociale che caratterizza il nostro tempo e che incide sempre pi\u00f9 nella mentalit\u00e0 e nel costume delle persone, sradicando a volte principi e valori fondamentali per l'esistenza personale, familiare e sociale. L'atteggiamento che deve ispirare la riflessione \u00e8 quello a cui richiama quotidianamente papa Francesco: leggere i segni dei tempi e parlare il linguaggio dell'amore che Ges\u00f9 ci ha insegnato. Solo una Chiesa che si rende vicina alle persone e alla loro vita reale, infatti, pone le condizioni per l'annuncio e la comunicazione della fede\u00bb. In base alle numerose risposte all\"Invito\", il Comitato preparatorio ha predisposto un nuovo e pi\u00f9 corposo testo \u2013 La \"Traccia\" \u2013, al fine di stimolare un coinvolgimento diffuso verso il Convegno da parte di tutte le Chiese locali e la societ\u00e0 civile. La \"Traccia\" rileva anzitutto che dal mondo cristiano, diocesi, associazioni e movimenti, emerge un'immagine del Paese diversa da quella presentata dai media sempre con toni pessimistici. Si avverte nelle azioni messe in campo un 'di pi\u00f9' che segna la differenza, pur rispettando gli sforzi compiuti da altri: un 'di pi\u00f9' vissuto nella gratuit\u00e0 e nella coralit\u00e0 con le quali si affrontano i problemi. Le caratteristiche dell'umanesimo messo in atto dalle realt\u00e0 locali sono quattro: 1) \"un umanesimo in ascolto\", ovvero consapevole dell'inadeguatezza delle forze, ma con \u00abun di pi\u00f9\u00bb di umanit\u00e0 che viene dalla fede e dalla condivisione. 2) \"un umanesimo concreto\", cio\u00e8 incarnato: pur condividendo il senso di fragilit\u00e0, le comunit\u00e0 rispondono alla rassegnazione gettando semi di speranza con progetti reali. 3) \"un umanesimo plurale e integrale\", ovvero non monolitico, bens\u00ec \"prismatico\", \"poliedrico\", fondato sulla \"convivialit\u00e0 delle differenze\"; 4) \"un umanesimo d'interiorit\u00e0 e trascendenza\", secondo cui l'umanit\u00e0 si gioca soprattutto nel rapporto intimo con Dio e la spiritualit\u00e0, attraverso la riflessione, la preghiera, l'affidamento a Lui.\nLe cinque \"vie\"\nLa \"Traccia\" suggerisce cinque vie (ispirate all'esortazione apostolica di Papa Francesco \"Evangelii gaudium\"), sintetizzate da altrettanti verbi, perch\u00e9 l'Umanesimo non \u00e8 un modello astratto ma un'opera da compiere, nella concretezza della vita quotidiana; un processo pi\u00f9 che un 'prodotto': 1) \"Uscire\": \u00e8 il movimento fondamentale, preliminare a ogni altro. Senza uscire (da s\u00e9 prima di tutto) non si incontra, non si accoglie, non si vede la realt\u00e0. 2) \"Annunciare:\" oggi c'\u00e8 bisogno di parole e gesti che sappiamo trasmettere la gioia del Vangelo con la testimonianza pi\u00f9 con la predicazione, su tutti i territori, compresi quelli digitali. 3) \"Abitare\": da sempre la dimensione della fede \u00e8 inscritta nelle nostre citt\u00e0 e paesi. Il cattolicesimo si \u00e8 sempre immerso nel territorio attraverso una presenza solidale, gomito a gomito con tutte le persone, specie le pi\u00f9 fragili. 4) \"Educare\": l'educazione \u00e8 diventata una vera e propria emergenza, perch\u00e9 la cultura odierna vuole affrancarsi da ogni tradizione e scardinare ogni limite. Soprattutto, occorre educare a compiere scelte responsabili. Famiglia e scuola sono indebolite, ma rimangono sempre una valida risorsa. 5) \"Trasfigurare\": il cristiano \u00e8 sempre chiamato a trasfigurare la realt\u00e0 che lo circonda, cominciando da se stesso: il divino traspare nell'umano e questo si trasfigura in quello.\nL'icona biblica\n\u00abMc 1,21-34\u00bb \u00e8 il testo biblico scelto come punto di riferimento unitario del convegno. Si tratta della \"Giornata di Ges\u00f9 a Cafarnao\": essa esprime bene i contenuti fondamentali del nuovo umanesimo in Ges\u00f9 Cristo poich\u00e9 rivela come il Signore si sia fatto carico della vera e piena promozione dell'uomo. In questa pagina sono narrate quelle \"azioni\" di Ges\u00f9 che rappresentano una traccia per la Chiesa italiana, la quale grazie a quei verbi riscopre in Ges\u00f9 il nuovo umanesimo: \"educare\" (l'insegnamento di Ges\u00f9 in sinagoga), \"uscire\", per \"annunciare\" (come Ges\u00f9 ha fatto, uscendo dall'edificio sacro ed entrando in una casa e poi, ancora, attraversando la citt\u00e0 e la regione), ma per \"abitare\" un luogo \u2013 divenendo partecipe della sua vita \u2013 senza mancare di \"trasfigurare\" ogni umanit\u00e0 con la preghiera (comunitaria, come quella sinagogale di Ges\u00f9, e personale, il mattino seguente).\nL'inno\nL'inno ufficiale del 5\u00ba Convegno Ecclesiale Nazionale, intitolato \"Cristo, maestro di umanit\u00e0\" \u00e8 stato composto da suor Anna Maria Galliano su invito della CEI; la musica \u00e8 di Mons. Marco Frisina, vincitore del concorso indetto dalla CEI, a cui hanno preso parte diversi musicisti. Il ritornello recita \u00abCristo, Maestro di umanit\u00e0, splendida icona di Dio e dell'uomo, noi ti acclamiamo, Signore Ges\u00f9: tu sei la grazia e la verit\u00e0\u00bb; nelle strofe torna ripetutamente l'espressione \u00abNoi pellegrini\u00bb, per evidenziare il cammino dell'uomo nella storia e il suo compitato di portatore del Vangelo per le strade del mondo.\nIl logo\nIl segno grafico che identifica il 5\u00ba Convegno Ecclesiale Nazionale \u00e8 stato identificato al termine di un concorso pubblico intitolato \"Un logo per Firenze 2015\", realizzato attraverso l'ausilio della pagina Facebook ufficiale del Convegno. Al contest hanno partecipato 200 proposte, inviate da tutta Italia da soggetti di tutte le et\u00e0, a partire dalle classi elementari. Le dieci proposte finaliste selezionate dal Comitato preparatorio sono state sottoposto al voto degli utenti. Fra le tre proposte pi\u00f9 votate, la Giunta del Comitato preparatorio ha selezionato come opera vincitrice il logo disegnato dai creativi dell'agenzia fiorentina \"Borgoognissantitre. \u00ab\"La proposta selezionata tra le tre pi\u00f9 votate, nella sua semplicit\u00e0 da disegno a mano libera, esprime bene il doppio movimento di \"salire\" verso la croce per poter \"uscire\" nel mondo. Le frecce, che rappresentano i cinque colori dell'anno liturgico, si prestano altrettanto bene a suggerire le cinque vie \"dinamiche\" di umanizzazione, suggerite nell'ultima parte della traccia (uscire, annunciare, abitare, educare, trasfigurare) e a indicare la dimensione dell'accompagnarsi a vicenda che sono la cifra distintiva della chiesa di papa Francesco. Quella che, nonostante le sue fatiche e anche le sue ferite, fin da oggi si vuole festeggiare\u00bb.\nLa comunicazione 2.0\nPer la prima volta nella storia dei Convegni ecclesiali nazionali il Comitato preparatorio ha attivato forme di coinvolgimento delle realt\u00e0 locali con l'ausilio delle tecnologie digitali basate sul web 2.0. Al sito www.firenze2015.it, inaugurato il 23 gennaio 2015, e concepito secondo il modello partecipativo del blog multiutente, si affiancano una pagina Facebook, un account Twitter e un canale YouTube, curati da una redazione creata in seno all'Ufficio Nazionale per le Comunicazioni Sociali della CEI."}
{"id": "2000228", "revid": "2184720", "url": "https://it.wikipedia.org/wiki?curid=2000228", "title": "Antonio Mario Tamburro", "text": "Si \u00e8 laureato in Chimica Industriale nel 1962 presso l'Universit\u00e0 degli Studi di Padova.\n\u00c8 stato Professore Ordinario di Chimica Organica dal 1986 ed \u00e8 stato preside della facolt\u00e0 di Scienze MM. FF. NN. presso l'Universit\u00e0 degli Studi della Basilicata dal 1986 al 1998 e successivamente dal dicembre 2001 al febbraio 2003.\nNel 2002 \u00e8 stato insignito della Laurea Honoris Causa dall'Universit\u00e0 di Reims, Champagne-Ardenne, Francia.\nHa ricoperto la carica di Rettore presso l'Universit\u00e0 degli Studi della Basilicata dal 9 giugno 2006 fino alla sua morte improvvisa, avvenuta a causa di una grave malattia il 23 giugno 2009 presso l'ospedale San Carlo di Potenza."}
{"id": "2000229", "revid": "28592", "url": "https://it.wikipedia.org/wiki?curid=2000229", "title": "Tropinin", "text": ""}
{"id": "2000230", "revid": "42179", "url": "https://it.wikipedia.org/wiki?curid=2000230", "title": "Sqlite", "text": ""}
{"id": "2000236", "revid": "1543377", "url": "https://it.wikipedia.org/wiki?curid=2000236", "title": "Municipalit\u00e0 locale di Greater Letaba", "text": "Greater Letaba \u00e8 una municipalit\u00e0 locale (in inglese Greater Letaba Local Municipality) appartenente alla municipalit\u00e0 distrettuale di Mopani della provincia del Limpopo in Sudafrica.\nIl suo territorio si estende su una superficie di ed \u00e8 suddiviso in 26 circoscrizioni elettorali (\"wards\"). Il suo codice di distretto \u00e8 LIM332.\nGeografia fisica.\nConfini.\nLa municipalit\u00e0 locale di Greater Letaba confina a nord con quella di Makado (Vhembe), a nord e a est con quella di Greater Giyani, a sud con quelle di Greater Tzaneen e Ba-Phalaborwa e a ovest con quella di Molemole (Capricorn)."}
{"id": "2000239", "revid": "304418", "url": "https://it.wikipedia.org/wiki?curid=2000239", "title": "Harakiri", "text": ""}
{"id": "2000245", "revid": "1543377", "url": "https://it.wikipedia.org/wiki?curid=2000245", "title": "Gran Premio d'Argentina 1954", "text": "Il Gran Premio d'Argentina 1954 fu la prima gara della stagione 1954 del Campionato mondiale di Formula 1, disputata il 17 gennaio sul Circuito di Buenos Aires.\nLa manifestazione fu vinta da Juan Manuel Fangio su Maserati, seguito da Nino Farina e Jos\u00e9 Froil\u00e1n Gonz\u00e1lez su Ferrari."}
{"id": "2000250", "revid": "729019", "url": "https://it.wikipedia.org/wiki?curid=2000250", "title": "Malattia policistica renale autosomica dominante", "text": "La malattia policistica renale autosomica dominante, detta pi\u00f9 brevemente malattia policistica renale dell'adulto o semplicemente rene policistico dell'adulto, \u00e8 una delle forme di malattia policistica renale. Si tratta di una malattia ereditaria caratterizzata dal progressivo sviluppo, all'interno di entrambi i reni, di numerose cisti che, sostituendosi al tessuto funzionante, determinano nel giro di alcuni anni, una insufficienza renale.\nLe cisti renali semplici, che possono essere uniche o multiple, sono relativamente comuni e non hanno carattere evolutivo, pertanto vanno distinte dalla malattia policistica che ha invece un decorso inevitabilmente progressivo.\nQuesta malattia colpisce approssimativamente 1 su 400-1000 nati vivi rappresentando pi\u00f9 del 5% dei casi di IRC che richiedono il trapianto o la dialisi.\nEreditariet\u00e0.\nLa malattia policistica del rene si trasmette ereditariamente come carattere autosomico dominante con una penetranza del 100%. \u00c8 pertanto utile, nei giovani congiunti di primo grado di un paziente affetto da rene policistico, eseguire uno screening mediante ecografia per ricercare eventuali altri casi.\nLa localizzazione del gene responsabile \u00e8 il pi\u00f9 delle volte sul cromosoma 16 (gene PKD1), vicino al \"locus\" dell'alfa-globina e questo \u00e8 il caso pi\u00f9 grave con una aspettativa di vita di poco superiore ai 50 anni, tuttavia \u00e8 provato che la stessa malattia pu\u00f2 essere legata ad alterazioni del cromosoma 4 (gene PKD2) e, ancor pi\u00f9 raramente, ad altre alterazioni cromosomiche. La diagnosi prenatale attraverso i marker del DNA \u00e8 pertanto possibile. \u00c8 tuttavia necessario sapere su quale cromosoma \u00e8 necessario cercare analizzando preventivamente almeno 4 familiari affetti. La diagnosi prenatale \u00e8 sconsigliata per il decorso molto spesso lento della malattia. Fanno eccezione alcune famiglie con manifestazioni gravi e precoci della malattia.\nIl gene PKD1 codifica per una proteina la policistina 1. \u00c8 una proteina integrale di membrana (transmembrana) del ciglio primario ed \u00e8 di notevoli dimensioni, mentre il PKD2 codifica invece per la policistina 2.\nMentre la policistina 1 ha una funzione probabilmente connessa alle interazioni tra le cellule e con la matrice extracellulare, la policistina 2 \u00e8 probabilmente un canale permeabile al calcio.\nNel 30% dei pazienti ci sono anche manifestazioni extrarenali dovute anche alla presenza di cisti epatiche e/o alla milza e/o al pancreas. Le cisti epatiche possono essere sede di infezione e comprimere (nei casi gravi) i dotti biliari ostacolando il deflusso della bile, inoltre possono causare sindrome da ingombro con difficolt\u00e0 respiratoria ma non danno insufficienza epatica.\nFisiopatologia.\nLe cellule di rivestimento delle cisti sono cellule epiteliali con una sviluppata attivit\u00e0 proliferativa e secernono liquido che favorisce la crescita delle cisti stesse, agevolata anche da una alterazione della matrice extracellulare, fattori che, se associati, sono alla base dell'ingrandimento delle cisti.\nLe modificazioni che si verificano in questa malattia sono probabilmente legate alla funzione del Calcio come secondo messaggero, che in questa malattia risulta avere delle concentrazioni anomale a causa delle mutazioni sulla policistina 1 (o sulla 2) che fanno parte di un complesso che regola la concentrazione del Calcio intracellulare.\nAnatomia Patologica.\nI reni sono molto grandi (fino a 4\u00a0kg) con una superficie esterna costituita da una massa di cisti con un diametro che pu\u00f2 arrivare a 4\u00a0cm che originano da diversi tratti del nefrone.\nAll'interno delle cisti \u00e8 presente un liquido generalmente torbido.\nAspetti clinici.\nIn un certo numero di casi (secondo alcuni fino alla met\u00e0) il rene policistico \u00e8 asintomatico. Nei rimanenti casi l'aumento progressivo delle dimensioni delle cisti porta a un'alterazione della funzionalit\u00e0 renale, che lentamente evolve verso gradi crescenti di insufficienza renale. Questa \u00e8 pi\u00f9 precoce nei casi di PKD1 rispetto ai casi di PKD2 conducendo all'insufficienza renale terminale, in media a 54 anni nel primo e 74 anni nel secondo caso.\nIl pi\u00f9 delle volte il paziente si rivolge al nefrologo perch\u00e9 ha riscontrato la malattia con un esame ecografico, sospettandola in quanto altri familiari ne sono affetti. Spesso \u00e8 presente ematuria (presenza microscopica o macroscopica di sangue nelle urine), dovuta a emorragia all'interno delle cisti, o dolore dovuto allo sviluppo di calcoli (che si formano pi\u00f9 facilmente in questi soggetti, perch\u00e9 vengono prodotte minor quantit\u00e0 di citrati, che normalmente aumentano la solubilit\u00e0 dei sali nelle urine) o infezioni renali.\nCirca il 40% delle persone hanno almeno una cisti epatica (in genere asintomatica), altri possono sviluppare aneurismi a bacca intracranici che sono una frequente causa di morte per questi pazienti oppure possono avere un prolasso della valvola mitrale (generalmente asintomatiche).\nUn evento drammatico, ma molto raro, \u00e8 la rottura di una cisti. Se questa avviene nelle vie urinarie si ha evidente ematuria, se invece la rottura avviene nel recesso retoperitoneale si ha dolore e febbre e spesso sintomi di peritonite. A volte reni policistici con grandi cisti possono dare sensazione di ingombro. Spesso pu\u00f2 anche comparire ipertensione,probabilmente per la maggior produzione di renina dovuta alla compressione di vasi da parte delle cisti, parallelamente all'aumento di dimensioni del rene.\nLe principali cause della morte sono associate ad eventi cardiovascolari ischemici oppure all'ipertensione, ma sono da tenere in considerazione anche altre cause di morte quali ad esempio le infezioni o la rottura di aneurismi a bacca intracerebrali.\nDiagnosi.\nMentre una volta si poteva sospettare la malattia solo nei casi avanzati, in cui la palpazione addominale rivelava la presenza di un rene di dimensioni aumentate, oggi la diagnosi \u00e8 facile anche nelle forme precoci, eseguendo un'ecografia, che offre buone garanzie di precisione ed \u00e8 ben tollerata dal paziente. Nei casi controversi, la TAC pu\u00f2 risolvere ulteriori dubbi.\nTerapia.\nLa prevenzione delle infezioni e della formazione di calcoli pu\u00f2 in qualche modo ritardare l'evoluzione della malattia, ma non pu\u00f2 bloccare il danno renale, che si manifesta come insufficienza renale cronica e progressiva fino all'uremia e, come tale, pu\u00f2 essere trattato con emodialisi o trapianto renale.\nIl controllo dell'ipertensione arteriosa e della dislipidemia oltre che degli altri sintomi di insufficienza renale, non solo rallenta la evoluzione della malattia, ma evita i sintomi pi\u00f9 gravi connessi al progredire del danno renale\nRene policistico giovanile.\n\u00c8 una variante molto pi\u00f9 rara e si trasmette come carattere autosomico recessivo."}
{"id": "2000252", "revid": "28592", "url": "https://it.wikipedia.org/wiki?curid=2000252", "title": "Regno polacco", "text": ""}
{"id": "2000258", "revid": "536103", "url": "https://it.wikipedia.org/wiki?curid=2000258", "title": "Paracelso", "text": "Paracelso o \"Paracelsus\" (che deriverebbe da \"eguale a\" o \"pi\u00f9 grande di\" Celsus, e si riferirebbe all'enciclopedista romano del primo secolo Aulo Cornelio Celso, noto per il suo trattato di medicina) \u00e8 una delle figure pi\u00f9 rappresentative del Rinascimento. Egli \u00e8 anche noto per aver battezzato lo zinco, chiamandolo \"zincum\", ed \u00e8 considerato come il primo botanico sistematico. Si laure\u00f2 all'Universit\u00e0 di Ferrara, pi\u00f9 o meno negli stessi anni in cui si laure\u00f2 Niccol\u00f2 Copernico.\nFino al 1500 la composizione e i mutamenti della materia erano spiegati sulla base della dottrina dei quattro elementi di Aristotele: acqua, aria, terra e fuoco. Paracelso, per la prima volta, aggiunse ad essa una teoria che contemplava tre nuovi principi della materia (sale, zolfo e mercurio), contrassegnata dalla presenza di spiriti della natura responsabili delle sue trasformazioni e cambiamenti. Egli inoltre rifiut\u00f2 l'insegnamento tradizionale della medicina, dando vita a una nuova disciplina, la iatrochimica, basata sulla cura delle malattie attraverso l'uso di sostanze minerali.\nBiografia.\nPhilippus Aureolus Theophrastus Bombastus von Hohenheim amava farsi chiamare Paracelso, a indicare che lui era sullo stesso piano di (in greco \"par\u00e0\" sta per \"vicino, presso\") Aulo Cornelio Celso, romano naturalista ed esperto in arti mediche vissuto nella prima met\u00e0 del I secolo.\nNon aveva un carattere facile, anzi era piuttosto superbo e orgoglioso. \"Alcuni mi accusano di superbia, altri di pazzia, altri ancora di stoltezza\". Ricevette molte accuse, tra cui quella di alcolismo o di non prendere parte alle cerimonie religiose. In realt\u00e0 egli si considerava un \"dottore delle Sacre Scritture\", una sorta di teologo laico, convinto, per\u00f2, che la fede andasse vissuta dentro di s\u00e9, a livello intimo pi\u00f9 che collettivo.\nOrigini, infanzia, anni di apprendistato.\nParacelso era figlio di Wilhelm von Hohenheim e di una serva ecclesiastica. Nacque ad Einsiedeln, cittadina della Svizzera centrale, in una delle case vicine al monastero di Unsere Liebe Frau, una delle stazioni di sosta per i pellegrini diretti a Santiago di Compostela. La figura di sua madre \u00e8 avvolta dal mistero; secondo alcune voci del tempo sarebbe stata un'isterica, idea forse diffusasi a partire dall'esperienza di Paracelso riguardo a questa malattia nelle donne. Pare, inoltre, che da lei il figlio avrebbe ereditato la bruttezza fisica e le maniere rozze. Nel 1502 si stabil\u00ec con il padre in Carinzia, a Villaco. Fu da suo padre, laureato in medicina presso l'Universit\u00e0 di Tubinga, che egli ricevette i primi insegnamenti in medicina e in chimica. In seguito, sotto l'abate ed alchimista Giovanni Tritemio, studi\u00f2 chimica ed occultismo.\nPer quanto riguarda la sua formazione universitaria, che avvenne tra il 1509 e il 1515, lui stesso dice di aver frequentato varie universit\u00e0. A quanto pare, non sub\u00ec alcun fascino da parte della Sorbona di Parigi, che pure era all'avanguardia dal punto di vista del sapere anatomico. La sua fortuna fu quella di venire a contatto con la medicina innovativa dell'Italia settentrionale. Si laure\u00f2 in medicina presso l'Universit\u00e0 di Ferrara, alla quale per\u00f2 non sarebbe rimasto molto fedele, poich\u00e9 essa si opponeva a un cambiamento del sistema medico.\nGli anni del vagabondaggio e Basilea.\nLa sua vita fu estremamente movimentata, ma difficile da ricostruire, perch\u00e9 notoriamente Paracelso abbell\u00ec la sua biografia di particolari inventati e avventurosi. Secondo quanto lui dice, dopo aver lavorato nelle miniere in Germania e in Ungheria, dove apprese i segreti dei metalli, intraprese lunghi vagabondaggi che lo portarono in Italia, soggiornando a Torino e poi in Spagna, in Germania, in Inghilterra, in Svezia, in Polonia, in Transilvania; mete plausibili, mentre \u00e8 molto meno probabile che, come egli stesso dice, sia stato in India e in Cina. Pare che si fosse recato anche in Russia, alla ricerca delle miniere dei Tartari, dove sarebbe stato fatto prigioniero dal Khan, che gli avrebbe svelato dei segreti.\nMolto importante fu per lui l'esperienza di medico militare, prima durante la guerra veneziana, pi\u00f9 tardi in Danimarca e in Svezia. Tornato in Germania, la sua fama aument\u00f2 rapidamente e nel 1527 gli fu offerta la cattedra di medicina all'Universit\u00e0 di Basilea. Paracelso, nello stesso anno, fece bruciare pubblicamente dai suoi studenti i testi di Galeno ed Avicenna, bollandoli come ignoranti in materia medica, e sostenendo che ognuno possiede dentro di s\u00e9 le doti necessarie per esplorare il mondo.\nPoco dopo inizi\u00f2 a perdere anche quella stima e fiducia da parte degli studenti che fino ad allora lo avevano salvato dal rischio di allontanamento dall'ambiente universitario. La sua opposizione aperta sia alla medicina tradizionale sia alla nuova medicina nata tra Italia e Francia e la sua indole polemica lo portarono a perdere il lavoro fisso di insegnante presso l'Universit\u00e0 di Basilea. Lasci\u00f2 infatti la citt\u00e0 nel gennaio del 1528. Negli stessi anni tra le universit\u00e0 francesi e quelle italiane si andavano riscoprendo i classici di Galeno e Avicenna, purificati filologicamente dalle glosse medioevali e integrati da trattati di anatomia \"scientifici\", oltre a ricerche empiriche che andavano ad attaccare direttamente la tradizione popolare (come per esempio le opere di Laurent Joubert della facolt\u00e0 di medicina dell'Universit\u00e0 di Montpellier) e quelle platoniche.\nIl periodo di San Gallo.\nA San Gallo, cittadina dell'est della Svizzera, visse un secondo breve periodo positivo della sua vita. Qui, nel 1531, gli vennero affidate le cure del borgomastro del paese Christian Studer per ventisette settimane. Tuttavia, Paracelso non era tenuto in gran considerazione dai medici teorici di allora. Durante questi anni, infatti, la sua figura si contrapponeva a quella di Joachim Vadiano, il medico e luminare pi\u00f9 in vista a San Gallo, cittadina della quale era stato anche sindaco, umanista che per\u00f2 prediligeva la teoria alla pratica e al contatto diretto con il malato.\nLe fonti indicano che Paracelso fosse spesso consultato per problemi allo stomaco e all'intestino, probabilmente perch\u00e9 la sua fama era maggiore in questo campo che nella chirurgia.\nDurante il soggiorno a San Gallo si verific\u00f2 un evento a partire dal quale si pu\u00f2 intuire l'inclinazione profetica della personalit\u00e0 di Paracelso: come egli scrive nella sua opera \"Paramirum\", il 28 ottobre del 1531 avvist\u00f2 un gigantesco arcobaleno. Egli not\u00f2 che questo indicava la stessa direzione da cui, due mesi prima, era venuta la cometa di Halley. Secondo Paracelso, l'arcobaleno, da lui chiamato \"arco della pace\", avrebbe portato un messaggio salvifico dopo la discordia annunciata dalla cometa.\nDopo aver passato i restanti anni della sua vita a vagare di citt\u00e0 in citt\u00e0, mor\u00ec a Salisburgo il 24 settembre 1541. \u00c8 sepolto nella chiesa di S. Sebastiano. Si credeva fosse morto di apoplessia, ma nel tempo sono stati sollevati molti dubbi sulla sua morte e sono state sostenute principalmente due teorie che argomentano a favore di una morte per avvelenamento da mercurio, oppure, quando la tomba fu aperta molto tempo dopo, si scopr\u00ec che il cranio presentava delle fratture tipiche di una morte violenta. Per quanto riguarda la prima ipotesi, si \u00e8 fatto notare che Paracelso adoperava spesso il mercurio come medicamento e, di conseguenza, la morte avrebbe potuto essere dovuta all\u2019accumulo graduale della sostanza nelle sue mani, oppure potrebbe essere stato ingerito intenzionalmente da lui o per opera di altri. Nel secondo caso, la ferita, compatibile sia con una grave caduta accidentale che con una ferita da arma da taglio, non sarebbe plausibile in quanto, nei giorni precedenti il decesso, egli fu molto attivo intellettualmente, il che non sarebbe stato possibile se avesse subito delle ferite cos\u00ec gravi al cervello. Di conseguenza resta in piedi la possibilit\u00e0 di lesioni causate dopo la sua morte, da parte di un maldestro becchino, per esempio. Le scene pi\u00f9 commoventi presso la sua tomba si sono verificate nel 1831 quando, durante le terribili settimane del colera indiano, gli abitanti delle Alpi Salisburghesi si recarono in pellegrinaggio a Salisburgo per implorare non il Santo patrono, ma il medico Paracelso, di risparmiarli dall'epidemia.\nLa dottrina.\nSecondo Paracelso, i migliori insegnamenti per un medico non provenivano affatto dai veneratissimi medici del passato, come Ippocrate, Galeno o Avicenna, bens\u00ec dall'esperienza, quella stessa che lui aveva raccolto nei suoi numerosi viaggi e che voleva trasmettere ai suoi alunni.\nAllo sguardo rivolto al passato, agli antichi, egli voleva contrapporre il progresso, uno slancio verso uno studio pi\u00f9 approfondito della natura, in cui era convinto ci fosse la cura per ogni sorta di malattia, riprendendo la concezione ippocratica della \u00ab\"vis medicatrix naturae\"\u00bb.\nL'alchimia spagirica.\nParacelso introdusse una nuova tipologia di alchimia, non pi\u00f9 basata sulla trasmutazione dei metalli, bens\u00ec dei vegetali, e da lui denominata \u00abspagiria\u00bb.\nIn particolare, come spiega nei dieci libri degli \"Archidoxa\", nella natura ci sono delle forze guaritrici chiamate \u00abArchei\u00bb o \"arcana\", spiriti incorporei che vengono portati alla luce da quest'arte. I quattro arcani principali sono la \"prima materia\", il \"lapis philosophorum\", il \"mercurium vitae\" e la \"tintura\".\nEgli ritiene secondario attribuire l'insorgenza delle malattie allo squilibrio dei quattro umori secondo la teoria allora prevalente, ritenendo invece che la loro origine sia dovuta all'azione di tali arcani, in grado di alterare i tre principi spagirici dell'organismo, operanti nei quattro elementi.\nI tre principi.\nQuesti tre elementi basilari, che nella visione paracelsiana compenetrano tutti i corpi, organici e inorganici, uomo compreso, sono costituiti dal sale, lo zolfo e il mercurio, da intendere pi\u00f9 che altro come archetipi spirituali, di cui la loro espressione fisica \u00e8 solo un aspetto tangibile. Lo stato di salute \u00e8 quello in cui queste tre sostanze formano una perfetta unit\u00e0 e non sono riconoscibili singolarmente, mentre nella malattia si separano.\nNella prima met\u00e0 del XVI secolo sostenne infatti:\nAlla \"teoria dei contrari\" egli opponeva inoltre la \"teoria dei simili\", gi\u00e0 presente presso i primitivi e gli egiziani, secondo la quale una malattia pu\u00f2 essere curata con la stessa sostanza da cui \u00e8 stata causata.\nIl rinnovamento della medicina.\nParacelso rifiuta quindi l'interpretazione metallurgica del sapere alchemico e la sua ricerca della produzione di metalli preziosi a partire da quelli pi\u00f9 vili. L'alchimia paracelsiana si concentra invece sulle sue ricadute medicinali, collegate ai concetti di \"elixir\", sviluppando le premesse di Raimondo Lullo. Da questo punto di vista Paracelso \u00abpu\u00f2 essere considerato un pioniere della chimica farmaceutica poich\u00e9 cre\u00f2 numerose preparazioni a scopo curativo con sostanze minerali (come mercurio, piombo, zolfo, ferro, arsenico, antimonio, solfato di rame) e vegetali (come il laudano) che puntavano a separare il \"buono\" dal \"cattivo\", isolando, a seconda dei casi, attraverso la distillazione o la concentrazione, uno dei cinque principi attivi da lui individuati\u00bb, equiparati ad altrettanti principi delle malattie, e da lui elencati nel \"Volumen Paramirum\", ossia \"ens astrale\", \"ens venale\", \"ens naturale\", \"ens spirituale\" ed \"ens dei\".\nL'influsso astrale \u00e8 ci\u00f2 che collega, secondo Paracelso, il macrocosmo al microcosmo, i pianeti all'uomo, secondo relazioni di simpatie o antipatie.\nIl medico pu\u00f2, attraverso la magia naturale, non solo conoscere questi nessi, ma anche intervenire su di essi per modificarli a scopi terapeutici. Ogni elemento, compreso l'essere umano, \u00e8 dotato di un corpo astrale che lo mette in risonanza col mondo degli astri. \u00c8 nell'astrale che si originano tutte le malattie, e solo in esso che a loro volta \u00e8 possibile curarle. Per questo Paracelso considerava dei ciarlatani quei medici che non tenessero conto dell'astrologia nelle loro diagnosi, o ne avessero una conoscenza superficiale.\nNella sua visione d'insieme che unisce anatomia, filosofia e mitologia, egli rilev\u00f2 ad esempio le seguenti corrispondenze occulte dei pianeti con gli organi del corpo umano:\nTali corrispondenze si riflettono anche sul piano minerale, vegetale o animale, sicch\u00e9 diventa possibile utilizzare le virt\u00f9 di quest'ultimi in base alla loro somiglianza simpatetica col caso da trattare, secondo la dottrina delle segnature:\nIn tal modo, essendo la malattia il risultato di una forza maligna che attacca dall'esterno gli \"arcana\" di un organo, il trattamento mirer\u00e0 a ripristinare l'essenza malata con la somministrazione di un arcano della stessa tipologia di quello colpito. Un male causato da un veleno deve essere trattato cio\u00e8 da un veleno affine, convertito in medicamento tramite preparazioni alchemiche.\nQuesto procedimento per analogia \u00e8 in parte simile al principio omeopatico a cui ricorrer\u00e0 secoli dopo Samuel Hahnemann, del quale Paracelso pu\u00f2 essere considerato in un certo senso un precursore, come lo fu delle medicine esoteriche in generale e in particolare di quella antroposofica.\nL'etica del medico.\nDa un punto di vista pi\u00f9 intimo, Paracelso dava molta importanza, non meno di Ippocrate, all'integrit\u00e0 personale del medico, al suo agire secondo coscienza. Inoltre, vedeva nel celibato un mezzo che permetteva al medico di dedicarsi totalmente alla cura dei pazienti, anche in caso di malattie contagiose e quindi per lui pericolose. Pare, infatti, che egli fosse casto.\nSecondo Paracelso le malattie, come la salute, provenivano da Dio, dunque il medico non era altro che colui che faceva avvenire quella guarigione che altrimenti sarebbe venuta direttamente da Dio, se il paziente avesse avuto abbastanza fede.\nLa donna.\nInteressante \u00e8 la dottrina, anch'essa originale, costruita da Paracelso intorno alla donna.\nInnanzitutto, egli riconosce che anche alcune figure femminili, nella sua vita, hanno contribuito a formare il suo sapere di medico.\nDistingue nettamente l'anatomia e lo spirito della donna rispetto a quelli dell'uomo. Per lui la donna \u00e8 \"matrix\" (matrice), termine con cui non si intendono solo gli organi riproduttivi, ma la totalit\u00e0 di essa. Quello della donna \u00e8 un piccolo mondo a parte in cui per\u00f2 \u00e8 racchiuso il grande mistero della vita, che la mette a stretto contatto con il grande mondo della natura.\nMentre secondo la tradizione, a partire da Ippocrate, la donna \u00e8 solo il recipiente che raccoglie il seme, per Paracelso la capacit\u00e0 immaginativa della donna incinta \u00e8 decisiva per la formazione spirituale del figlio.\nSi hanno sue descrizioni dell'anatomia femminile, anche se molto meno dettagliate rispetto a quelle di Vesalio, in quanto basate principalmente sull'osservazione esterna.\nContributi medici.\nQuella di Paracelso \u00e8 una medicina che pone al centro l'uomo vivo. Egli dava molta importanza a un'attenta osservazione del paziente ed era molto capace nell'immedesimarsi nei suoi disturbi.\nL'anatomia di Paracelso, infatti, non si basa sulla dissezione come quella di Vesalio, bens\u00ec sull'esteriorit\u00e0, sulla capacit\u00e0 del medico di ricollegare i segni sul corpo all'agente interno causa della malattia. Si pu\u00f2 dire dunque che pone le basi della semeiotica.\nNei suoi scritti, nel descrivere le parti anatomiche, inserisce contemporaneamente le sue interpretazioni di esse, non distingue ci\u00f2 che vede da ci\u00f2 che pensa.\nPer quanto riguarda la chirurgia, il fondamento \u00e8 conservativo e non aggressivo: bisogna solo stimolare la natura ed essa provveder\u00e0 da s\u00e9. Tuttavia, l'uso di anestesie molto blande faceva s\u00ec che egli non praticasse vivisezioni e che le sue operazioni fossero dolorose.\nSi dedic\u00f2 particolarmente a studi sulla sifilide; secondo la sua teoria la malattia era generata da due fattori connessi: l'influsso astrale, di per s\u00e9 innocuo, e l'atto impuro, che sorge dalla libido.\nLa sua importanza in campo farmacologico \u00e8 dovuta al fatto di essere stato il primo a raccomandare l'uso di sostanze minerali e di prodotti chimici per la cura delle malattie dell'uomo, diversamente da quanto esposto nelle precedenti dottrine dove ci si limitava all'uso di piante ed estratti vegetali.\nA lui si deve il tentativo di riportare la medicina nell'alveo dei misteri e dello studio delle scienze segrete. Diversi furono gli esponenti rosacrociani tra i suoi seguaci, perci\u00f2 detti . Molti altri esaltarono la sua figura, tra cui Spinoza, Goethe, Oswald Spengler, Friedrich Gundolf, Conrad Ferdinand Meyer, Rudolf Steiner, Ezra Pound, Carl Gustav Jung.\nDifficolt\u00e0 di interpretazione.\nLeggere Paracelso presenta una serie di problematiche non facilmente risolvibili. \u00abEgli era medico, astrologo, mago e alchimista e al contempo nemico della medicina, dell'astrologia, della magia e dell'alchimia tradizionali\u00bb. Tutto ci\u00f2 che scrisse \u00e8 influenzato da queste discipline e nello stesso tempo \u00e8 utilizzato polemicamente contro di esse.\nIn Paracelso, la visione scientifica delle cose si mescola sempre con una pi\u00f9 spiritualistica e astrologica.\n\u00abIl profano che si avvicina a Paracelso non pu\u00f2 che rimanere stordito dal miscuglio di scienza e superstizione, filosofia e banalit\u00e0, genio e follia\u00bb. Quando tratta di medicina, tratta anche di magia, di alchimia, di astrologia. \u00abNon c'\u00e8 medicina senza alchimia, non c'\u00e8 medicina senza astrologia, non c'\u00e8 medicina senza magia\u00bb.\nEgli afferma: \u00abSulla Terra c'\u00e8 ogni tipo di medicina ma non coloro che sanno applicarla\u00bb. Non a caso egli stesso, nel \"Paragranum\", afferma che i quattro pilastri della medicina sono la filosofia, l'astronomia, l'alchimia e le virt\u00f9.\nInoltre il suo \"Corpus scriptorum\" \u00e8 davvero immenso, e pare che egli dettasse le sue pagine a scrittori occasionali. In particolare, la maggior parte delle opere fu dettata al suo pupillo prediletto, Johannes Oporinus, il quale si occup\u00f2 di pubblicarle dopo la morte dell'autore.\nEgli \u00e8 stato definito il Lutero della medicina per il suo spirito di ribellione. In un periodo in cui uscire dai sentieri battuti, in qualsiasi campo, era un'eresia da condannare, Paracelso si gett\u00f2 in una concezione del tutto autonoma della scienza medica e non esit\u00f2 a scagliarsi contro le concezioni tradizionali ereditate dal passato e ancora fermamente condivise."}
{"id": "2000259", "revid": "439868", "url": "https://it.wikipedia.org/wiki?curid=2000259", "title": "Politeama Rossetti", "text": "Il Politeama Rossetti, noto anche con la denominazione di Teatro Stabile del Friuli-Venezia Giulia, \u00e8 un teatro di Trieste. Si tratta della pi\u00f9 importante fondazione teatrale della citt\u00e0 e di uno dei teatri pi\u00f9 importanti e rinomati d'Italia sia in termini artistici che economici.\nCome dice il nome stesso, si tratta di una sala ad uso misto, destinata ad ospitare ogni genere di spettacolo, sebbene sia considerato prevalentemente un teatro di prosa. Negli ultimi anni tuttavia il teatro ha acquisito notevole fama per l'allestimento di operette, musical, spettacoli di danza e altro (lasciando invece il repertorio operistico al Teatro Verdi).\nIl teatro \u00e8 dedicato alla memoria di Domenico Rossetti De Scander (1774-1842), mecenate, letterato, geografo e procuratore civico di Trieste.\nArchitettura.\nL'edificio, progettato dell'architetto Nicol\u00f2 Bruno, \u00e8 un'imponente struttura stilisticamente riconducibile all'Eclettismo, caratterizzato all'esterno da forme eleganti e leggere, quasi neorinascimentali (in aperto contrasto con il severo e monumentale neoclassicismo del pi\u00f9 vecchio Teatro Verdi). La particolare collocazione, a ridosso della collina che costeggia Viale XX Settembre, ha costretto il progettista ad una azzardata e insolita soluzione, realizzando la facciata principale (collegata direttamente al Foyer) a ridosso di una ripida strada ascendente (con una particolarissima scalinata monumentale tagliata in diagonale) che collega il grande viale pianeggiante (ove \u00e8 posto il vero ingresso del teatro) con la parallela Via Crispi posta diversi metri pi\u00f9 in alto. In questo modo il livello del foyer e della platea corrisponde al primo piano della facciata nord (sul viale) e al pianterreno della facciata sud.\nIl palcoscenico lungo 25 metri (ma profondo \"solo\" 15) si affaccia sulla grande sala dal diametro massimo di 31 metri (superando cos\u00ec il limite \"canonico\" dei 24 metri dal palco al punto pi\u00f9 lontano) e con un volume di circa 15.000 metri cubi, che \u00e8 costituita da un'ampia platea a ventaglio e da due ordini di gallerie e palchi laterali, sovrastasti da una grande cupola emisferica originariamente decorata con i ritratti di celebri musicisti. L'architettura interna rispecchia l'esterna, con strutture eleganti e leggere in stile eclettico. Oltre alla grande sala (dal 2010 \"Sala Assicurazioni Generali\") il teatro \u00e8 dotato, al piano superiore, di un ridotto (ribattezzato \"Sala Bartoli\") di 130 posti utilizzabile come sala conferenze o per particolari spettacoli. Fin dall'inaugurazione il Rossetti fu segnalato per la straordinaria capienza (che raggiungeva, nel suo assetto originario, i 5.000 posti a sedere). Particolarmente apprezzati furono l'elegante architettura della sala principale e del foyer e, soprattutto, la cupola che poteva essere aperta nelle sere estive, criticati invece i materiali poveri usati da Bruno, l'arredamento considerato troppo scarno, nonch\u00e9 le eccessive dimensioni del palcoscenico.\nL'aspetto attuale del teatro \u00e8 dovuto ai due grandi restauri del 1928 e del 1969, entrambi curati da Umberto Nordio, che hanno radicalmente ridotto il numero dei posti a sedere (limitato a 1.531), arricchito con gusto e sobriet\u00e0 gli arredi e le decorazioni e modificato alcuni elementi architettonici (con l'eliminazione del celebre meccanismo di apertura della cupola). Un nuovo restauro \u00e8 stato curato tra il 1999 e il 2001 da Luciano Celli e Marina Cons, con un miglioramento dei servizi e dell'agibilit\u00e0 del teatro, la riapertura della piccola Sala Bartoli e il restyling visivo del teatro, con il caratteristico arredo rosso, oro e blu e la nuova suggestiva cupola stellata (che si illumina allo spegnimento delle luci).\nTeatro Stabile del Friuli-Venezia Giulia.\nIn data 22 settembre 1952, in una Trieste ancora occupara dalle truppe alleate, veniva costituita l\"Associazione per il Teatro Stabile di prosa della citt\u00e0 di Trieste\", presieduta dal sindaco Gianni Bartoli.\nLa Compagnia di prosa, dopo il debutto alla Fenice di Venezia il 27 ottobre 1954, inaugurava la prima stagione dello Stabile di Trieste il 22 dicembre 1954 presso il Teatro Nuovo di via Giustiniano (ex sede della Giovent\u00f9 italiana del littorio) con \"La donna di garbo\" di Carlo Goldoni, per la regia di Carlo Lodovici, con Laura Solari, Luigi Almirante, Armando Migliari, Gianni Mantesi, Gianni Solaro.\nNello stesso periodo venivano aperti anche la Scuola di recitazione e il Teatro per i ragazzi.\nNel 1962, decisa la demolizione del Teatro Nuovo, e sino al 1969 la programmazione dello Stabile passa all'Auditorium in via di Tor Bandena, nell'ex Casa del Fascio.\nNel 1964 veniva costituito l\"Ente Autonomo per il Teatro Stabile di Prosa di Trieste\" poi, nel 1965, \"Ente Autonomo del Teatro stabile di prosa del Friuli-Venezia Giulia\".\nNel 1969 il Politeama Rossetti, ultimati i lavori di restauro, veniva affidato in gestione al Teatro Stabile del Friuli-Venezia Giulia.\nNel 2015 otteneva dal MiBACT il riconoscimento di \"Teatro di rilevante interesse culturale\".\nAmministrazione.\nDal 1969 il Politeama \u00e8 amministrato dal Teatro Stabile del Friuli-Venezia Giulia, che ha come soci principali il Comune di Trieste, la Regione autonoma Friuli Venezia Giulia, la Camera di Commercio della Venezia Giulia e UniCredit S.p.A..\nDal 2021 l'incarico di direttore \u00e8 affidato a Paolo Valerio (regista e docente). Dal 2020 il presidente \u00e8 il triestino Francesco Granbassi."}
{"id": "2000263", "revid": "466539", "url": "https://it.wikipedia.org/wiki?curid=2000263", "title": "Laudano", "text": "Il laudano, o tintura di oppio, \u00e8 un composto a base di alcol e oppio.\nEtimologia.\nIl termine \"laudano\" \u00e8 l'italianizzazione di \"laudanum\", un termine, quest'ultimo, coniato dal famoso alchimista d'origine svizzera Paracelso e appartenente, quindi, al latino umanistico. L'onomaturgia di Paracelso si basa, forse, su un'alterazione linguistica della parola latina \"ladanum\", che indicava una resina gommosa estratta da specie del genere \"Cistus\", in particolare dall'arbusto del Cisto marino.\nStoria.\nLa sua invenzione viene generalmente attribuita a Paracelso, ma un attento studio sulla sua voluminosa opera scritta avrebbe evidenziato come il \"laudanum\" delle ricette di Paracelso non abbia nulla a che vedere con l'oppio; \u00e8 sufficiente osservare come in queste ricette frequentemente il medico svizzero facesse rientrare l'oppio e il laudano come ingredienti differenti. Per \"laudanum\" Paracelso intendeva essenzialmente la resina secreta da foglie e fiori di specie vegetali del genere \"Costus,\" in latino nota come \"ladanum\" o \"ledanum\" e impiegata in medicina sin dai tempi classici. Pi\u00f9 raramente, per \"laudanum\" Paracelso intendeva un differente rimedio medicinale, un \u201carcano\u201d, stando alla terminologia propria di questo medico, oggi ancora di difficile identificazione, ma in cui comunque e nuovamente non rientrava l'oppio.\nChi associ\u00f2 il laudano all'oppio, attribuendo quest'associazione a Paracelso, furono i suoi discepoli e i suoi seguaci, soprattutto a partire dagli inizi del XVII secolo, quando le ricette oppiacee del \u201cLaudanum Paracelsi\u201d si moltiplicarono e diffusero in tutta la letteratura medica occidentale. La formula odierna \u00e8 quella proposta nel XVIII secolo dal medico inglese Thomas Sydenham, che lo prepar\u00f2 per primo in forma liquida. In passato \u00e8 anche stato utilizzato come droga. In Italia \u00e8 attualmente illegale.\nDurante l'Ottocento fu usato nella guerra di secessione americana per alleviare il dolore dei soldati feriti (soprattutto dopo l'invenzione del fucile a ripetizione), ma anche per alleviare i disagi psicologici e le \"tensioni da battaglia\". Questa prassi caus\u00f2 la nascita dei primi veri morfinomani (tossicodipendenti da morfina). Sempre nell'Ottocento, Friedrich Engels ne denuncia l'abuso da parte delle classe operaia inglese: alcuni preparati che hanno come ingrediente base il laudano, tra cui lo sciroppo Godfrey\u2019s Cordial, vengono somministrati dalle lavoratrici ai loro bambini per calmarli. Negli ambienti letterari boh\u00e9mien ottocenteschi (anche dai famosi \"poeti maledetti\") veniva mescolato all'assenzio, un costume che faceva diventare quest'ultimo un distillato allucinogeno.\nCon una fiala di laudano, nel 1862, si suicid\u00f2 Elizabeth Siddal, modella e consorte di Dante Gabriel Rossetti. L'artista la celebr\u00f2 due anni dopo nelle vesti della Beatrice dantesca in un dipinto, \"Beata Beatrix\", oggi alla Tate Gallery di Londra. In \"Anna Karenina\", famoso romanzo di Lev Tolstoj pubblicato a puntate nel Russkij Vestnik (\"Messaggero russo\") negli anni 1875-77 e come volume nel 1878, il personaggio principale, Anna, sotto l'oppressione della gelosia e delle conseguenze disastrose della sua relazione extra-coniugale, inizia ad assumere laudano sempre pi\u00f9 spesso per riuscire a dormire. Ci\u00f2 contribuir\u00e0 allo sviluppo di idee paranoidi e alla progressiva perdita di controllo di se stessa, portandola infine al suicidio sulle rotaie del treno.\nEffetti.\n\u00c8 un narcotico, con effetti antidolorifici e antispastici simili a quelli degli oppiacei.\nComposizione.\nSi ottiene facendo macerare l'oppio in vino o in una soluzione idroalcolica per alcuni giorni in presenza di aromatizzanti, quali, per esempio, zafferano, cannella e chiodi di garofano, che permettono di mascherare il cattivo sapore dell'oppio.\nLa presenza di morfina rendeva efficace questa tintura come analgesico. Nell'oppio vi sono per\u00f2 numerosi altri alcaloidi oltre alla morfina, alcuni dei quali sono principi attivi tossici, motivo per cui il laudano \u00e8 sempre meno impiegato mentre per l'uso \u00e8 comunque necessaria la consultazione di un medico.\nLa Farmacopea italiana nel 1929 ne semplific\u00f2 la preparazione.\nDose.\nSi somministra a gocce (15-20 per volta) e la dose massima giornaliera \u00e8 5 grammi."}
{"id": "2000265", "revid": "1543377", "url": "https://it.wikipedia.org/wiki?curid=2000265", "title": "Millares (moneta)", "text": "Il millares \u00e8 una moneta d'argento medievale.\nImitava il dirhem degli Almohadi, una moneta quadrata d'argento, battuta tra il XII ed il XIII secolo.\nI \"millares\" furono battuti in Catalogna, Occitania ed Italia.\nFurono coniati dal conte vescovo di Maguelone, B\u00e9renger de Fr\u00e9dol (1263-1296), da Giacomo I d'Aragona come signore di Montpellier e probabilmente dal conte di Tolosa e da quello di Provenza.\nAlexandre Germain, uno studioso francese del XIX secolo, cita un documento, datato 23 febbraio 1262, trovato nel \"Cartulario\" di Maquelonne che contiene la concessione fatta dal vescovo B\u00e9renger de Fr\u00e9dol, vescovo-conte di Maguelone, a tre borghesi, di coniare \"monetam qu\u00e6 vocatur millares\", d'argento fino, con un peso di 10 denari meno una pougeoise.\nIn Catalogna furono coniate dal XIII al XV secolo.\nErano usate per il commercio con il mondo musulmano.\nCon una bolla del 1266 papa Clemente IV rimproverava il vescovo perch\u00e9 coniava monete con il nome di Maometto."}
{"id": "2000266", "revid": "599013", "url": "https://it.wikipedia.org/wiki?curid=2000266", "title": "C\u00e9dric Bardon", "text": "Carriera.\nCresciuto nelle giovanili del Lione, approda in prima squadra nel 1992. Dopo 5 stagioni a Lione milita nel Rennes (1998-2001, Ligue 1), nel Guingamp (2001-2005, Ligue 1) retrocedendo in Ligue 2 nel 2004 e nel Le Havre (2005, Ligue 2).\nNel'estate del 2005 si trasferisce in Bulgaria, al Levski Sofia, con cui nel 2007 si aggiudica campionato e Coppa di Bulgaria.\nNel 2007 \u00e8 ingaggiato dal club israeliano del Bnei Yehuda di Tel Aviv e nel giugno 2008 dall', fresco Campione di Cipro, con cui esordisce in Champions League il 15 luglio 2008 nel primo turno di qualificazione contro il club armeno del Pyunik (1-0 per i ciprioti).\nIl 14 luglio 2009 fa ritorno al Levski Sofia."}
{"id": "2000268", "revid": "3732", "url": "https://it.wikipedia.org/wiki?curid=2000268", "title": "Comitato di redazione (sindacato)", "text": ""}
{"id": "2000270", "revid": "1788047", "url": "https://it.wikipedia.org/wiki?curid=2000270", "title": "Campionato nordamericano di pallavolo femminile 1971", "text": "Il II campionato nordamericano di pallavolo femminile si \u00e8 svolto nel 1971 a L'Avana, a Cuba. Al torneo hanno partecipato 4 squadre nazionali nordamericane e la vittoria finale \u00e8 andata per la seconda volta consecutiva al Messico\nPodio.\nCampione.\nMessico(Secondo titolo)\nSecondo posto.\nCuba\nTerzo posto.\nAntille Olandesi"}
{"id": "2000278", "revid": "2128848", "url": "https://it.wikipedia.org/wiki?curid=2000278", "title": "Giangurgolo", "text": "Giangurgolo \u00e8 una maschera calabrese della commedia dell'arte. Secondo alcuni studiosi il suo nome deriverebbe da \"Gianni Boccalarga\" o \"Gianni Golapiena\", caratterizzandone cos\u00ec subito le peculiarit\u00e0: persona di molte chiacchiere, di grande ingordigia e fame.\nL'origine della maschera.\nL'origine di questa maschera \u00e8 incerta, ma le fonti letterarie sulle rappresentazioni di Giangurgolo dicono che esso sarebbe nato a Napoli. Risale al 1618 la notizia di un attore, Natale Consalvo, che, a Napoli, lavorava nelle vesti di \"Capitan Giangurgolo\". La maschera sarebbe nata da una persona realmente esistita a Catanzaro. Secondo tale opinione, dal punto di vista etimologico Giang\u00f9rgolo significherebbe \u201cGianni l'ingordo\u201d, per la sua caratteristica distintiva: l'ingordigia. La sua storia inizia nel convento delle Suore di Santa Maria della Stella, dove nacque il 24 giugno 1596. Il nome deriverebbe da Giovanni, in onore del Santo del giorno del suo ritrovamento. La leggenda narra che nei boschi egli cerca di salvare uno spagnolo aggredito da briganti, che nonostante tutto muore. In segno di riconoscenza per\u00f2 in punto di morte nomina Giovanni suo erede, consegnandogli, oltre alle sue ricchezze, una lettera che contiene il modo per salvare la citt\u00e0. Allora Giovanni tramuta il suo nome in Alonso Pedro Juan Gurgolos, in onore dello spagnolo, ed inizia la sua personale lotta contro l'occupazione spagnola. Giovanni si organizza con un carrozzone da teatro col quale, insieme ad alcuni suoi amici, propone spettacoli satirici incitando il popolo alla rivolta. Una condanna a morte lo costringer\u00e0 a trasferirsi in Spagna, ma successivamente, tornato a Catanzaro, ritrova l'amico di teatro Marco, malato di peste, e per un abbraccio tra i due la malattia viene trasmessa anche a Giangurgolo che muore.\nSuccessivamente la maschera di Giangurgolo fu importata a Reggio ed in Calabria per mettere in ridicolo le persone che imitavano i cavalieri siciliani \"spagnoleggianti\", infatti intorno alla met\u00e0 del XVII secolo quando la Sicilia fu data ai Savoia vi fu una massiccia migrazione di nobili spagnoli siciliani verso la citt\u00e0 di Reggio dall'altra parte dello Stretto, e la maschera sarebbe stata dunque adattata a questi nobili siciliani decaduti, diventando la maschera tradizionale della regione. Godette subito di grande considerazione nell'ambito della commedia dell'Arte tanto da essere rappresentata nei pi\u00f9 grandi teatri italiani al pari delle maschere oggi considerate maggiori: Pulcinella, Arlecchino ecc. Ha un naso enorme e una spada altrettanto smisurata che pende su un fianco, indossa un alto cappello a cono, un corpetto stretto e soprattutto i pantaloni a sbuffo a strisce gialle e rosse, particolare significativo che riproduce i colori d'Aragona. La maschera dunque rappresenta uno scherzo della citt\u00e0 verso i dominatori aragonesi e spagnoli.\nIl nome \"Giangurgolo\" deriverebbe dalle parole:\nGiangurgolo nacque, secondo la maggior parte degli studiosi, per soddisfare l'esigenza di mettere in ridicolo, caricaturando, i dominatori, considerati \"inutili eroi\" bravi soltanto con le chiacchiere, quei boriosi dediti alla gola, arroganti, millantatori e codardi che imitavano gli atteggiamenti di superiorit\u00e0 e tracotanti degli ufficiali spagnoli, irriverenti ed insolenti, presenti a quel tempo nel nostro Meridione. Giangurgolo era protagonista sui palcoscenici dei teatri sei e settecenteschi tanto quanto lo era in strada. Infatti in una incisione dell'abate Jean-Claude Richard de Saint-Non che descrive \"i dintorni di Reggio\" \u00e8 chiaramente visibile una scena di commedia, un pezzo di teatro fatto per strada dove \u00e8 protagonista \"Giangurgolo\", uno Zanni con il lungo cappello e la spada.\nIl carattere.\nDai suoi atteggiamenti, dal suo modo di parlare, Giangurgolo appare come il tipico signorotto ricco, gradasso, spaccone, spavaldo, come colui che esige rispetto senza darne in cambio dalle persone pi\u00f9 umili e assumendo, di contro, davanti a chi pu\u00f2 rappresentare un pericolo o una minaccia, atteggiamenti di riverenza e umilt\u00e0 rasenti alla sottomissione e sempre ruffiani ed adulatori. \nNell'approccio con le donne riesce a mettere da parte i suoi lati grotteschi facendo sfoggio di una erudizione barocca, artificiosa, finendo per\u00f2 sempre deriso e sbeffeggiato soprattutto a causa del suo aspetto fisico. Caratteristica divertente; dice cos\u00ec tante bugie che nel tempo ci crede anche lui.\nLa figura.\nGiangurgolo, convenzionalmente, porta sul volto una maschera rossa arricchita da una naso di cartone, sul capo un cappello a forma di cono.Indossa un colletto alla spagnola arricciato, un corpetto a righe rosse e gialle, calzoni sempre rossi e gialli fin sotto il ginocchio, calze bianche o, ancora, rosse e gialle ed un cinturone al quale \u00e8 appesa una lunga spada che usa reiteratamente con chi \u00e8 pi\u00f9 debole ma che resta puntualmente penzoloni di fronte a chi potrebbe suonargliele.\nGiangurgolo oggi.\nRecentemente la maschera di Giangurgolo \u00e8 stata interpretata dall'attore catanzarese Enzo Colacino che l'ha impersonificata in manifestazioni e spettacoli in giro per l'Italia.\n. L'attore di origine catanzarese Stefano Mauro ne propone invece una versione 'pi\u00f9 aggressiva' (un naso aquilino piuttosto che tondeggiante e l'attitudine spavalda e animalesca), rievocando cos\u00ec quella funzione satirica che era gi\u00e0 insita nelle forme carnascialesche di tutte le maschere, chiamate a rappresentare il vizio conclamato e incarnato che aveva dato vita ai personaggi del teatro rinascimentale: la Commedia dell'arte. Tale ricerca attoriale, viene sviluppata nell'intendo di recuperare quella rappresentativit\u00e0 perduta nel passaggio dal ruolo fisso di Capitano di commedia del XVII secolo, alle pi\u00f9 addolcite funzioni sceniche alla maschera attribuite nel XVIII secolo, nel contesto del teatro della corte di Napoli."}
{"id": "2000292", "revid": "123164168", "url": "https://it.wikipedia.org/wiki?curid=2000292", "title": "Campionato africano di pallavolo femminile 1987", "text": "Il III campionato africano di pallavolo femminile si \u00e8 svolto nel 1987 a Rabat, in Marocco. Al torneo hanno partecipato 3 squadre nazionali africane e la vittoria finale \u00e8 andata per la seconda volta consecutiva alla Tunisia.\nPodio.\nCampione.\nTunisia(Secondo titolo)\nSecondo posto.\nMarocco\nTerzo posto.\nEgitto"}
{"id": "2000295", "revid": "1573940", "url": "https://it.wikipedia.org/wiki?curid=2000295", "title": "Lonchura pallida", "text": "Il cappuccino testa chiara (\"Lonchura pallida\" ) \u00e8 un uccello passeriforme appartenente alla famiglia degli Estrildidi.\nDistribuzione ed \"habitat\".\nIl cappuccino testa chiara \u00e8 diffuso su Celebes, Flores e le piccole Isole della Sonda meridionali.\nL\"'habitat\" di questa specie \u00e8 rappresentatodalle zone erbose e cespugliose sul limitare della foresta, oltre che dalle risaie e dai campi coltivati, fino a circa 1500 metri di quota.\nDescrizione.\nDimensioni.\nQuesta specie misura fino a circa 12\u00a0cm, compresa la coda.\nAspetto.\nSi tratta di un uccelletto dalla struttura robusta, con un grosso becco tozzo e di forma conica.\nLa colorazione \u00e8 bruno-olivacea su dorso ed ali, aranciata su petto, fianchi e ventre, rosso scuro su codione, sottocoda e coda: la testa \u00e8 di colore grigio, con fronte, gola e cerchio perioculare pi\u00f9 chiari e di colore biancastro.\nLa colorazione di questa specie si presenta piuttosto simile a quella del congenere cappuccino testa bianca, dal quale il cappuccino testa chiara differisce tuttavia per la testa meno candida, i colori pi\u00f9 tenui e per le parti inferiori di color arancio.\nBiologia.\nSi tratta di uccelli gregari e diurni, che formano gruppi anche consistenti, spesso in compagnia di altre specie come il domino passero delle Molucche: i cappuccini testa chiara passano la maggior parte del tempo al suolo e fra l'erba alta alla ricerca di cibo, mentre durante la notte essi cercano rifugio nel folto della vegetazione arborea.\nAlimentazione.\nQuesti uccelli hanno dieta essenzialmente granivori, con dieta composta in prevalenza da riso e graminacee ed integrata di tanto in tanto con bacche, frutti, germogli e piccoli insetti volanti.\nRiproduzione.\nDurante la stagione riproduttiva (che coincide con la fine della stagione delle piogge, cadendo quindi generalmente in aprile-maggio) ambo i sessi collaborano alla costruzione di un nido sferico costituito da fibre vegetali (agave, cocco e steli d'erba), all'interno del quale la femmina depone 2-5 uova che sono sempre ambedue i genitori a covare per circa due settimane. I nidiacei, ciechi ed implumi alla schiusa, vengono accuditi e nutriti da ambedue i sessi e sono pronti per l'involo gi\u00e0 attorno alle tre settimane dalla schiusa, sebbene i giovani si allontanino definitivamente dal nido solo attorno al mese e mezzo d'et\u00e0."}
{"id": "2000302", "revid": "1543377", "url": "https://it.wikipedia.org/wiki?curid=2000302", "title": "Zach Miller", "text": "Carriera universitaria.\nMiller al college gioc\u00f2 con gli Arizona State Sun Devils, squadra rappresentativa dell'Universit\u00e0 Statale dell'Arizona. Nella stagione 2004 gioc\u00f2 12 partite tutte da titolare facendo registrare 56 ricezioni per 552 yard con 6 touchdown. Nella stagione successiva disput\u00f2 10 partite, tutte da titolare, con 38 ricezioni per 476 yard con 4 touchdown. Nella stagione 2006 disput\u00f2 13 partite, tutte da titolare, con 50 ricezioni per 484 yard e 4 touchdown.\nCarriera professionistica.\nOakland Raiders.\nAl draft NFL 2007 \u00e8 stato selezionato dagli Oakland Raiders come 38 scelta. Ha debuttato nella NFL il 9 settembre contro i Detroit Lions indossando la maglia numero 80. Con il passare delle stagioni \u00e8 diventato sempre pi\u00f9 l'obiettivo dei quarterback durante i passaggi. Ha saltato per ora solamente due partite, una a causa di una commozione cerebrale e l'altra per un problema alla pianta del piede. Nella partita giocata il 24 ottobre del 2010 a Denver contro i Denver Broncos oltre a realizzare un bel touchdown di 43 yard ha giocato per qualche azione come offensive tackle di sinistra.\nSeattle Seahawks.\nIl 2 agosto 2011, Miller firm\u00f2 un contratto coi Seattle Seahawks di 5 anni del valore di 34 milioni di dollari di cui 17 garantiti. Il capo-allenatore Pete Carroll afferm\u00f2 che Miller sarebbe diventato una grande risorsa per l'attacco. Egli fin\u00ec la stagione con 25 ricezioni per 233 yard e nessun touchdown su ricezione. Miller fu usato pi\u00f9 come blocking tight end alla fine durante la stagione.\nIl 9 settembre, nella gara di debutto della stagione 2012, Miller ricevette 3 passaggi per 40 yard nella sconfitta per 20-16 contro gli Arizona Cardinals. Nella settimana 8, i Seahawks scesero a un record di 4-4 perdendo all'ultimo minuto contro i Detroit Lions con Zach che segn\u00f2 un touchdown . Nella settimana 14 Seattle ottenne una vittoria di proporzioni storiche battendo i Cardinals per 58-0 stabilendo il nuovo primato di franchigia di punti segnati. In quella gara Miller segn\u00f2 il suo secondo touchdown stagionale. Il secondo touchdown consecutivo lo segn\u00f2 nella vittoria della settimana successiva contro i Buffalo Bills .\nNei playoff i Seahawks batterono i Washington Redskins nel primo turno ma furono eliminati nel successivo dagli Atlanta Falcons malgrado una grande partita di Miller che concluse con 142 yard ricevute e un touchdown.\nI primi due touchdown della stagione 2013, Miller li segn\u00f2 nella agevole vittoria della settimana 3 contro i Jacksonville Jaguars. Dopo aver perso due gare per infortunio torn\u00f2 in campo nella vittoria della settimana 7 sui Cardinals ricevendo 40 yard e segnando un touchdown. Nella settimana 13 guid\u00f2 la squadra con 86 yard ricevute e il quarto touchdown stagionale nella vittoria per 34-7 sui New Orleans Saints che consent\u00ec ai Seahawks di centrare matematicamente i playoff con quattro turni di anticipo. Il quinto lo segn\u00f2 due settimane dopo contro i Cardinals ma non fu sufficiente ad evitare a Seattle la prima sconfitta casalinga dopo due anni di imbattibilit\u00e0. La squadra termin\u00f2 comunque col miglior record della NFC e nei playoff batt\u00e9 i Saints e i 49ers. Il 2 febbraio 2014, nel Super Bowl XLVIII contro i Denver Broncos, Seattle domin\u00f2 dall'inizio alla fine della partita, vincendo per 43-8. Miller si laure\u00f2 campione NFL ricevendo un passaggio da 10 yard e recuperando un \"onside kick\".\nMalgrado voci che potesse essere svincolato prima della stagione 2014, il 15 marzo Miller acconsent\u00ec a ristrutturare il proprio contratto per rimanere coi Seahawks per altri due anni con un salario di 8 milioni di dollari. Dopo avere perso la maggior parte della stagione 2014 per infortunio, fu svincolato il 6 marzo 2015.\nStatistiche.\nStagione regolare"}
{"id": "2000309", "revid": "270833", "url": "https://it.wikipedia.org/wiki?curid=2000309", "title": "Campionati del mondo di ciclismo su strada 2008 - Gara in linea maschile Elite", "text": "La Gara in linea Uomini Elite dei campionati del mondo di ciclismo su strada 2008 fu corsa il 28 settembre a Varese, Italia, per un percorso totale di 260,25\u00a0km. Fu vinta dall'italiano Alessandro Ballan, che termin\u00f2 la gara in 6h37'30\".\nPercorso.\nQuesta gara consisteva in 15 giri del circuito cittadino di 17,35\u00a0km, per una distanza totale di 260,25\u00a0km. Partenza ed arrivo al Cycling Stadium di viale Ippodromo. Il percorso prevedeva un dislivello totale di 3405 m, grazie alle due salite che si alternavano lungo il circuito: l'ascesa di via Montello, 1150\u00a0m con pendenza media del 6,5% ed una discesa tecnica, a poche centinaia di metri dalla partenza di ogni giro, e la salita dei Ronchi, 3130\u00a0m con una pendenza media del 4,5%, che terminava a soli 3\u00a0km dal traguardo.\nResoconto degli eventi.\nIl gruppo part\u00ec alle 10:30 dal Cycling Stadium e la gara vide nascere gi\u00e0 al secondo giro una fuga di tre uomini, l'ucraino \u010cu\u017eda, il venezuelano Ochoa ed il lussemburghese Poos, che raggiunsero un vantaggio di 17 minuti dal gruppo, in cui solo l'Italia con Bruseghin, Bosisio, Paolini, Tonti e Tosatto, fu chiamata a lavorare per ricucire lo svantaggio. Al dodicesimo giro il vantaggio dei fuggitivi era gi\u00e0 sceso a 1'28\" ed uno scatto di Cunego cre\u00f2 un gruppetto di dieci uomini, Bettini, Ballan e lo stesso Cunego per l'Italia, Garate, Rodriguez e Valverde per la Spagna, il belga Kevin De Weert, il russo Aleksandr Kolobnev, il croato Miholjevic ed il tedesco Fabian Wegmann, che si portarono in testa e costrinsero gli spagnoli, guidati da \u00d3scar Freire, ed i belgi di Tom Boonen a lavorare per chiudere. Fu l'ultimo passaggio sulla salita dei Ronchi a decidere la gara: mentre Bettini rimase nel gruppo tenendo Freire, Valverde e Boonen a ruota, gli attacchi di Ballan, Cunego e Rebellin staccarono un gruppetto di pochi corridori. Si ripeterono gli scatti degli italiani ed a 3\u00a0km dal traguardo scatt\u00f2 Ballan che fece subito il vuoto dagli inseguitori e, protetto da Cunego e Rebellin a rompere i cambi nel gruppetto, giunse al traguardo con 3\" di vantaggio conquistando la maglia iridata, con Cunego che batt\u00e9 in volata il danese Matti Breschel e conquist\u00f2 la medaglia d'argento."}
{"id": "2000312", "revid": "287204", "url": "https://it.wikipedia.org/wiki?curid=2000312", "title": "Jean Vauquelin de La Fresnaye", "text": "Discepolo di Ronsard e legato al movimento letterario della Pl\u00e9iade, si differenzia da altri poeti dello stesso circolo, che si limitavano ad ammirare e descrivere una natura idealizzata, per il suo modo di vivere rustico e campagnolo, che si rispecchia in uno stile rude. Fervente cattolico, proporr\u00e0 di sostituire alla mitologia antica un nuovo Parnasso cristiano. \u00c8 il padre di Nicolas Vauquelin Des Yveteaux.\nBiografia.\nJean Vauquelin de La Fresnaye compie gli studi umanistici a Parigi e quelli di diritto a Poitiers e a Bourges. Dopo una giovinezza libertina, segue per qualche tempo la carriera della armi, combattendo nelle guerre di religione agli ordini del maresciallo Matignon e viene ferito durante l'assedio di Saint-L\u00f4 nel 1574. Passa in seguito alla magistratura diventando luogotenente generale di Caen sotto Enrico III e successivamente presidente del tribunale generale della stessa citt\u00e0 sotto Enrico IV.\nLo stile.\nI poeti della Pl\u00e9iade hanno ispirato la sua vocazione poetica di questo vero gentiluomo di campagna. Discepolo di Ronsard non si limitava ad amare le foreste, i prati, le acque e il canto degli usignoli come poeta, ma conduceva una vita rustica senza disdegnare i lavori della campagna. Pur sottoscrivendo il manifesto poetico della Pl\u00e9iade, sottolineava la continuit\u00e0 storica della letteratura francese. Studiando le opere dei trovatori francesi e le vecchie cronache, desiderava che la poesia francese fosse stabilita su una comune base nazionale. Tra i primi in Francia coltiv\u00f2 la musa della poesia pastorale con vero talento e con sentimento autentico. Le sue \"Foresteries\", che cominci\u00f2 a pubblicare all'et\u00e0 di vent'anni, possiedono gi\u00e0 le qualit\u00e0 delle opere pi\u00f9 mature come gli \"Idillies\". Il titolo di quest'opera \u00e8 stato scelto perch\u00e9 \u00abnon significa e rappresenta che quelle piccole immagini che si incidono su lapislazzuli, gemme e calcedoni per farne dei sigilli. I miei allo stesso modo pieni d'amore infantile, non sono che immaginette e piccoli quadretti di fantasie amorose.\u00bb Alcuni di questi \"Idilli\" offrono quelle espressioni licenziose un tempo autorizzate nel parlare rustico, altre sono d'una semplicit\u00e0 infantile e d'una bont\u00e0 agreste e vorrebbero, come dice l'utore, rappresentare \u00abla Natura in camicia\u00bb.\nVauquelin ha esposto le sue idee letterarie in \"L'Art po\u00e9tique de Vauquelin de la Fresnaye: o\u00f9 l'on peut remarquer la Perfection et le D\u00e9faut des Anciennes et des Modernes Po\u00e9sies\" (l'Arte poetica di Vauquelin de la Fresnaye: dove si pu\u00f2 notare la Perfezione e i Difetti della Poesia Antica e Moderna) iniziati nel 1574 su richiesta di Enrico III, ma rimasti inediti fino al 1605. Scritto in uno stile un po' rude, rimane interessante per il coraggio delle idee, tra cui quella di sostituire i modelli della mitologia antica con un nuovo Parnasso cristiano. Ha scritto, su imitazione di Orazio delle satire, che potremmo chiamare pi\u00f9 correttamente epistole, assai pi\u00f9 lungamente meditate rispetto \"l'Art po\u00e9tique\" e aventi per modello quello esposto nel \"Discours pour servir de Pr\u00e9face sur le Sujet de la Satyre\" del 1604-1605. Nella produzione di Vaquelin trovano spazio anche i \"Sonnets\", in genere di ispirazione religiosa o politica. Le sue opere complete sono state pi\u00f9 volte raccolte dopo la sua morte."}
{"id": "2000326", "revid": "1896274", "url": "https://it.wikipedia.org/wiki?curid=2000326", "title": "Ochotona collaris", "text": "Distribuzione.\nOccupa un areale comprendente le aree montuose della costa pacifica di Alaska, Yukon, Columbia Britannica e parte dei Territori del Nord-Ovest. Abita le zone montuose e fredde a prevalenza rocciosa e con scarsit\u00e0 di vegetazione.\nDescrizione.\nDimensioni.\nMisura circa 18\u00a0cm di lunghezza, per un peso che sfiora i 150\u00a0g.\nAspetto.\nIl pelo \u00e8 di colore grigio, con sfumature metalliche sul collo e le spalle che vanno a formare un collare (da cui il nome, sia comune che scientifico, della specie). Il ventre \u00e8 di colore biancastro, mentre la mandibola presenta pelo di color crema.\nBiologia.\nSi tratta di animali diurni, che formano colonie nelle aree rocciose e ricche di anfratti dove nascondersi: mentre il gruppo \u00e8 dedito alle attivit\u00e0 di ricerca del cibo, un esemplare resta di vedetta su un luogo sopraelevato, solitamente una roccia, approfittando di questo momento per riscaldarsi al sole, pur non abbassando mai la guardia. In caso di pericolo o di invasione del territorio da parte di animali estranei, le vedette lanciano dei potenti fischi che allertano il gruppo. Gli adulti, per quanto facenti parte della medesima colonia, sono piuttosto territoriali anche fra loro, in particolare per quanto concerne il possesso dei cosiddetti \"fienili\": questi ultimi sono luoghi, siti generalmente nei pressi delle tane, dove ogni individuo porta del materiale vegetale da far essiccare in vista dell'inverno, quando tale materiale verr\u00e0 portato nella tana ed utilizzato come cibo per i periodi di magra. I pica, infatti, non vanno in letargo e dipendono perci\u00f2 in larga parte per il sostentamento dai depositi di cibo che riusciranno ad accumulare. I fienili, che vengono anno dopo anno costruiti sempre nello stesso luogo, vengono spesso fatti oggetto di scorrerie da parte di altri esemplari, che mirano ad ingrandire la propria riserva di cibo a spese di altri.\nAlimentazione.\nSi tratta di animali erbivori, abbastanza frugali per quanto concerne l'alimentazione (mangiano infatti qualsiasi materiale vegetale, incluse la corteccia d'albero ed i licheni): tuttavia, sono piuttosto selettivi per quanto riguarda le piante da essiccare per l'inverno, limitandosi a qualche specie di graminacea. Qualora la scorta di cibo invernale non fosse sufficiente e termini prima del previsto, questi animali sono soliti scavare tunnel sotto la neve alla ricerca di cibo.\nRiproduzione.\nLa femmina, durante il periodo estivo, d\u00e0 alla luce dopo una gestazione di un mese una nidiata di tre cuccioli: la taglia adulta viene raggiunta dai piccoli a un mese e mezzo d'et\u00e0, mentre la maturit\u00e0 sessuale sopravviene attorno all'anno di vita."}
{"id": "2000328", "revid": "686936", "url": "https://it.wikipedia.org/wiki?curid=2000328", "title": "Ben Troupe", "text": "Nella NFL.\nScelto al \"draft\" dai Tennessee Titans, nella sua stagione di debutto ha giocato 14 partite di cui 7 da titolare ricevendo 33 volte per 329 yard con 1 touchdown e 2 fumble di cui uno recuperato.\nNella stagione 2005 ha giocato 15 partite di cui 11 da titolare ricevendo 55 volte per 530 yard con 4 touchdown e 2 fumble.\nNella stagione 2006 ha giocato 10 partite di cui 9 da titolare ricevendo 13 volte per 150 yard con 2 touchdown, inoltre ha recuperato 2 fumble.\nNella stagione 2007 ha giocato 16 partite di cui 2 da titolare ricevendo 5 volte per 47 yard, ha fatto anche una corsa perdendo una yard e 2 ritorni su kickoff per 21 yard.\nNella stagione 2008 \u00e8 passato prima ai Tampa Bay Buccaneers scendendo in campo 2 partite con lo \"special team\", poi \u00e8 passato ai \"Raiders\" firmando il 19 settembre, ma il 21 ottobre \u00e8 stato messo sulla lista infortunati senza aver mai giocato una partita. Il 18 novembre ha terminato il contratto con i \"Raiders\"."}
{"id": "2000330", "revid": "729019", "url": "https://it.wikipedia.org/wiki?curid=2000330", "title": "Dassault MD 410 Spirale", "text": "Il Dassault MD 410 Spirale (in francese: \"spirale\") era un biturbina da trasporto leggero ad ala alta per uso militare realizzato dall'azienda francese Dassault Aviation alla fine degli anni cinquanta e rimasto allo stadio di prototipo.\nStoria del progetto.\nNel 1954, a causa dello scoppio della guerra d'Algeria, nasce dall'esigenza da parte dell'Arm\u00e9e de l'air di dotarsi di un velivolo da trasporto leggero armato per poter operare in territorio algerino. Nel settembre dello stesso anno il governo francese emise quindi una specifica in cui si richiedeva un aereo multiruolo dotato di motori turboelica, del peso inferiore alle 5 tonnellate, in grado di raggiungere i 400\u00a0km/h con un'autonomia di 2\u00a0000\u00a0km ed armato di cannoni da 30\u00a0mm, bombe e razzi o missili aria-terra. In un secondo tempo venne espressa anche la richiesta del possibile utilizzo come aereo di collegamento ed addestramento.\nPer soddisfare la richiesta l'ufficio progetti Dassault decise di sviluppare, nel 1957, un progetto che utilizzi una cellula comune da cui derivare due modelli distinti, l'MD 410 Spirale e l'MD 415 Communaut\u00e9."}
{"id": "2000331", "revid": "1498232", "url": "https://it.wikipedia.org/wiki?curid=2000331", "title": "La parola ai giurati (film 1997)", "text": "La parola ai giurati (\"12 Angry Men\") \u00e8 un film per la televisione del 1997 diretto da William Friedkin.\n\u00c8 un remake del film \"La parola ai giurati\" del 1957 diretto da Sidney Lumet.\nTrama.\n12 giurati devono deliberare su di un caso di omicidio che fin dall'inizio appare scontato, le prove sembrano schiaccianti, vi sono testimoni oculari che hanno identificato l'imputato come l'assassino del padre.\nAlla prima votazione tutti i giurati tranne uno votano per la colpevolezza, l'unico giurato favorevole all'innocenza esplica le sue ragioni, analizzando tutte le prove e confutandone l'attendibilit\u00e0.\nInoltre mettono in discussione la difesa dell'imputato, fatta da un difensore d'ufficio al quale nulla importa del suo assistito. Gradualmente altri giurati passano dalla sua parte, mentre altri restano fissi nelle loro posizioni, si arriva perfino a minacce e scontri fisici tra le due fazioni.\nEmerge alla fine che i testimoni sono stati suggestionati ed hanno creduto di vedere l'imputato commettere l'omicidio.\nDopo tantissime ore di camera di consiglio alla fine tutti i giurati sono favorevoli all'assoluzione, superando i loro pregiudizi."}
{"id": "2000333", "revid": "599013", "url": "https://it.wikipedia.org/wiki?curid=2000333", "title": "Angelo Lecchi", "text": "Carriera.\nProfessionista dal 1988 al 1997, vinse nel 1989 la prima tappa e la classifica generale del Giro di Puglia; la stagione pi\u00f9 soddisfacente fu il 1994 quando riusc\u00ec ad imporsi nella Coppa Placci e nella Milano-Vignola, arrivando poi terzo nel Giro del Lazio. Raccolse piazzamenti degni di nota nel 1995, quando si classific\u00f2 secondo sia alla Milano-Vignola, sia alla Tre Valli Varesine."}
{"id": "2000334", "revid": "289247", "url": "https://it.wikipedia.org/wiki?curid=2000334", "title": "Riserva Naturale di San Giuliano", "text": ""}
{"id": "2000340", "revid": "287204", "url": "https://it.wikipedia.org/wiki?curid=2000340", "title": "Nalanda", "text": ""}
{"id": "2000341", "revid": "1371684", "url": "https://it.wikipedia.org/wiki?curid=2000341", "title": "Tempio di Giove Custode", "text": "Il Tempio di Giove Custode era un tempio minore, eretto probabilmente sul Campidoglio a Roma.\nFu edificato da Domiziano in ricordo del pericolo scampato durante l'assedio del Campidoglio da parte dei seguaci di Vitellio, accanto al tempio di Giove Ottimo Massimo, come risulta dal rilievo aureliano conservato presso il Palazzo dei Conservatori. La sua ubicazione non \u00e8 unanimemente accettata: alcuni studiosi lo posizionano sul sito del podio quadrato in opera cementizia con scaglie di basalto che fu scoperto nel XIX secolo aprendo via del Tempio di Giove e che oggi \u00e8 tagliato in due dalla strada stessa. La pianta quadrata non sembra tuttavia compatibile con l'edificio, inoltre secondo il rilievo esso si doveva trovare alla destra del tempio di Giove Ottimo Massimo, perfettamente in asse con il lato destro del tempio, verso il quale prospiceva la facciata del tempio di Giove Custode.\nForse si trovava nella parte del piazzale che \u00e8 franata a pi\u00f9 riprese."}
{"id": "2000343", "revid": "599013", "url": "https://it.wikipedia.org/wiki?curid=2000343", "title": "N\u0101landa", "text": ""}
{"id": "2000349", "revid": "767487", "url": "https://it.wikipedia.org/wiki?curid=2000349", "title": "Gli inaffidabili", "text": "Gli inaffidabili \u00e8 un film del 1997 scritto, diretto e interpretato da Jerry Cal\u00e0.\nTrama.\nRenato, ex cantante del gruppo Blue Moon, sposato con l'insopportabile figlia del ricco titolare d'una ditta di sanitari, coi soldi del quale ha avviato un lussuoso albergo vacanze, approfitta della partenza di moglie e suocero come volontari a Lourdes per invitare alcuni amici a inaugurare il nuovo locale per il fine settimana di Pasqua.\nDurante i due giorni di permanenza degli ospiti si susseguono varie storie tra loro: a complicare per\u00f2 le cose, torna a sorpresa la moglie di Renato che, scoperta la festa organizzata dal marito, decide di metterlo alla porta.\nRenato per\u00f2 rivendica il locale come sua creazione e si rifiuta di lasciarlo. Il suocero gli pone allora un \"ultimatum\": trovare due miliardi di lire entro la fine della festa o andarsene. Renato si rivolge cos\u00ec agli amici per rilevare tutti insieme il locale. Tutti si mostrano entusiasti all'idea ma, al momento di versare la propria quota, si defilano accampando pretesti di comodo, lasciando solo Renato e rivelandosi cos\u00ec davvero \"inaffidabili\"."}
{"id": "2000350", "revid": "810736", "url": "https://it.wikipedia.org/wiki?curid=2000350", "title": "Chris Morris (giocatore di football americano)", "text": "Nella NFL.\nStagione 2006\nPreso come 214 scelta dagli Oakland Raiders, \u00e8 sceso in campo per la prima volta in una partita ufficiale il 3 dicembre contro gli Houston Texans. Ha giocato 5 partite come centro di cui nessuna da titolare.\nStagione 2007\nHa giocato 10 partite sempre da centro di cui nessuna da titolare.\nStagione 2008\nHa fatto il suo debutto da titolare il 28 settembre contro i San Diego Chargers. Ha giocato 13 partite di cui 1 da titolare.\nStagione 2009\nHa giocato 16 partite di cui 10 da titolare.\nStagione 2010\nDopo esser diventato \"restricted free agent\" il 16 marzo ha rifirmato con i \"Raiders\" un contratto di un anno. Il 4 settembre \u00e8 stato \"tagliato\".\nVittorie e premi.\n\"Nessuno\""}
{"id": "2000352", "revid": "767487", "url": "https://it.wikipedia.org/wiki?curid=2000352", "title": "Samba, Eu Canto Assim", "text": " \nSamba, Eu Canto Assim \u00e8 un album della cantante brasiliana Elis Regina, pubblicato nel 1965 dalla Companhia Brasileira de Discos (CBD), etichetta della Philips Records (LP P 632.742 L).\nIl disco.\nNel marzo 1964 Elis Regina si trasfer\u00ec a Rio de Janeiro forte di un contratto con la TV Rio per partecipare a una serie di spettacoli televisivi musicali e con un accordo con la Philips Records che produceva dischi in Brasile con l'etichetta Companhia Brasileira de Discos (una casa discografica acquistata nel 1958).\nDopo gli inizi da \"brota\" con una serie di dischi rivolti ad un pubblico di adolescenti, Elis era ormai pronta per un pubblico adulto e per esibirsi al Beco das Garrafas, il locale \"cult\" della bossa nova e del \"samba-jazz\" della capitale carioca. In quell'anno partecip\u00f2 ad una serie di fortunati spettacoli a Rio e a San Paolo. Ebbe molto successo con lo Zimbo Trio e con altri sambisti e cantanti della nuova \"turma\" (la seconda generazione dei bossanovisti).\nIl suo stile si stava evolvendo. Con piccole formazioni come lo Zimbo Trio (uno dei tanti trii che costellavano la scena brasiliana del periodo) Elis si avvicin\u00f2 maggiormente alla nuova musica che si suonava nelle grandi citt\u00e0, un misto di jazz e samba che molto doveva all'esplosione, pochi anni prima, della bossa nova.\nUno dei suoi primi successi fu \"Terra de Ningu\u00e9m\" di Marcos Valle e Paulo S\u00e9rgio Valle, due autori che facevano parte della nuova generazione \"impegnata\". Una canzone addirittura \"politica\", che aveva come tema la riforma agraria, nell'anno in cui il Brasile entrava nella delicata fase della dittatura militare.\nElis entr\u00f2 cos\u00ec nel giro dello \"showbiz\" brasiliano dell'epoca. Lavor\u00f2 in spettacoli organizzati dal suo futuro marito Ronaldo B\u00f4scoli, con Carlos Mi\u00e9le e con Walter Silva e fu presa sotto l'ala protettrice di Armando Pittigliani, produttore di punta della CBD.\nCon Pittigliani realizz\u00f2 il suo primo album per la sua nuova casa discografica. Le canzoni del disco erano quasi tutte scritte dai nuovi autori emergenti della scena brasiliana: Edu Lobo (\"Reza\", \"Resolu\u00e7\u00e3o\", \"Aleluia\"), gli impegnati Ruy Guerra e Francis Hilme (\"Por um Amor Maior\"), i fratelli Valle (\"Preciso Aprender a Ser S\u00f3\", che diventer\u00e0 una delle pi\u00f9 celebri del suo repertorio).\nNel disco furono inserite anche canzoni del nuovo corso di due bossanovisti delle origini come Carlos Lyra (\"Maria do Maranh\u00e3o\") e Vin\u00edcius de Moraes. Il primo aveva fondato l'ala progressista e impegnata della \"turma da bossa nova\", il secondo era alla ricerca di nuovi stimoli poetici e musicali insieme a Baden Powell con il quale aveva scritto una lunga serie di \"afro-sambas\", canzoni che ricercavano le vere origini del samba nella cultura afro-brasiliana delle regioni settentrionali del paese (\"Consola\u00e7\u00e3o\" e \"Berimbau\"). Non manca un omaggio a uno dei nomi storici della musica brasiliana, Dorival Caymmi.\nSupportata da una formazione di eccellenza, decisamente superiore a quelle che l'accompagnarono nei primi dischi, nella quale spicca il batterista Edison Machado, gi\u00e0 membro del sestetto storico di S\u00e9rgio Mendes, Elis rese ancora pi\u00f9 profondo il suo stile, aument\u00f2 l'energia delle sue interpretazioni, alternando aggressivit\u00e0 e dolcezza. Non pi\u00f9 la \"brota\", il germoglio, degli inizi, ma l'uragano, \"furac\u00e3o\", come sarebbe poi stata soprannominata.\nIl disco, a dispetto del titolo (\"Samba, io lo canto cos\u00ec\"), che comunque era gi\u00e0 una dichiarazione d'intenti ben precisa, una forte affermazione della personalit\u00e0 della cantante, contiene poco samba, ma orchestrazioni energiche, di sapore jazz, arrangiamenti che ricordano pi\u00f9 i musical di Broadway che le minimali e sussurrate canzoni della prima bossa nova, genere che Elis detestava.\nNell'anno di uscita di \"Samba, Eu Canto Assim\", Elis vinse il primo Festival Nacional de M\u00fasica Popular Brasileira con una celebre esecuzione \"Arrast\u00e3o\" di Edu Lobo e de Moraes e si afferm\u00f2 a livello nazionale come una delle migliori interpreti della nuova generazione, diventando in breve la pi\u00f9 popolare cantante del paese.\nLa canzone, pubblicata inizialmente su singolo nel 1965, fu inserita come \"bonus track\" nella versione rimasterizzata di \"Samba, Eu Canto Assim\" pubblicata su CD dalla Universal giapponese nel 2002.\nTracce.\nNota: nel 2002 la Universal giapponese ha pubblicato il disco su CD rimasterizzato digitalmente sotto il titolo \"Samba, Eu Canto Assim + 1\" con l'aggiunta della canzone \"Arrast\u00e3o\" (Edu Lobo, Vin\u00edcius de Moraes) nella versione precedentemente pubblicata su 45gg nel 1965 (CBD/Philips 365.083 PB) e mai ripubblicata in seguito. Le versioni della canzone presenti in successive raccolte provengono tutte dall'album dal vivo \"Dois na Bossa\"."}
{"id": "2000356", "revid": "73843", "url": "https://it.wikipedia.org/wiki?curid=2000356", "title": "Tempio di Fides", "text": "Il Tempio di Fides () era un tempio minore sul Campidoglio a Roma.\nStoria.\nIl culto di Fides, divinit\u00e0 nota in tarda Et\u00e0 Repubblicana anche come \"Fides Publica\" o \"Fides Publica populi Romani\", sul Campidoglio inizi\u00f2 gi\u00e0 con Numa Pompilio con la costruzione di un sacello (\"sacrarium\", \u1f31\u03b5\u03c1\u03cc\u03bd), probabilmente sul luogo del tempio successivo.\nIl tempio fu dedicato (e probabilmente edificato) da Aulo Atilio Calatino nel 254 oo nel 250 a.C.; in seguito, fu restaurato e nuovamente dedicato da Marco Emilio Scauro nel 115 a.C.\nIl giorno di dedicazione era il 1\u00ba ottobre.\nIl tempio fu utilizzato per assemblee del Senato.\nSulle sue pareti erano esposte le tavole su cui erano iscritti i testi dei trattati internazionali. Nel 43 a.C. una forte tempesta disperse alcune di queste tavole.\nIn questo tempio si esponevano anche i diplomi di congedo dei militari congedati con onore.\nNel tempio si conservava un dipinto di Apelle che raffigurava un uomo anziano che insegnava ad un giovane a suonare la lira); il dipinto per\u00f2 and\u00f2 perso e non si conosce nulla del suo aspetto, della tecnica realizzativa e del destino che ebbe.\nUbicazione.\nIl tempio si trovava nella parte meridionale dell'Area Capitolina, il vasto piazzale davanti al tempio di Giove Capitolino franato a pi\u00f9 riprese, in prossimit\u00e0 della Porta Pandana. In particolare sono stati riconosciuti come pertinenti al tempio di Fides alcuni materiali scoperti nei pressi della chiesa di Sant'Omobono: una parte di podio in opera cementizia, frammenti di colonne e una grande testa marmorea femminile, probabilmente l'acroterio di culto.\nAlcuni attribuiscono questi resti al tempio di Ops, anche se la scoperta di iscrizioni bilingui in greco e latino con dediche di popoli dell'Asia Minore (trattati del Senato romano, databili tra la fine del II e gli inizi del I secolo a.C.) farebbe propendere per il culto di Fides: essa era infatti la dea che faceva da garante nei trattati e nei rapporti diplomatici."}
{"id": "2000358", "revid": "125713412", "url": "https://it.wikipedia.org/wiki?curid=2000358", "title": "Mercato Ittico di Napoli", "text": "Il Mercato Ittico \u00e8 un edificio progettato da Luigi Cosenza e ubicato a Napoli in piazza Duca degli Abruzzi, esempio di architettura razionalista.\nDescrizione.\nIl progetto fu realizzato da Cosenza (allora appena laureatosi) tra il 1929 e il 1930. La zona dove sarebbe sorto il mercato \u00e8 quella del ponte della Maddalena, attigua al porto e abbastanza vicina alla stazione centrale. L'edificio fu completato nel 1935. Il progetto iniziale, redatto dal Genio civile, era di stile neoclassico. L'opera di Cosenza, estremamente spartana e poco costosa, fu il suo primo esempio di razionalismo a Napoli.\nL'edificio \u00e8 costituito da una grande hall con una struttura in vetro cemento e grandi aperture per garantire l'illuminazione naturale. L'interno \u00e8 composto da un'ampia sala di contrattazione coperta da una volta a tutto sesto e circondata dai locali destinati ai singoli mandatari. Un piano sotterraneo \u00e8 costituito da celle frigorifere e depositi. L'ingresso del pubblico \u00e8 attraverso una grande scalinata posta a nord. Nel 1979 Cosenza propose al Comune un ampliamento della struttura per adeguarla all'accresciuto volume di affari, ma il suo progetto non venne recepito e furono realizzati solo adeguamenti sporadici e non omogenei. \nCon la cessazione delle attivit\u00e0 dopo circa settant'anni dalla sua apertura, l'edificio del Mercato ittico \u00e8 caduto in degrado. Il Comune ha negli ultimi anni avviato un progetto di riqualificazione allo scopo di recuperare l'opera e destinarla a un nuovo uso; si \u00e8 pensato infatti di farne un centro espositivo di arte contemporanea.\nIl progetto di recupero \u00e8 parte della pi\u00f9 ampia opera di riqualificazione dell'area est di Napoli e il Mercato ittico dovrebbe essere integrato nel nuovo Parco della Marinella. Nel 2013 si \u00e8 stabilito il mantenimento della destinazione storica dell'edificio, infatti \u00e8 previsto al suo interno un polo gastronomico dei prodotti del mare."}
{"id": "2000359", "revid": "1354930", "url": "https://it.wikipedia.org/wiki?curid=2000359", "title": "Mario Noris", "text": "Fu professionista dal 1978 al 1988, conta tre vittorie da professionista e dieci partecipazioni consecutive al Giro d'Italia, tutte portate a termine.\nCarriera.\nIl successo pi\u00f9 importante della carriera fu il Giro di Puglia del 1983, nel quale si aggiudic\u00f2 anche una tappa; 5 anni prima vinse il Giro della Toscana; ebbe anche piazzamenti di prestigio, fra i quali il secondo posto al Trofeo Laigueglia 1982 ed il terzo al Giro di Campania 1983. "}
{"id": "2000368", "revid": "73843", "url": "https://it.wikipedia.org/wiki?curid=2000368", "title": "Tempio di Ops", "text": "Il Tempio di Ops era un tempio minore sul Campidoglio a Roma.\nSi trovava nella parte meridionale dell'Area Capitolina, un po' pi\u00f9 a nord del tempio di Fides, nel vasto piazzale davanti al tempio di Giove Capitolino, franato a pi\u00f9 riprese. Alcuni hanno riconosciuto come frammenti del tempio di Ops alcuni materiali scoperti nei pressi della chiesa di Sant'Omobono: una parte di podio in opera cementizia, frammenti di colonne e una grande testa marmorea femminile, probabilmente l'acroterio di culto.\n\u00c8 per\u00f2 pi\u00f9 probabile che tali materiali fossero del tempio di Fides, per la scoperta anche di iscrizioni bilingui in greco e latino e frammenti di trattati del Senato romano con popolazioni dell'Asia Minore, essendo \"Fides\" la dea protettrice dei rapporti diplomatici."}
{"id": "2000369", "revid": "9316", "url": "https://it.wikipedia.org/wiki?curid=2000369", "title": "Phone Center", "text": ""}
{"id": "2000370", "revid": "1318658", "url": "https://it.wikipedia.org/wiki?curid=2000370", "title": "Random Album Title", "text": "Random Album Title \u00e8 il terzo album in studio realizzato dal disc jockey e produttore discografico canadese deadmau5.\n\u00c8 stato anche il suo primo album a diventare mainstream. La traccia \"Brazil (2nd Edit)\" \u00e8 stata utilizzata da altri artisti nelle loro tracce, come \"Change Your Mind\" di Kylie Minogue, \"Happiness\" di Alexis Jordan e \"Touch the Sky\" di Taio Cruz. Nel settembre 2016, Zimmerman accusa i $uicideboy$ di violazione di copyright, contestando il brano \"Antarctica\". Il brano contiene campionamenti provenienti dalla traccia \"I Remember.\" Per evitare ulteriori provvedimenti, lecito pensare di natura legale, il brano viene rimosso dal duo da tutte le piattaforme streaming. La versione originale dell'album conteneva il singolo \"Faxing Berlin\", ma venne fatto rimuovere dalle piattaforme streaming da Play Records (la label su cui Zimmerman aveva pubblicato il singolo) cui ne possedeva i diritti; e sostituito con il singolo \"Arguru\". Zimmerman ha vinto ai Beatport Awards la categoria Miglior Singolo per il singolo \"Not Exactly;\" mentre ai Juno Awards ha vinto la categoria Registrazione Dance dell'Anno."}
{"id": "2000371", "revid": "260752", "url": "https://it.wikipedia.org/wiki?curid=2000371", "title": "Cappuccino delle isole Celebes", "text": ""}
{"id": "2000373", "revid": "599013", "url": "https://it.wikipedia.org/wiki?curid=2000373", "title": "Ricardo Pel\u00e1ez", "text": "Carriera.\nClub.\nNel 1985 inizia a giocare nel Club Am\u00e9rica, alla non giovanissima et\u00e0 di 21 anni, e segna 16 reti nella sua stagione d'esordio in Primera Divisi\u00f3n. Nel 1987 passa al Club Necaxa, dove segna tantissimo fin dalle prime stagioni, seppur con qualche pausa. Nel 1989 viene chiamato per la prima volta in nazionale, grazie ai suoi 21 gol realizzati nella stagione appena terminata. Nel 1997 lascia il Necaxa per tornare all'Am\u00e9rica, dove segna 17 reti in 33 partite di campionato. Nel 1998 si trasferisce al Chivas de Guadalajara dove chiude la carriera a 35 anni.\nNazionale.\nIl suo debutto avviene nel 1989, e Pel\u00e1ez rimane nel giro della nazionale fino al 1999. Ha partecipato a ."}
{"id": "2000376", "revid": "767487", "url": "https://it.wikipedia.org/wiki?curid=2000376", "title": "Pane, burro e marmellata", "text": "Pane, burro e marmellata \u00e8 un film italiano del 1977 diretto da Giorgio Capitani.\nTrama.\nBruno De Santis, presentatore televisivo di successo, \u00e8 stato lasciato dalla moglie Sofia. Un giorno decide di telefonarle per convincerla a tornare ma il suo apparecchio \u00e8 rotto. Per uno strano scherzo del destino capita in casa di tre donne, Vera, Simona e Betty, che stanche dei rispettivi mariti e fidanzati, vivono insieme e gestiscono una boutique. Da loro viene compatito, coccolato e anche ospitato nel loro appartamento. E cos\u00ec Bruno, piano piano, diventa il sultano del piccolo harem."}
{"id": "2000377", "revid": "287204", "url": "https://it.wikipedia.org/wiki?curid=2000377", "title": "Ricardo Pelaez", "text": ""}
{"id": "2000378", "revid": "262457", "url": "https://it.wikipedia.org/wiki?curid=2000378", "title": "Nikko (prete)", "text": ""}
{"id": "2000380", "revid": "287204", "url": "https://it.wikipedia.org/wiki?curid=2000380", "title": "Ricardo Pelaez Linares", "text": ""}
{"id": "2000385", "revid": "124659295", "url": "https://it.wikipedia.org/wiki?curid=2000385", "title": "Tv7 Path\u00e8", "text": "Tv7 Path\u00e8 \u00e8 stata una syndication creata nel 1991 da Giancarlo Parretti, un industriale di Orvieto che nello stesso periodo rilev\u00f2 la Metro Goldwyn Mayer. Fu una syndication che accorp\u00f2 diverse emittenti rilevandone alcune ed affiliandone altre.\nL'organigramma aveva come presidente Cesare De Michelis, come amministratore delegato Raimondo Lagostena e come amministratore delegato con incarico alle questioni tecniche Ermanno Chasen. Il suo palinsesto proponeva film, telefilm, cartoni animati, telenovelas, \"Il Compra TV. Proposte Commerciali\", con Guido Angeli, la rubrica \"Azzurro Azzurro\" e incontri di catch. Chiuse i battenti a fine 1992."}
{"id": "2000386", "revid": "767487", "url": "https://it.wikipedia.org/wiki?curid=2000386", "title": "La schiava io ce l'ho e tu no", "text": "La schiava io ce l'ho e tu no \u00e8 un film italiano del 1973 diretto da Giorgio Capitani.\nTrama.\nDemetrio Cultrera, detto Ded\u00e9, \u00e8 un giovane \"playboy\" siciliano, ricco e scapolo, che si fidanza con la bella e ricchissima Rosalba, figlia del locale \"re del tonno Giordano\". Dopo il matrimonio l'atteggiamento dell'emancipata Rosalba, la quale cerca di imporre al marito una vita coniugale di tipo \"moderno\", si scontra con gli stereotipi \"tradizionalisti\" del coniuge che male sopporta lo stravolgimento del rapporto classico moglie-marito e, ancor meno, i continui tentativi di convertirlo ai riti dell'alta societ\u00e0 \"illuminata\". Ded\u00e9 cerca di assecondare la moglie, ma diviene sempre pi\u00f9 ostile ai gusti e alle abitudini di questa, alle sue osservazioni sessualmente castranti e ai suoi insopportabili amici \"radical chic\". Per trovare una valvola di sfogo alle sue necessit\u00e0 di \"maschio ruspante\", accetta l'offerta della matura e focosa Elena, della quale diviene l'amante. Ma la situazione peggiora e Ded\u00e8 resta schiacciato tra l'irritante supponenza di Rosalba e l'ossessiva passionalit\u00e0 di Elena.\nVistosi privato d'ogni speranza di avere una relazione tranquilla e tradizionale, decide di troncare il rapporto con l'amante e separarsi dalla moglie. Fortemente determinato a costruire un rapporto stabile con una donna che possa soddisfare il suo ideale di vita tranquilla, parte per l'Amazzonia, dove gli viene offerta la possibilit\u00e0 di scegliere e acquistare una schiava da portarsi in Italia. Portato in uno sperduto villaggio nella giungla dal nostalgico ex-aviere della Luftwaffe Von Shirac, la sua scelta cade sulla bella e docile Manua. Rientrato in Italia, Ded\u00e8 la mostra orgoglioso agli amici e all'ex moglie, attirandosi l'invidia degli uni e il rancore dell'altra. Ded\u00e9 finisce presto per innamorarsi di Manua, ma, non volendo far capire ai suoi amici questo sentimento, in pubblico, finge di trattarla da schiava. Dopo le polemiche e l'ostilit\u00e0 della cittadinanza, a causa di azioni plateali (tipo farsi scarrozzare in risci\u00f2 da Manua scalza per tutta la citt\u00e0) attira anche l'attenzione della polizia che fa espellere la ragazza dall'Italia. Solo in extremis, grazie alla raccomandazione di un deputato, amante della ex moglie, riesce a tenere Manua con s\u00e9. Tutto si risolve, ma dopo anni vissuti insieme emerge qualche perplessit\u00e0.\nLuoghi delle riprese.\nGirato a Palermo, Cefal\u00f9 e a Rio de Janeiro (Brasile).\nDistribuzione.\nDistribuito dalla Medusa il 4 ottobre 1973. Doppiaggio eseguito presso la C.D.S. con la collaborazione della Cine Video Doppiatori. Direttore di doppiaggio: Carlo Baccarini.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2000387", "revid": "599013", "url": "https://it.wikipedia.org/wiki?curid=2000387", "title": "Glenn Magnusson", "text": "Professionista dal 1996 al 2001, vinse tre tappe al Giro d'Italia con l'Amore &amp; Vita nel 1996, 1997 e 1998. In seguito pass\u00f2 alla US Postal, poi alla Farm Frites, con cui partecip\u00f2 al suo unico Tour de France. Rappresent\u00f2 anche la Svezia ai Giochi olimpici a tre riprese, 1992, 1996, 2000."}
{"id": "2000393", "revid": "767487", "url": "https://it.wikipedia.org/wiki?curid=2000393", "title": "Millsboro", "text": "Millsboro \u00e8 una citt\u00e0 degli Stati Uniti, situata nella Contea di Sussex nello Stato del Delaware. Per il censimento del 2000 la popolazione era di 2.360 abitanti. Millsboro appartiene alla regione statistica di Seaford.\nRecord degli Stati Uniti.\nIl 21 luglio 1930, a Millsboro la temperatura raggiunse i 43 \u00b0C, la pi\u00f9 alta temperatura mai registrata nel Delaware. Nonostante ci\u00f2, il 17 gennaio 1893, si raggiunsero anche i -27\u00a0\u00b0C, la pi\u00f9 bassa temperatura mai registrata nel Delaware. Millsboro risulta essere una delle sole due citt\u00e0 degli Stati Uniti a detenere sia il record per la temperatura pi\u00f9 alta che per quella pi\u00f9 bassa. L'altra citt\u00e0 \u00e8 Warsaw (Missouri).\nGeografia fisica.\nSecondo i rilevamenti dello United States Census Bureau, il comune di Millsboro si estende su una superficie di 5,0 km\u00b2, dei quali 4,5\u00a0km\u00b2 sono occupati da terre, mentre 0,5\u00a0km\u00b2 sono occupati da acque, corrispondenti al 10,82% dell'intero territorio.\nPopolazione.\nSecondo il censimento del 2000, a Millsboro vivevano 2.360 people, ed erano presenti 619 gruppi familiari. La densit\u00e0 di popolazione era di 526,7 ab./km\u00b2. Nel territorio comunale si trovavano 1.153 unit\u00e0 edificate. Per quanto riguarda la composizione etnica degli abitanti, il 73,64% era bianco, il 19,41% era afroamericano, lo 0,76% era nativo, e il 3,31% era asiatico. Il rimanente 2,88% appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 3,09% degli abitanti.\nPer quanto riguarda la suddivisione della popolazione in fasce d'et\u00e0, il 21,4% era al di sotto dei 18 anni, il 6,2% era fra i 18 e i 24, il 24,3% fra i 25 e i 44, il 21,5% fra i 45 e i 64, mentre il 26,6% era al di sopra dei 65 anni d'et\u00e0. L'et\u00e0 media della popolazione era di 43 anni. Per ogni 100 donne residenti a Millsboro c'erano 71,1 maschi."}
{"id": "2000395", "revid": "123422776", "url": "https://it.wikipedia.org/wiki?curid=2000395", "title": "U.C.C.", "text": "L'U.C.C. s.r.l. Societ\u00e0 Sportiva Dilettantistica \u00e8 una squadra di pallacanestro italiana, con sede operativa a Codogno e sede legale a Casalpusterlengo, che dal 2016 gioca le sue partite a Piacenza ed \u00e8 per questo nota anche come U.C.C. Piacenza. La societ\u00e0 \u00e8 il risultato di una partnership sportiva tra l'Unione Cestistica Casalpusterlengo, da cui deriva la sigla, e il Piacenza Basket Club.\nPer motivi di sponsorizzazione, \u00e8 stata nota prima come Assigeco Casalpusterlengo e dal 2016 come Assigeco U.C.C. Piacenza.\nStoria.\nL'Unione Cestistica Casalpusterlengo nasce nel 1977 a Casalpusterlengo, per volont\u00e0 di Franco Curioni, Giuseppe Grecchi, \"Gigia\" Baragetti, Angelo Vaghetti e Leo\nBottari: i colori sociali sono il verde e l'arancio, mentre il primo sponsor \u00e8 il marchio Johns Manville. Inizialmente la presidenza \u00e8 assunta dal signor Nicolosi, poi sostituito dallo sponsor, ingegner Autelli e, infine, da Franco Curioni, che in questo periodo alterna il ruolo dirigenziale con quello di giocatore.\nNei primi anni la squadra disputa i campionati provinciali del CSI e, poi, di Promozione. Dopo aver terminato all'ultimo posto il campionato di Promozione nel 1993-1994, nell'anno successivo la squadra avvia una collaborazione con la Fulgor Codogno, che l'anno prima aveva disputato anch'essa il torneo di Promozione, ottenendo l'ammissione al campionato di Serie D e spostando la sua sede di gioco a Codogno, presso il palasport situato in viale della Resistenza. In quell'anno la societ\u00e0, sotto la guida di Maurizio Fiorani, vince il campionato ottenendo la promozione in Serie C2. Nella prima stagione in C2 milita nella squadra Vittorio Gallinari. Nella stagione 1997-1998, la squadra milita in Serie C1 dopo l'acquisizione dei diritti sportivi da Pisogne. Nella prima stagione in Serie C1 la squadra raggiunge la semifinale play-off, mentre l'annata successiva perde la finale promozione.\nA partire dal 1999-2000 la squadra \u00e8 guidata dall'allenatore Fabio Corbani, approdato alla panchina dopo una fortunata esperienza con le giovanili dell'Olimpia Milano, con cui al termine del campionato 2001-202 ottiene la promozione in Serie B2 dopo la vittoria nei play-off contro Pavia. Nel dicembre 2002 Corbani viene sostituito alla guida della formazione da Marcello Ghizzinardi, che aveva gi\u00e0 vestito da giocatore la casacca dell'Assigeco. Nella prima annata in B2 c'\u00e8 la vittoria della Coppa Italia LNP di Serie B2 nelle finali disputate a Montecatini, mentre al termine dell'annata 2003-2004, durante la quale la sede di gioco viene spostata al PalaCampus di Codogno, avviene la promozione in Serie B d'Eccellenza dopo la vittoria nello spareggio contro Senigallia.\nL'Assigeco rimane in Serie B d'Eccellenza per 6 stagioni, vincendo la coppa Italia LNP nel 2006-2007 e nel 2008-2009, anno in cui la squadra trasferisce la sua sede di gioco presso il PalaCastellotti di Lodi e fermandosi per tre volte nella semifinale dei play-off; al termine del campionato 2008-2009, tuttavia, la societ\u00e0 ottiene comunque l'ammissione al campionato di Legadue. Nel secondo campionato italiano vengono disputate due stagioni, sotto la guida di Simone Lottici il primo anno e Marco Calvani, poi sostituito da Giancarlo Sacco, il secondo, entrambe culminate con il raggiungimento della salvezza.\nIl 30 giugno 2011, dopo aver annunciato il ritorno al Campus di Codogno, viene ufficializzata la rinuncia al campionato di Legadue e l'autoretrocessione in Divisione Nazionale A.\nAl termine del campionato 2013-2014 l'Assigeco, dopo aver perso la finale promozione contro Mantova, viene ripescata in Serie A2 Gold, tornando a militare nel secondo campionato nazionale.\nDopo due stagioni in seconda serie disputate a Codogno, a partire dal 2016-2017 la societ\u00e0 avvia una partnership con il Piacenza Basket Club, societ\u00e0 nata nel 2012 a Piacenza sulle ceneri dell'Unione Cestistica Piacentina, trasferendo il proprio campo di gioco a Piacenza e disputando gli incontri con il nome di U.C.C. Assigeco Piacenza.\nNelle stagioni successive, disputate a Piacenza, la squadra ottiene sempre la salvezza in Serie A2, direttamente o per mezzo dei play-out come al termine del campionato 2017-2018.\nNel 2020-2021 l'U.C.C. disputa un campionato nella prima met\u00e0 di classifica, entrando nella lotta per l'accesso ai play-off promozione e terminando la stagione regolare all'ottavo posto, posizionamento che permette l'accesso al girone azzurro della fase ad orologio, che la squadra termina all'ultimo posto senza vittorie, non ottenendo quindi l'accesso ai play-off.\nColori e simbolo.\nI primi colori sociali, al momento della fondazione, avvenuta nel 1977, furono il verde e l'arancione, in seguito sostituiti dai colori rosso e blu, che sono stati mantenuti fino al trasferimento a Piacenza avvenuto nel 2016. A seguito della partnership con il Piacenza Basket Club e del correlato cambio di sede di gioco, ai colori rosso e blu adottati dalla squadra lodigiana vene affiancato il bianco, che insieme al rosso, costituiva i colori sociali della compagine piacentina.\nPalazzetto.\nDopo aver giocato le sue partite casalinghe presso la palestra Itas di Casalpusterlengo fino al 1994, a partire dalla stagione 1994-1995 la squadra si trasfer\u00ec a Codogno, presso il palazzetto di viale della Resistenza, impianto che venne mantenuto fino al 2003-2004, con lo spostamento al PalaCampus, anch'esso situato a Codogno. Fino al termine della stagione 2007-2008 la squadra mantenne la sede delle proprie partite casalinghe presso il PalaCampus di Codogno. A causa dell'inadeguatezza della struttura codognese, nel 2008-2009 la squadra si trasfer\u00ec presso il pi\u00f9 capiente PalaCastellotti di Lodi, impianto inaugurato nel 1989 e gi\u00e0 utilizzato dalla squadra di hockey su pista degli Amatori Wasken Lodi e che, per l'occasione venne sottoposto a lavori ad hoc che inclusero, tra gli altri, la realizzazione del parquet, l'acquisto dei canestri e la ristrutturazione della sala stampa.\nNella stagione 2011-2012, dopo la decisione di non iscriversi al campionato di Legadue, l'Assigeco torn\u00f2 a disputare le proprie gare casalinghe a Codogno, anche a causa della scarsa affluenza di pubblico durante le due stagioni del secondo campionato nazionale disputate a Lodi. Con il trasferimento a Piacenza, a partire dalla stagione 2016-1017, la squadra, pur mantenendo la sede a Casalpusterlengo, gioca le gare interne presso il PalaBanca di Piacenza, impianto condiviso con le societ\u00e0 di pallavolo maschili Pallavolo Piacenza, fino alla stagione 2017-2018, e You Energy Volley, dall'annata successiva; a partire da quell'anno le due societ\u00e0 si occupano anche della gestione dell'impianto piacentino. \nRosa 2021-2022.\n\"Aggiornato al 12 ottobre 2021.\""}
{"id": "2000398", "revid": "287204", "url": "https://it.wikipedia.org/wiki?curid=2000398", "title": "Pallacanestro Patti", "text": "La Pallacanestro Patti \u00e8 stata la principale societ\u00e0 di basket maschile di Patti, comune italiano della citt\u00e0 metropolitana di Messina, fino al 2008. Sostituita prima dall'A.S.D. Basket Patti, poi dalla S.S.D. Sport &amp; Territorio Patti s.r.l., nell'estate 2011 quest'ultima si \u00e8 ritirata dai campionati nazionali, proseguendo l'attivit\u00e0 nei campionati giovanili. Dal 2014 a ereditare il patrimonio sportivo del basket pattese \u00e8 l'A.S.D. Sport \u00e8 Cultura (poi Patti Basket) che, dopo numerosi successi nelle serie inferiori, ha raggiunto il campionato di Serie B, per poi retrocedere nella stagione 2017/2018 e non iscriversi a nessun torneo senior in quella successiva.\nStoria.\nPallacanestro Patti.\nIl 23 luglio 2008, dopo vari campionati di Serie B e Serie B1, la Pallacanestro Patti ha ceduto il titolo sportivo all'Igea Basket Barcellona a causa della grave crisi economica. Grazie allo scambio di titoli, \u00e8 stata quindi fondata l'A.S.D. Basket Patti, che \u00e8 ripartita dalla Serie C Dilettanti con i giovani locali allenati da Flavio Priulla.\nBasket Patti.\nNella stagione 2008-09 la squadra non \u00e8 mai uscita dalla zona retrocessione e, malgrado sin da febbraio avesse lasciato l'Empedocle all'ultimo posto, \u00e8 retrocessa all'ultima giornata in Serie C2 in virt\u00f9 degli scontri diretti favorevoli agli agrigentini. Il coinvolgimento degli avversari nell'inchiesta giudiziaria conosciuta con il nome di \"baskettopoli\" non ha cambiato il risultato sul campo.\nSport &amp; Territorio Patti.\nNel 2009-10 ha acquisito il titolo di Maddaloni in Serie B Dilettanti, ha assunto la denominazione attuale e ha subito conquistato la promozione in Serie A Dilettanti. \u00c8 retrocessa dopo appena una stagione in seguito alla sconfitta subita contro Agrigento. A giugno, la societ\u00e0 ha annunciato di non avere le risorse economiche per affrontare la B Dil. e che sarebbe dovuta ripartire dalla C Dil. con una formazione di elementi locali, salvo poi ritirarsi dal campionato e presentare la richiesta per partecipare alla C regionale.\nLo Sport &amp; Territorio ha deciso di proseguire l'attivit\u00e0 con i campionati giovanili, con le formazioni Under-19, 17, 15 e 13.\nSport \u00e8 Cultura Patti.\nNel 2007 nasce l\u2019associazione sportiva dilettantistica \"Sport \u00e8 Cultura\" che sostanzialmente eredita dalle precedenti societ\u00e0 il ruolo di prima squadra cittadina. Questa societ\u00e0 ha partecipato nel corso degli anni a diversi campionati regionali sia di Promozione che di Serie D, permettendo a tanti giovani locali di fare prime esperienze significative nel mondo agonistico.\nNel 2014-15 partecipa al Campionato Nazionale di Serie C, chiudendo la stagione al 4\u00ba posto in classifica, oltre ai campionati giovanili U17-U19.\nNel 2015-16 ottiene il grandissimo risultato della vittoria del campionato di Serie C Silver e la conseguente promozione in Serie B, inoltre cresce notevolmente la qualit\u00e0 del settore giovanile con i ragazzi che si classificano secondi nei gironi dei campionati U15-U18-U20. \nNel 2016-17 si riparte con rinnovato spirito ad affrontare la Serie B, terza serie nazionale.\nNell'estate 2018, dopo la retrocessione dalla Serie B, la societ\u00e0 ha rinunciato ai campionati senior ed \u00e8 ripartita dal settore giovanile. Nell'estate 2020, si \u00e8 iscritta in Serie D, riportando cos\u00ec la prima squadra in campo."}
{"id": "2000400", "revid": "287204", "url": "https://it.wikipedia.org/wiki?curid=2000400", "title": "Pallacanestro Ares Palermo", "text": "La Pallacanestro Ares Palermo era una societ\u00e0 di pallacanestro che ha disputato una stagione in Serie B d'Eccellenza. \u00c8 nata dall'Ares Ribera e ha ceduto il titolo alla Pallacanestro Catania.\nStoria.\nGli inizi.\nIl basket palermitano ha una tradizione che affonda le radici prima della seconda guerra mondiale, con una partecipazione alla Serie A nel 1942-'43 (con ritiro) e una nel 1946-'47. In seguito, Libertas, Cestistica e Unione Sportiva avrebbero partecipato ancora alla A Seconda Serie e alla Serie B. Successivamente, il Cus Palermo ha disputato per alcuni anni la Serie C. Anche il Villaurea prende parte al campionato di serie C nazionale con un gruppo di soli locali.\nL'Ares.\nNell'estate 2006 si trasferisce da Ribera a Palermo la Pallacanestro Ares Palermo, che disputa la Serie B1, da cui retrocede al termine della stagione.\nNella stagione 2006-2007 la Rio Casamia Palermo ha giocato in due palazzetti: il PalaSport di Fondo Patti (5500 posti), contro Brindisi, Veroli e Trapani, e il PalaUditore (1300 posti) in cui ha giocato tutte le altre partite casalinghe (12 gare). Anche nella stagione seguente Palermo ha utilizzato entrambi i palazzetti, il PalaSport di Fondo Patti per le partite contro Molfetta, Pozzuoli, Maddaloni, Ruvo di Puglia, Canicatt\u00ec, Bisceglie e Bernalda, mentre il PalaUditore per le partite con Salerno, Massafra, Marigliano, Ostuni, Catanzaro, la partita con Corato del 13/04/08 fino al termine della stagione. La societ\u00e0 dell'Ares ha organizzato molti eventi cestistici in Sicilia, primi tra tutti un'amichevole a Trapani tra la Nazionale Italiana e la Turchia e l'esibizione a Palermo degli Harlem Globetrotters il 23 maggio 2007.\nL'avventura della Pallacanestro Ares si conclude nel 2008, dopo aver concluso la stagione con una positiva qualificazione ai playoff con la guida di Luciano Ministero, quando la propriet\u00e0 dei fratelli Massinelli cede il titolo alla Pallacanestro Catania.\nGli anni seguenti.\nL'attivit\u00e0 di vertice \u00e8 stata in seguito portata avanti da Nuova Aquila Palermo e Green Palermo. Nella stagione 2014/2015 si registra il punto pi\u00f9 alto della pallacanestro palermitana negli ultimi cinquant'anni, l'Aquila Palermo gioca una finale play off per salire in A2 perdendo con Agropoli."}
{"id": "2000403", "revid": "671029", "url": "https://it.wikipedia.org/wiki?curid=2000403", "title": "Pallacanestro Fulgor Fidenza 2014", "text": "La Pallacanestro Fulgor Fidenza (ex Fulgor Basket Fidenza) \u00e8 una societ\u00e0 di pallacanestro maschile di Fidenza, in provincia di Parma.\nFondata nel 1943, arrivata fino alla Serie A Dilettanti 2009-10, oggi \u00e8 la squadra storica cestistica del comune di Fidenza, giocante in Serie C Silver regionale (Emilia-Romagna).\nDisputa le partite interne al PalaPratizzoli di Fidenza, ed i suoi colori sociali sono il giallo e il blu.\nStoria.\nLa Fulgor nasce a Fidenza come polisportiva nel 1943. Dopo tanti anni di successi in altre discipline come la boxe e la pallavolo di serie A femminile, la sezione che continua pi\u00f9 assiduamente \u00e8 quella del basket, l'unica rimasta ormai in campionati nazionali.\nLa Fulgor Basket Fidenza ha forse il maggior seguito negli anni settanta, quando pur partecipando a campionati di Serie C, era sempre seguita da un foltissimo pubblico che gremiva gli spalti del vecchio palazzetto Don Bosco.\nLa storia pi\u00f9 recente, invece, vede la Fulgor Basket Fidenza navigare tra serie C1 e serie B2 sino al campionato 2003-04 che sancisce la promozione in serie B1, per la prima volta nella storia del basket fidentino.\nNella stagione 2006-07 la Fulgor raggiunge - dopo un sesto posto in stagione regolare - la finalissima per la promozione in Legadue; con il risultato di 1-3 passa nella serie superiore il Veroli Basket, ma sar\u00e0 comunque un'annata da incorniciare anche per i 3000 spettatori che la squadra \u00e8 riuscita a portare al Palasport di Fidenza.\nNell'estate 2010, dopo la chiusura del rapporto di sponsorizzazione con la SIRAM, con problemi di reperimento di risorse economiche e stanti le modifiche regolamentari che prevedono il 50% di retrocessioni alla fine del campionato 2010-2011, la dirigenza decide di non riaffiliarsi alla Federazione Italiana Pallacanestro per i campionati alla vetta d'Italia, concludendo la fase pi\u00f9 celebre della storia della societ\u00e0 fidentina.\nAttualmente la societ\u00e0 \u00e8 stata rifondata sotto il nome di \"Pallacanestro Fulgor Fidenza 2014\" la cui prima squadra milita nel campionato di Serie D regionale, dopo una faticosa promozione nell'anno 2015-16. Ora la squadra punta a rafforzare, oltre alla prima squadra, il settore giovanile, avendo per questo una squadra per ogni fascia di et\u00e0 dal Minibasket all'U20 regionale. \nNella stagione 2018-2019 \u00e8 promossa in serie C Silver regionale, vincendo il campionato regionale di serie D con 28 vittorie e 2 sconfitte."}
{"id": "2000405", "revid": "287204", "url": "https://it.wikipedia.org/wiki?curid=2000405", "title": "Pirates Accademia Basket", "text": "La Pirates Accademia Basket \u00e8 una societ\u00e0 di pallacanestro maschile di Sestu. Fino al 2012 era conosciuta come Giovanni Russo Cagliari.\nLa Societ\u00e0 Sportiva Giovanni Russo nasce a Cagliari nel 1973 in memoria di uno dei dirigenti della Brill, unica squadra insieme alla Dinamo Sassari, ad aver portato fino ad ora la pallacanestro sarda a confrontarsi con i massimi livelli nazionali.\nLa sua attivit\u00e0 negli anni settanta e ottanta \u00e8 incentrata nello sviluppo del settore giovanile.\nNel 2009-10 ha disputato il campionato di Serie B Dilettanti.\nNel luglio 2012 viene fatta una fusione con la Scuola Basket Sestu e cambia il proprio nome in Pirates Accademia Basket. In seguito ad una convenzione ventennale con il Comune di Sestu trasferisce la propria sede di gioco a Sestu, in via Ottaviano Augusto, presso la Palestra delle Scuole Elementari A. Frank rinominato PalaMellano..\nNel 2013-14 disputa il campionato di Divisione Nazionale C. Nel 2015-2016 ha vinto la Serie C Silver sarda e vincendo i playoff nazionali \u00e8 promossa alla Serie B 2016-17. L'epilogo \u00e8 amaro con la retrocessione contro Vicenza ma in estate la squadra viene ripescata.\nNel 2017, pur mantenendo la sede a Sestu ritorna a disputare le partite a Cagliari al PalaPirastu."}
{"id": "2000407", "revid": "125418617", "url": "https://it.wikipedia.org/wiki?curid=2000407", "title": "Blu Basket 1971", "text": "La Blu Basket 1971 \u00e8 la principale societ\u00e0 di pallacanestro maschile di Treviglio, in provincia di Bergamo. Milita nel campionato di Serie A2.\nStoria.\nLa nascita della squadra cestistica di Treviglio va fatta risalire al 1971, anno in cui viene creata la P.G.S. Or.Sa. Treviglio; l'acronimo Or.Sa. fa riferimento all'Oratorio Salesiano di Treviglio, al cui interno venne costituita la squadra. La richiesta di affiliazione alla FIP avvenne ufficialmente il 6 settembre 1971. Allenatore era Gianfranco Rubini, Antonio Carminati il presidente. L'Or.Sa. si iscrisse al campionato Juniores.\nIl 15 novembre 1975 \u00e8 la data della prima partita casalinga ufficiale disputata al Palazzetto Zanovello, nel campionato di Promozione (all'epoca settimo livello). Sponsor dell'epoca era Cremascoli. Pietro Colombo era l'allenatore, don Francesco Vigan\u00f2 il presidente. \nLa prima promozione \u00e8 datata aprile 1980: l'Or.Sa. conquista la Serie C2. Nella stagione 1980-81 viene ingaggiato lo statunitense Bob Lienhard, in passato per otto stagioni alla Pallacanestro Cant\u00f9.\nNel 1986 l'Or.Sa. si fonde con la squadra di Osio Sotto, e la nuova denominazione societaria diviene \"Bergamasca Country Basket Treviglio\". \nAl termine della stagione 1993-94 viene centrata la prima storica promozione in Serie B d'Eccellenza. Lo sponsor \u00e8 Acqua di Gaverina, il coach \u00e8 Silvio Devicenzi e il presidente Massimo Monzani.\nNel 1994 la squadra viene trasferita al palazzetto Sansona di Cassano d'Adda fino al 6 ottobre 1996, quando viene inaugurato il PalaTreviglio, che in seguito verr\u00e0 rinominato PalaFacchetti.\nNel 1999 la societ\u00e0 cambia ancora denominazione, assumendo pi\u00f9 semplicemente quella di \"Treviglio Basket\".\nNel 2006 la Blu Basket diviene una Societ\u00e0 Dilettantistica a Responsabilit\u00e0 Limitata, con la nuova denominazione \"Blu Basket 1971\".\nDal 2011 la societ\u00e0 trevigliese partecipa al campionato di Divisione Nazionale A, terzo campionato nazionale per importanza.\nLa fine del primo decennio degli anni duemila \u00e8 quella che segna la storia della Blu Basket.\nCon la riforma dei campionati attuata nel 2015, dalla stagione 2015-16 la societ\u00e0 trevigliese disputa la Serie A2. Grazie al 4\u00ba posto ottenuto nella stagione 15-16 in A2 Silver (eliminati ai play off da Biella) la societ\u00e0 di Via Del Bosco si guadagna l\u2019accesso alla A2 unica. Dopo una salvezza tranquilla ottenuta al primo anno la crescita della Blu Basket \u00e8 costante. Sotto la guida di Adriano Vertemati , per nove anni a timone della Blu, la squadra raggiunge la qualificazione ai play off in tutte le stagioni seguenti. Sia nel 2017 che nel 2018 \u00e8 Trieste ad eliminare Treviglio agli ottavi. Nel campionato 18/19 arriva il massimo risultato ottenuto dalla societ\u00e0: Semifinale Play- off, dove solo lo strapotere della corazzata Treviso riesce ad interrompere un\u2019annata strepitosa.\nTifoseria.\nLa tifoseria \u00e8 principalmente composta e riunita sotto il nome di Rangers Tre\u00ec, nati nel 1994 per organizzare il tifo trevigliese.\nNel 2015 sono nati i Rangers Boys Tre\u00ec, un gruppo che unisce la maggior parte dei giovani tifosi.\nLa tifoseria organizzata trevigliese occupa da sempre la \"Curva Sud\" del PalaFacchetti.\nRoster.\n\"Aggiornato al 15 gennaio 2022\""}
{"id": "2000412", "revid": "300067", "url": "https://it.wikipedia.org/wiki?curid=2000412", "title": "Basket Barcellona", "text": "Il Basket Barcellona \u00e8 stata una societ\u00e0 italiana di pallacanestro con sede a Barcellona Pozzo di Gotto, comune italiano della citt\u00e0 metropolitana di Messina.\nStoria.\nLa Cestistica Barcellona.\nLa Cestistica Barcellona \u00e8 stata fondata nel 1976. Ha partecipato per vari anni alla Serie C2 e alla Serie C.\nHa vinto la Serie D nel 1993-1994 ed \u00e8 stata ammessa direttamente nella neonata Serie C1. \u00c8 stata finalista dei play-off di Serie C1 contro il Cap Reggio Calabria nel 1994-1995 e poi ripescata in B2; l'anno successivo ha conquistato l'ultimo posto utile per la Poule Promozione e una nuova finale dei play-off contro Teramo. La squadra \u00e8 stata promossa in B2 nel 1996-1997.\nNel nuovo palazzetto, il PalaAlberti, ha giocato due campionati di alto livello in Serie B1 nelle stagioni 1997-98 e 1998-99 (con Matteo Soragna e Agostino Li Vecchi in squadra e Giovanni Perdichizzi in panchina) sfiorando nell'anno del debutto la promozione in Serie A2 e ottenendola l'anno seguente in finale contro Ferrara. Gi\u00e0 al primo anno, 1999-2000, la formazione barcellonese si dimostr\u00f2 subito molto competitiva, tanto da arrivare seconda al termine della stagione regolare e di giocarsi la promozione in Serie A con la Snaidero Udine, perdendo solo di 1 punto (81-80) la gara 4 dei play-off.\nIl trasferimento a Messina.\nIn estate il titolo \u00e8 stato trasferito a Messina coraggiungendo la promozione nel 2002-2003. Per alcune stagioni la Peppino Cocuzza di San Filippo del Mela si spost\u00f2 a Barcellona Pozzo di Gotto, sostenuta da un gruppo di imprenditori locali. Allenata da Carlo Iacono e poi Marco Di Stefano, la squadra giunse in tre anni dalla Serie C regionale alla Serie B2, prima che il progetto fallisse.\nLa Progetto Basket Barcellona.\nNel 2006, dopo la promozione della Progetto Basket Milazzo in Serie C1, \u00e8 nata la Progetto Basket Barcellona. Nel 2007 la Progetto Basket si classifica al quarto posto nel girone H uscendo ai play-off contro il Delta Salerno (poi promosso). Nel 2008 Immacolato Bonina divent\u00f2 nuovo presidente con ambizioni di vittoria del campionato. La squadra concluse al secondo posto e arriv\u00f2 a disputare la finale play-off contro Agrigento. Tuttavia, di fronte a 2.000 spettatori, si vide sfumare la promozione.\nL'Igea Barcellona.\nNell'estate la societ\u00e0 decise di acquistare il titolo della Pallacanestro Patti e, sotto la guida di coach Giuseppe Sidoti (che fino all'anno prima si trovava sulla panchina di Patti) affront\u00f2 il campionato di Serie A Dilettanti con la denominazione di A.S.D. Igea Barcellona e venne eliminata al primo turno dei play-off da Latina.\nLa stagione 2009-10 vide l'Igea partire con i favori del pronostico, con un allenatore del calibro di Franco Gramenzi e un roster di assoluto valore. Dopo una stagione condotta in testa alla classifica, gli uomini di coach Franco Gramenzi affrontarono nei play-off prima Sant'Antimo (2-1 per Barcellona), poi Perugia (2-0 per Barcellona) ed infine, nella finalissima, la Fulgor Libertas Forl\u00ec. Gara1 e gara2 si giocarono a Forl\u00ec, in un palasport gremito di oltre 4.000 persone. Dopo un primo successo dei romagnoli, da gara2 cambi\u00f2 il copione e Barcellona si impose a Forl\u00ec e poi domin\u00f2 i due match interni successivi, ottenendo la promozione il 30 maggio 2010 e tornando in LegaDue dopo 10 anni di assenza.\nIl Basket Barcellona.\nInsieme al raggiungimento della promozione viene anche rinominata la denominazione sociale: non pi\u00f9 A.S.D. Igea Barcellona ma Basket Barcellona s.r.l..\nDopo 10 anni di assenza, il Basket Barcellona torna in Legadue. L'allestimento della squadra \u00e8 di altissimo livello con allenatore Cesare Pancotto, vice-allenatore Stefano Vanoncini, e i primi colpi di mercato che vedono in maglia giallorossa Michael Hicks, giocatore reduce da 4 anni a Pesaro dove era il capitano (1 anno in Legadue con promozione in Serie A e le 3 stagioni successive nel massimo campionato italiano). Gli altri acquisti sono Michele Cardinali e Joe Crispin (Enel Brindisi, Legadue), Andrea Ghiacci (Casale Monferrato, Legadue), Gennaro Sorrentino (Fortitudo Bologna, A dilettanti), Gi\u014drgos Tsiakos (Panionios, Grecia) poi sostituito per problemi fisici con lo scozzese Kieron Achara e Matteo Da Ros (Treviglio, A Dilettanti oltre ai gi\u00e0 confermati Ryan Bucci, Emanuele Mocavero e Daniele Bonessio.\nLa stagione 2012-13 inizia con una profonda ristrutturazione del roster e dello staff della squadra. In panchina torna coach Giovanni Perdichizzi, l'allenatore che ai tempi della Cestistica port\u00f2 Barcellona ad un passo dalla promozione in Serie A. Caratterizzata da numerosi cambi nel roster, la stagione regolare si conclude con la vittoria del campionato. Nei play-off per la promozione in serie A, tuttavia, nonostante il vantaggio del fattore campo, la squadra subir\u00e0 un'eliminazione al primo turno per mano della neo-promossa Bitumcalor Trento (ottava classificata in regular season).\nNel 2013-14 \u00e8 stato confermato il coach Perdichizzi, affiancato dal nuovo vice-allenatore Ugo Ducarello, ex Sassari. Nel roster spiccavano i nomi di Andre Collins, reduce da un'esperienza in Turchia, Alexander Young dall'Orlandina, il pivot Tommaso Fantoni ex Reyer, Giuliano Maresca dalla Juvecaserta e Demi\u00e1n Filloy dalla Reggiana. Dopo un discreto inizio di stagione, un calo di rendimento e risultati nel mese di dicembre \u00e8 costato la panchina a Giovanni Perdichizzi; lo ha sostituito per qualche settimana Ducarello, che \u00e8 tornato a fare il secondo a fine gennaio, al momento dell'ingaggio di Marco Calvani. Chiusa la stagione in settima posizione la formazione del Longano ha affrontato la conterranea Orlandina Basket, perdendo per 3-1.\nLe successive due stagioni in A2 vedono un netto ridimensionamento. Nella prima, 2014-15, la squadra ottiene la salvezza (12\u00ba posto) con qualche turno d'anticipo nonostante le notevoli difficolt\u00e0 economiche palesate a met\u00e0 stagione. Nel mese di Gennaio infatti, dopo un accorato appello dei tifosi barcellonesi, una azienda locale raggiunge l'accordo di sponsorizzare per il resto della stagione. \nNel 2015-16 dopo un travagliato e sfortunato campionato arriva la retrocessione con l'ultimo posto nel Girone Ovest del secondo campionato nazionale. Il Basket Barcellona dopo sei stagioni consecutive di A2, torna in terza serie.\nLa societ\u00e0 ricomincia dalla Serie B. Lo staff tecnico \u00e8 in gran parte rinnovato con l'arrivo del coach serbo Milan Nisic e del vice Mattia Consoli. Il roster \u00e8 un mix di giovani e di elementi esperti come il ritorno dell'ala Giacomo Sereni gi\u00e0 a Barcellona nella stagione 2008-09.\nLa stagione 2016-17 comincia con qualche difficolt\u00e0, ma dopo un girone di ritorno di altissimo profilo chiude la regular season in seconda posizione nel Girone C. Si qualifica dunque ai playoff per la promozione in A2; dopo aver superato il primo turno contro Basket Porto Sant'Elpidio, disputa le semifinali contro il Campli Basket perdendo per\u00f2 la serie 3-1. \nL'anno seguente 2017-18 vengono confermati 6/11 del roster precedente, con l'innesto dell'esperto Giovanni Bruni e diversi under di qualit\u00e0 come Flavio Gay, Luca Pedrazzani ed Efe Idiaru; inoltre viene ingaggiato come coach Massimo Friso. La squadra naviga per tutta la regular season nelle prime posizioni (a met\u00e0 campionato perde il play Bruni, sostituendolo con Mattia Caroldi) e si qualifica, da prima classificata del Girone D di Serie B, ai playoff. Nella post-season (nel tabellone D) elimina al primo turno la Civitanova Marche Basket (2-1) ed in semifinale la Virtus Valmontone (3-0). Il percorso termina, nonostante il fattore campo a favore, in finale contro la Virtus Cassino (0-3) spegnendo cos\u00ec i sogni per un ritorno in A2.\nLa Nuova Cestistica Barcellona e la Or.Sa. Basket Barcellona.\nFormalizzata la rinuncia alla serie B da parte della vecchia societ\u00e0, viene costituita la Nuova Cestistica Barcellona, con l'obiettivo di mantenere la terza serie nazionale dopo aver rilevato il titolo della Viola Reggio Calabria. L'operazione viene per\u00f2 rigettata il 30 luglio 2018 dalla FIP escludendo la neonata societ\u00e0 dalla serie B e confermando la partecipazione regolare di Reggio Calabria.\nCon lo stop della N.C. Barcellona e la sua rinuncia ad ulteriori iniziative sportive, la tradizione cestistica della squadra giallo-rossa viene raccolta dalla Or.Sa. Basket Barcellona societ\u00e0 satellite del Basket Barcellona nata nel 2017 dalla sezione pallacanestro della Polisportiva dell\u2019Oratorio Salesiano della citt\u00e0 militante per la stagione 2018-19 in serie C Silver siciliana.\nPresidenti e allenatori.\nPresidente: dal 2007 Immacolato Bonina\nColori e simbolo.\nI colori della squadra sono giallo e rosso, associati a fondi di colore nero o bianco.\nIl simbolo \u00e8 uno scudo nero riportante in bianco la scritta \"Basket Barcellona\", con due linee verticali gialle e rosse, ed il particolare di un pallone da basket.\nPalazzetto.\nIl Basket Barcellona dal 1997 gioca le sue partite casalinghe presso il PalAlberti. Originariamente l'impianto era destinato a contenere 2.510 spettatori, ma nel 2011 \u00e8 stato ampliato per portare la sua capienza a circa 3.000 persone.. Nei primi mesi del 2015 un ulteriore ampliamento ha portato la capienza del PalAlberti a 3.500 posti a sedere."}
{"id": "2000413", "revid": "287204", "url": "https://it.wikipedia.org/wiki?curid=2000413", "title": "Gragnano Basket", "text": "L'A.S.D. Gragnano Basket, precedentemente conosciuta come Polisportiva Gragnano Basket, \u00e8 stata la principale societ\u00e0 di pallacanestro maschile di Gragnano (NA).\nLa societ\u00e0 ha un passato in Serie A Dilettanti (ex Serie B d'Eccellenza maschile), in cui ha militato per due campionati consecutivi, inoltre vanta nel suo palmar\u00e8s la vittoria della Coppa di Lega di Serie B Dilettanti (ex B2) nel 2005.\nNel 2008, dopo una difficile stagione conclusasi con la retrocessione, la \"dirigenza storica\" lascia, rinunciando alla Serie B Dilettanti (ex B2), e trasferisce la propria sede a Sarno cambiando consiglio direttivo, roster e staff tecnico. \nLa \"nuova creatura\" sopravvive solo una stagione, e nell'estate del 2009 il titolo sportivo viene rilevato in via definitiva dalla Viola Reggio Calabria.\nAttualmente a Gragnano non c'\u00e8 alcuna societ\u00e0 di basket che lavora in ambito nazionale.\nLa Storia.\nA.S.D. Gragnano Basket, gli inizi.\nL'Associazione Sportiva Dilettantistica Gragnano Basket nasce nel 1992 sotto il nome di Polisportiva Gragnano Basket. Dopo la promozione in serie C2 nella stagione 1999/2000, nell'estate del 2001 fa il salto di qualit\u00e0 giocando per la prima volta in un campionato nazionale, acquisendo i diritti sportivi del Nola Basket alla partecipazione al campionato nazionale di serie C1.\nStagione 2001/2002.\nPrimo campionato di Serie C1, il primo a livello nazionale per la compagine giallobl\u00e8 e subito secondo posto nella regular season, con promozione in serie B2 attraverso la serie finale vinta per 3-1 contro Taranto. La compagine gialloblu, targata Marigo Italia, grazie alla coppia di guardie Guida-Dipierro e ad un roster importante per la categoria guidato da coach Mariano Gentile vincono un campionato molto difficile, inoltre il sesto uomo in campo, il pubblico gragnanese, un pubblico fra i pi\u00f9 caldi della categoria \u00e8 stato determinante per l'impresa della squadra, cos\u00ec, arriva la prima storica promozione nella serie cadetta.\nLa Squadra della promozione in B2:\nStagione 2002/2003.\nPrimo campionato in Serie B2. \nIn Questo campionato la compagine gragnanese, guidata ancora una volta da Mariano Gentile, si classifica al quinto posto in campionato con 36 punti all'attivo ed uscendo a gara 3 del quarto di finale contro Palermo.\nLa Squadra della prima stagione in B2:\nStagione 2003/2004.\nCambio al timone in panchina quest'anno per i giallobl\u00f9, infatti Giacomo Genovese sostituisce Mariano Gentile.\nIn campionato il sodalizio di Ciro Montuori, targato Maione, raggiunge il quarto posto in graduatoria, e raggiunte le semifinali ai play-off esce sconfitta a gara 3 contro Matera.\nLa Squadra della stagione 2003-04:\nStagione 2004/2005.\nIn questa stagione il presidente Ciro Montuori ed il DG Valentino Mascolo, allestiscono un roster di primo ordine, pronto per il salto di categoria.\nQuest'anno la squadra \u00e8 stata affidata ad Enrico Fabbri, esperto allenatore toscano, che a Veroli nelle precedenti stagioni ha fatto tanto bene, facendo il doppio salto di categoria dalla C1 alla B1, passando per una finale di Coppa Italia persa contro il Casalpusterlengo allenato da Marcello Ghizzinardi.\nIl Gragnano, quest'anno targato Original Marines termina al primo posto il girone di andata andando cos\u00ec a disputare la Coppa di Lega di B2. Nelle due semifinali le aquile giallobl\u00e8 superano l'ABC Castelfiorentino, mentre in finale sul parquet di Casale Monferrato battono la Reyer Venezia (97-80) conquistando cos\u00ec la Coppa di Lega. Alla fine della \"regular season\" il Gragnano \u00e8 dietro alla capolista Brindisi, ma si ritrova terzo per la classifica avulsa che favorisce l'Ares Ribera di Antonello Giordano. \nRaggiunta la semifinale perde gara 1 e gara 3 contro quest'ultima, facendo sfumare cos\u00ec il sogno promozione.\nLa Squadra della stagione 2005-06:\nGiocatori Ceduti:\nStagione 2005/2006.\nLa Renault Automercato Stabia Gragnano Basket, quest'anno affida la guida tecnica a Manuel Scotto.\nDopo un inizio di stagione non positivo, e soprattutto dopo la sconfitta interna con San Severo, il Gragnano inanella ben 14 vittorie consecutive, scalando cos\u00ec la classifica, fino a rimanere in pianta stabile in prima posizione fino a fine campionato.\nDopo aver battuto ai quarti di finale Catanzaro (2-1), ed in semifinale Ostuni (2-1), Gragnano approda in finale play-off.\nQuesta serie lunga ed estenuante (ben cinque gare in 12 giorni) sancisce la promozione in Serie B d'Eccellenza, ai danni del Ruvo di Puglia (3-2).\nLa Squadra della Promozione in B1:\nStagione 2006/2007.\nGragnano affronta per la prima volta il campionato di serie B d'Eccellenza, guidati dal coach della promozione Manuel Scotto. Nonostante la stagione inizi senza un pivot, causa il premeditato addio di Binetti (poi sostituito da Alessandro Agosta), a Gragnano cadono realt\u00e0 importanti come le quotatissime toscane Firenze e Pistoia inoltre ci sono vittorie a fil di sirena come quelle a Latina e a S.Antimo che consentono di chiudere il girone d'andata nei quartieri alti della classifica. \nA gennaio per\u00f2 questo trend positivo cambia. Dopo l'inserimento nel roster dell'ex NBA Vincenzo Esposito, non si ottengono i risultati sperati, inoltre subentra anche un avvicendamento tecnico in panchina, Scotto infatti viene sostituito a gennaio dal reggino Gianni Tripodi. \nDopo una serie altalenante di risultati, nelle ultime giornate Gragnano si vede scivolare via dalle mani la qualificazione per i play-off e chiude in decima posizione. Il primo turno dei play-out si gioca contro Riva del Garda e proprio nel viaggio d'andata verso la citt\u00e0 trentina, la squadra di coach Tripodi mette fuori rosa per motivi disciplinari Vincenzo Esposito.\nIl primo turno della serie play-out \u00e8 vinto 2-1 da Riva del Garda, nonostante il fattore campo sia favorevole a Gragnano, inoltre non aiutano i tre turni di squalifica del campo inflitti dalla federazione dopo gli episodi incresciosi del dopogara di gara 3. \nNel secondo turno dei play-out, Gragnano affronta il Basket Ferentino allenato da coach Tonino Zorzi.\nUn grande lavoro di allenatore e giocatori fa s\u00ec che la serie si conclude con la permanenza in B d'Eccellenza (2-1 per il Gragnano), nonostante tutte le difficolt\u00e0 incontrate.\nLa Squadra della Prima stagione in B1:\nGiocatori Ceduti:\nStagione 2007/2008.\nStagione questa che non inizia sotto una buona stella.\nQuesta infatti \u00e8 la stagione pi\u00f9 negativa (sotto tanti punti di vista) che la societ\u00e0 della citt\u00e0 della pasta si ritrova ad affrontare. \nLa gestione tecnica viene affidata al grande marchigiano Marco Schiavi, gestione che durer\u00e0 soltanto sei giornate di campionato.\nInfatti a novembre, dopo la pesantissima sconfitta rimediata contro la Virtus Siena (-54) c'\u00e8 l'avvicendamento tecnico in panchina con il lodigiano Marcello Ghizzinardi.\nNonostante il cambio in panchina il Gragnano non riesce a trovare gli equilibri giusti.\nL'Original Marines finir\u00e0 la stagione al penultimo posto e successivamente non riuscir\u00e0 ad evitare la retrocessione in B2, dopo un turno di play-out che ha visto un netto 3-0 per compagine siciliana di Patti.\nIn estate la dirigenza gragnanese cede i diritti sportivi di B Dilettanti alla Nuova Pallacanestro Sarno.\nCos\u00ec facendo si \u00e8 chiude il sipario (almeno per ora) con la pallacanestro di livello nazionale a Gragnano.\nLa Squadra dell'ultima stagione di Gragnano:\nGiocatori Ceduti:"}
{"id": "2000415", "revid": "86003", "url": "https://it.wikipedia.org/wiki?curid=2000415", "title": "Pallacanestro Senigallia", "text": "La Pallacanestro Senigallia S.S.D. a R.L. \u00e8 una societ\u00e0 di Pallacanestro del comune di Senigallia. Attualmente disputa il campionato di Serie B.\nStoria.\n Creata la nuova societ\u00e0 con la denominazione Pallacanestro Senigallia, nello storico giorno di gioved\u00ec 20 settembre 1979 come riportato nel verbale dell'atto costitutivo, nello stesso anno si iscrisse alla FIP. \nIl primo campionato della nuova societ\u00e0 venne disputato nella stagione 1980-81, partecipando al campionato di Promozione con lo sponsor Emmesole. La classifica finale vide, la squadra allenata da coach Baldelli, giungere seconda a 2 punti dall'unica squadra promossa nel campionato di serie D, la Falco Pesaro.\nLa stagione successiva, 1981-82, con l'avvento del nuovo sponsor Ideal Form Team, arrivo la promozione in serie D nello spareggio del Palaveneto di Ancona, spareggio vinto per 91-88 contro il Recanati (nella stagione regolare la squadra era arrivata al secondo posto ad appena 2 punti dal Madras Pesaro). In quella stagione il salto di qualit\u00e0 si ebbe con l'arrivo di Alberto Oliveti dal Fabriano, ma con trascorsi anche a Pesaro.\nNel primo anno di serie D nella stagione 1982-83, Senigallia si classific\u00f2 al 4\u00ba posto al termine della stagione regolare, posizione che gli permise di partecipare ai playoff per la promozione in serie C2. Purtroppo venne sconfitta, in due gare, dal Campli.\nNella stagione 1986-87 Carlo Tamburini ritorn\u00f2 per la sua terza stagione a Senigallia. Anche se la squadra stava ottenendo dei buoni risultati, con 7 vittorie e 5 sconfitte, Tamburini fu esonerato dopo la partita della 12\u00aa giornata del 14 dicembre 1986, persa in casa contro Ascoli per 75 a 76. Purtroppo lo spogliatoio aveva iniziato a non seguire pi\u00f9 il carismatico tecnico anconetano.Al termine del girone di andata della stagione 1991-92, venne esonerato coach Franco Cinciarini subito dopo la sconfitta del 19 gennaio 1992 in trasferta sul campo di Osimo. La situazione si era fatta preoccupante con Senigallia invischiata nei bassifondi della classifica con solo sei vittorie. Il posto di Cinciarini venne preso dal suo assistente Massimo Scrima, ex giocatore della pallacanestro Senigallia, con il nuovo allenatore le cose iniziarono subito a migliorare e al termine della stagione la squadra ottenne una tranquilla salvezza con 16 vittorie e 14 sconfitte.\nNella seconda stagione di coach Marcello Chiodoni, 1996-97, l'inizio \u00e8 entusiasmante con 5 vittorie in 7 incontri. Ma da quel momento in poi la squadra sub\u00ec ben 6 sconfitte consecutive che portarono all'esonero del coach al termine della gara casalinga contro il Cagli del 12 dicembre 1997. La settimana successiva fece il suo esordio, sulla panchina senigalliese, Antonio Gallucci. Il giocatore che dopo 10 anni in maglia biancorossa, aveva smesso di giocare 4 anni prima. L'esordio non fu positivo perdendo in casa della Tecnolift Porto san Giorgio, ma nella settimana successiva arriv\u00f2 per lui la prima vittoria in casa contro il Matelica. Il girone di ritorno si dimostr\u00f2 pi\u00f9 difficile del previsto con solo 5 vittorie che portarono la squadra del Presidente Maestri al quartultimo posto finale. Posizione che non bast\u00f2 per ottenere la salvezza in quanto le sorti della quartultima dipendevano dalla retrocessione o meno di una marchigiana dal campionato superiore, cosa che puntualmente si verific\u00f2.\nLa stagione 2016-17 inizia nel peggiore dei modi con l'infortunio di Fabio Giampieri addirittura prima di iniziare la preparazione estiva, far\u00e0 il suo esordio solamente alla sesta giornata di campionato in casa contro valdiceppo. Si prosegue con l'infortunio di Mirco Pierantoni alla seconda giornata nella trasferta di Rimini, infortunio che terr\u00e0 il capitano fuori per 4 partite. Per non farsi mancare niente, Federico Bargnesi, dopo solo tre partite dal suo esordio si infortunava in casa con Matera e l\u00ec terminava la sua stagione d'esordio con la maglia biancorossa. Il girone d'andata si chiudeva con 7 vittorie, che visti gli inforttuni, potevano essere considerate un buon risultato in vista della seconda parte di campionato. Gennaio inizia con un fatto insolito per la societ\u00e0 senigalliese, infatti viene ceduto alla societ\u00e0 di Bergamo, Nicola Bastone, contemporaneamente arriva al suo posto l'italo/senegalese Yande Fall dalla Scaligera Verona. Il girone di ritorno vede i ragazzi di coach Valli scalare la classifica e raggiungere i play-off con due giornate di anticipo sulla fine del campionato, cosa impensabile alla fine del girone di andata dove la squadra stazionava nei bassifondi della classifica. Il campionato terminava con le due gare di play-off contro il Cuore Basket Napoli, prima classificata del girone C."}
{"id": "2000417", "revid": "2030711", "url": "https://it.wikipedia.org/wiki?curid=2000417", "title": "Oscar Righetti", "text": "Caratteristiche tecniche.\nPoteva giocare come terzino, libero e mediano.\nCarriera.\nCresciuto calcisticamente nella squadra del suo paese, il Peschiera, giunge nel 1967 alla corte di Paolo Mazza, presidente della . Righetti viene schierato nella formazione De Martino che vince lo scudetto nel 1968, ed esordisce anche in Serie A il 4 febbraio 1968 a Roma contro i giallorossi. Pochi giorni dopo resta coinvolto in un incidente stradale, insieme ad Alberto Reif, e non colleziona altre presenze fino alla fine della stagione. Resta a Ferrara anche l'anno successivo in Serie B ed un altro anno ancora in Serie C dove ritrova Fabbri e realizza una rete su punizione contro il il 13 marzo 1970.\nNel 1970 l' lo acquista in cambio della compropriet\u00e0 di Enzo Vecchi\u00e8 e svariati milioni di lire. Righetti, nell'Inter di Heriberto Herrera raggiunge il suo ex compagno Reif e parte bene giocando il 30 settembre 1970 la sua prima partita in neroazzurro contro il in Coppa delle Fiere. Chiuso da calciatori come Burgnich, Bellugi, Facchetti, Giubertoni non riesce per\u00f2 a trovare spazio: Righetti disputa un'unica gara in quel torneo, ironia della sorte ancora nella capitale e con un altro pareggio, contro i giallorossi, il 7 febbraio 1971, sostituendo al 78' Mario Bertini. Grazie a quest'unica presenza contribuisce alla conquista dell'undicesimo scudetto della squadra nerazzurra, successivamente passata sotto la guida di Invernizzi.\nLa stagione 1970-1971 rimane per Righetti l'unica nella massima serie. Nel 1971 viene ceduto in prestito al , in Serie C, dove disputa un campionato da titolare; nella stagione successiva va in compropriet\u00e0 al , sempre in Serie C. Nel 1973 torna a Piacenza, questa volta definitivamente, disputando un'altra stagione da titolare agli ordini del suo ex compagno nell'Inter Giancarlo Cella, ma nel campionato 1974-1975, nonostante l'arrivo del suo maestro Fabbri, viene ceduto a novembre al Suzzara. In seguito gioca due stagioni in Serie D (girone H) col , dal 1975 al 1977. Stanco di girare per l'Italia torna vicino a casa per chiudere ancora in Serie D con il Suzzara.\nNella sua citt\u00e0 natale, Peschiera del Garda, si trova una via a lui intitolata."}
{"id": "2000422", "revid": "1226", "url": "https://it.wikipedia.org/wiki?curid=2000422", "title": "Arte postale", "text": ""}
{"id": "2000424", "revid": "155634", "url": "https://it.wikipedia.org/wiki?curid=2000424", "title": "Arco di Scipione l'Africano", "text": "L'arco di Scipione l'Africano era uno dei pi\u00f9 antichi archi di trionfo di Roma, non pi\u00f9 esistente. Si trovava nei pressi del tempio di Giove Ottimo Massimo sul Campidoglio ed era stato eretto da Scipione l'Africano, appunto, nel 190 a.C.\nIl fornice era situato sulla via che saliva al Campidoglio non distante dalla casa di Publio Cornelio Scipione, detto l'Africano, (sul sito dell'attuale Basilica Giulia) ed era decorato con sette statue dorate e due statue equestri, dove erano raffigurati i membri pi\u00f9 importanti della famiglia degli Scipioni. Davanti si trovavano due fontane marmoree (\"labra\")."}
{"id": "2000427", "revid": "767487", "url": "https://it.wikipedia.org/wiki?curid=2000427", "title": "Manuel Lapuente", "text": "Ha guidato il alla vittoria della CONCACAF Gold Cup 1998 e della Confederations Cup 1999.\nCarriera.\nClub.\nHa giocato come attaccante in quattro diverse squadre messicane, , Puebla, Necaxa e Atlas.\nNazionale.\nHa giocato 13 partite in nazionale, segnando cinque reti, nel periodo tra il 1967 e il 1973.\nAllenatore.\nHa guidato molte squadre in Messico, alcune per diversi periodi, come ad esempio il Puebla F\u00fatbol Club, allenato in due occasioni diverse, o l'Atlante e l'Am\u00e9rica di Citt\u00e0 del Messico. Ha allenato la nazionale di calcio messicana al e ha vinto la CONCACAF Gold Cup 1998 e la Confederations Cup 1999."}
{"id": "2000431", "revid": "767487", "url": "https://it.wikipedia.org/wiki?curid=2000431", "title": "The Real McKenzies", "text": "I The Real McKenzies sono un gruppo celtic punk canadese, formato a Vancouver, Columbia Britannica nel 1992 e fortemente influenzato dalla musica tradizionale scozzese.\nStile.\nOltre a comporre ed eseguire materiale proprio, i Real McKenzies ripropongono canzoni tradizionali scozzesi come \"Flower of Scotland\", eseguita per\u00f2 solo con voce e cornamusa. Proprio quest'ultima \u00e8 presente in ogni loro album di studio e nella maggior parte dei concerti. Il gruppo conduce un'attivit\u00e0 live molto attiva, come un tour di 8 mesi in 23 paesi con un furgone. In qualcuno di questi concerti la band ha diviso la scena con gruppi come Rancid, DragStrip Riot, NOFX, Flogging Molly, Rough Chukar, The Misfits, Metallica, The Rookers, Voodoo Glow Skulls ed anche Shane MacGowan."}
{"id": "2000432", "revid": "75421", "url": "https://it.wikipedia.org/wiki?curid=2000432", "title": "Real McKenzies", "text": ""}
{"id": "2000434", "revid": "907190", "url": "https://it.wikipedia.org/wiki?curid=2000434", "title": "B&amp;C Speakers", "text": "La B&amp;C Speakers \u00e8 un'azienda italiana, fondata nel 1946 che opera a livello internazionale curando progettazione, produzione, distribuzione e commercializzazione di trasduttori elettroacustici ad uso professionale (i principali componenti delle casse acustiche per la riproduzione di musica, comunemente conosciuti come altoparlanti). Oltre a progettare e distribuire componenti a marchio B&amp;C, l'azienda fornisce componenti destinati principalmente ai produttori di sistemi audio professionali finiti (OEM). \u00c8 proprietaria di Eighteen Sound, che a sua volta ha acquisito il marchio Ciare.\nB&amp;C Speakers \u00e8 quotata sul mercato azionario di Borsa Italiana dal 2007, dove \u00e8 presente negli indici FTSE Italia STAR e FTSE Italia Small Cap.\nStoria.\nNei suoi primi 25 anni di attivit\u00e0 l'azienda si concentra su forniture di installazioni per cinema e teatri. Negli anni 70 incrementa la produzione diventando fornitore di sistemi public address. Inizia inoltre la collaborazione con altre aziende italiane di elettroacustica professionale quali Montarbo, Lombardi Amplificazioni e FBT. Negli anni 80 si espande nel settore del sound reinforcement, sviluppandosi poi sui mercati europeo e statunitense. Cambia il nome di \"BBC Speakers SpA\" nel 1988 per poi assumere l'attuale denominazione \"B&amp;C Speakers SpA\" nel 1993.\nNel 1993 Roberto Coppini acquisisce il controllo dell'azienda, nel 1996 trasferisce la produzione a Bagno a Ripoli. Nel 2007 avviene la quotazione pubblica su Borsa Italiana. Nel 2009 le attivit\u00e0 di produzione vengono trasferite in un nuovo stabilimento situato nella medesima localit\u00e0.\nIn azienda entra anche la seconda generazione Coppini, con il figlio Lorenzo che assume la guida della societ\u00e0 alla scomparsa del padre nel 2013. Alla fine del 2017 la societ\u00e0 rileva dal gruppo Landi Renzo la Eighteen Sound, societ\u00e0 emiliana che come B&amp;C Speakers produce altoparlanti ad uso professionale.\nNel 2021 Roberta Pecci viene eletta come Presidente del Consiglio di Amministrazione.\nB&amp;C ha centri di distribuzione negli Stati Uniti e in Brasile.\nProduzione.\nLa produzione di B&amp;C comprende woofer, driver a compressione, altoparlanti coassiali e trombe acustiche. La linea di altoparlanti per bassa frequenza di B&amp;C va da 4\" a 21\" di diametro. L'azienda dichiara una capacit\u00e0 produttiva di circa 2200 trasduttori al giorno.\nAzionariato.\nL'azionariato aggiornato al 12 Novembre 2021 \u00e8 ripartito come segue :"}
{"id": "2000435", "revid": "1305772", "url": "https://it.wikipedia.org/wiki?curid=2000435", "title": "Tilt Ya Head Back", "text": "Tilt Ya Head Back \u00e8 un brano del rapper Nelly, cantato con la cantante pop Christina Aguilera, pubblicato nel 2004, ed estratto dall'album di Nelly \"Sweat\".\nInformazioni.\nLa canzone \"Tilt Ya Head Back\" era inizialmente stata concepita come duetto fra Nelly e Britney Spears, ma la Jive Records reput\u00f2 il brano di un genere, l'urban, troppo differente dallo stile della Spears, e declin\u00f2 l'offerta. \"Tilt Ya Head Back\" \u00e8 stata scritta da Nelly, Dorian Moore, Tegemold Newton e Curtis Mayfield e prodotta da Doe Mo' Beats per la \"Mo' Beats/Derrty Ent\". La canzone contiene un campionamento di \"Superfly\" di Curtis Mayfield.\nIn un primo momento il brano era stato vociferato come un grande successo per Nelly e Christina Aguilera, dopo essere stato ben collaudato dai formati Pop, Urban, e Rhythmic. I due artisti avrebbero lanciato il brano eseguendolo agli MTV Video Music Awards 2004 (la sola volta che sia stato eseguito da entrambi i cantanti). Tuttavia, \u00e8 stato in seguito rivelato che l'etichetta di Nelly non era convinta di voler pubblicare questo singolo perch\u00e9 credeva che Christina Aguilera avrebbe offuscato Nelly nel brano del suo disco, per cui non vi venne data una grande spinta n\u00e9 altra promozione. Il video del singolo era stato gi\u00e0 girato prima che la casa discografica decidesse di spostare la promozione su un altro brano di Nelly che stava riscuotendo una buona attenzione, \"Over and Over\", un duetto con Tim McGraw. Quel brano ha iniziato a ricevere un'alta quantit\u00e0 di airplay e ha finito per fare ombra sulla pubblicazione di \"Tilt Ya Head Back\".\nNonostante il brano abbia raggiunto solo il cinquantottesimo posto nella \"Billboard\" Hot 100 negli Stati Uniti, \u00e8 riuscito a vendere oltre 500.000 copie digitali venendo certificato oro.\nIl 22 Marzo 2016 trapelano in rete 30 secondi della versione registrata da Britney Spears.\nIl video.\nIl video prodotto per \"Tilt Ya Head Back\" \u00e8 stato diretto da Little X. Nel video, le cui atmosfere ricordano gli anni quaranta, Nelly interpreta un boss, mentre la Aguilera una cantante di night club. Alla fine del video i due fuggono insieme.\nTracce.\nCD-Maxi\nCD-Single"}
{"id": "2000443", "revid": "767487", "url": "https://it.wikipedia.org/wiki?curid=2000443", "title": "The Paybacks", "text": "The Paybacks sono un gruppo musicale rock di Detroit, Michigan. Nati nell'estate del 1999 dalla confluenza di diversi membri di precedenti gruppi della Motor City, i Paybacks cominciarono ad avere un riconoscimento internazionale nel 2001 grazie a \"Black Girl\", inserita all'interno della compilation \"Sympathetic Sounds of Detroit\" curata da Jack White, chitarrista e cantante dei The White Stripes.. L'anno dopo sarebbe uscito il loro primo album.\nLa canzone dei Paybacks \"Just You Wait\" \u00e8 stata inserita nel 2004 all'interno della colonna sonora del film \"The Last Ride\" di Guy Norman Bee.\nFormazione.\nIl gruppo ha visto succedersi, nel corso degli anni, diversi membri. All'album del 2002 essi erano:"}
{"id": "2000444", "revid": "767487", "url": "https://it.wikipedia.org/wiki?curid=2000444", "title": "Italia ai Giochi della XXIV Olimpiade", "text": "L'Italia partecip\u00f2 alle XXIV Olimpiadi, svoltesi a Seul dal 17 settembre al 2 ottobre 1988, con una delegazione di 255 atleti."}
{"id": "2000450", "revid": "1573940", "url": "https://it.wikipedia.org/wiki?curid=2000450", "title": "Ochotona hyperborea", "text": "Il pica siberiano (Ochotona hyperborea ) \u00e8 un mammifero lagomorfo della famiglia degli Ocotonidi.\nDistribuzione.\nCon numerose sottospecie (\"Ochotona hyperborea cinereoflava\", \"Ochotona hyperborea coreana\", \"Ochotona hyperborea ferruginea\", \"Ochotona hyperborea mantchurica\", \"Ochotona hyperborea normalis\", \"Ochotona hyperborea uralesis\", \"Ochotona hyperborea yesoensis\" - in foto -, \"Ochotona hyperborea yoshikurai\"), la specie occupa un areale assai esteso, che va dagli Urali alle isole di Sachalin ed Hokkaid\u014d. Predilige le aree rocciose ricoperte da conifere, dove costruisce le proprie tane nei pressi di alberi caduti o fra le radici.\nDescrizione.\nDimensioni.\nMisura fino a diciotto centimetri di lunghezza, per un peso di circa 200\u00a0g.\nAspetto.\nIl mantello, lungo e lanoso, muta due volte durante l'anno, sicch\u00e9 la specie assume due differenti colorazioni durante l'anno: in estate, il pelo \u00e8 bruno-rossiccio, con tendenza a divenire man mano pi\u00f9 rosso sui fianchi, mentre il ventre \u00e8 biancastro con sfumature color ruggine. In inverno, invece, il pelo \u00e8 grigio con sfumature brune.\nBiologia.\nSi tratta di animali diurni, attivi soprattutto al mattino ed al crepuscolo, mentre durante le ore centrali della giornata si riposano all'ombra di qualche roccia: dopo il risveglio, tendono a restare per un po' su qualche roccia a prendere il sole per scaldarsi. In estate, lavorano alacremente al fine di accumulare scorte di cibo per l'inverno, cibo che viene messo ad essiccare in cumuli che spesso i pica siberiani si rubano l'un l'altro.\nVivono in coppie: le femmine raramente escono dal proprio territorio (che viene marcato con l'urina e tramite un'apposita ghiandola posta sulla mandibola), mentre spesso i maschi sconfinano al fine di rubare le riserve alimentari di altri esemplari: pur vivendo nello stesso territorio, il maschio e la femmina interagiscono fra loro piuttosto raramente.\nA differenza di altre specie congeneri, questi animali sono soliti emettere i propri richiami soprattutto nel tardo periodo estivo. \nAlimentazione.\nSi tratta di animali erbivori, che si nutrono di qualsiasi materiale vegetale riescano a trovare: sono stati osservati arrampicarsi per alcuni metri sugli alberi del nei pressi della propria tana, al fine di mangiarne i germogli. D'inverno, visto che questi animali non vanno in letargo, la loro dieta si basa essenzialmente su ci\u00f2 che sono riusciti ad accumulare durante l'estate: quando la scorta di cibo finisce, i pica siberiani approfittano della neve per scavare tunnel al di sotto del manto nevoso, alla ricerca di cibo.\nRiproduzione.\nQuesti animali si riproducono durante i mesi caldi: le sottospecie pi\u00f9 settentrionali tendono ad allevare un'unica grossa nidiata l'anno, solitamente in primavera, mentre quelle residenti in climi pi\u00f9 miti possono allevare due cucciolate l'anno, seppure di dimensioni minori, una in primavera e l'altra in estate.\nDurante il periodo degli amori, i maschi utilizzano dei canti composti da una serie di squittii seguiti da lunghi e forti fischi: ciascun individuo pu\u00f2 essere riconosciuto in base alla sequenza ed alla tonalit\u00e0 di questi versi. Le femmine rispondono solo ai richiami emessi dai maschi residenti nel proprio territorio, ignorando quelli di altri maschi.\nPer accoppiarsi, i maschi (che solitamente non si allontanano a pi\u00f9 di qualche metro dalla propria tana) percorrono anche 200 metri, facendo s\u00ec che ciascuna femmina possa accoppiarsi con pi\u00f9 maschi, mentre questi ultimi possono dal canto loro accoppiarsi con pi\u00f9 femmine.&lt;/br&lt;\nLa gestazione dura quattro settimane: i cuccioli vengono accuditi esclusivamente dalla madre, che li svezza attorno al mese di vita. A seconda della sottospecie, i cuccioli lasciano il territorio natio la primavera successiva (sottospecie settentrionali), od alla fine dell'estate dell'anno in cui sono nati (sottospecie meridionali). Laddove i cuccioli rimangono con la madre durante l'inverno, essi sono soliti aiutarla ad accumulare provviste durante l'estate.\nNon \u00e8 ancora chiaro se la femmina si riproduca annualmente o se lasci passare due anni fra un parto e l'altro.\nIn natura, raramente questi animali vivono pi\u00f9 di due anni, mentre esemplari tenuti in cattivit\u00e0 stupiscono per la loro longevit\u00e0, giungendo a vivere per nove anni e mezzo (contro i tre anni della maggior parte delle specie di pica)."}
{"id": "2000453", "revid": "304418", "url": "https://it.wikipedia.org/wiki?curid=2000453", "title": "Universit\u00e0 del Madagascar", "text": ""}
{"id": "2000456", "revid": "99570594", "url": "https://it.wikipedia.org/wiki?curid=2000456", "title": "Tempio di Iside (Campidoglio)", "text": "Il tempio di Iside del Campidoglio era un tempio di Roma. Si doveva probabilmente trovare nel lato del colle verso l\"'Arx\" (attuale Ara Coeli), alle spalle del Vittoriano.\nL'iseo del Campidoglio era particolarmente antico, risalente almeno al 58 a.C., quando venne distrutto per ordine del Senato. In seguito fu sicuramente ricostruito, poich\u00e9 \u00e8 citato come rifugio di Domiziano durante l'assedio del Campidoglio da parte dei sostenitori di Vitellio: qui l'imperatore riusc\u00ec a scappare facendosi radere in tutta fretta i capelli e camuffandosi da sacerdote isiaco.\nAlcune iscrizioni ci hanno tramandato i nomi di sacerdoti del tempio. Da qui doveva provenire l'obelisco di villa Celimontana, con iscrizione a Ramsete II."}
{"id": "2000457", "revid": "93556", "url": "https://it.wikipedia.org/wiki?curid=2000457", "title": "PASMO", "text": "Pasmo (\u30d1\u30b9\u30e2 \"Pasumo\") \u00e8 una smart card ricaricabile per il trasporto pubblico di Tokyo, evoluzione della precedente carta prepagata \"PASSNET\"; il nome, infatti deriva dalla combinazione tra Pass (passnet) e Mo (che in giapponese significa \u201canche\u201d o \u201cin pi\u00f9\u201d).\nIl contesto.\nIntrodotta nel marzo 2007, la tessera offre una completa interoperabilit\u00e0 anche con il sistema simile della JR, il \"Suica\", integrando in questo modo sia le linee di autobus che quelle delle ferrovie. Il successo dell'iniziativa \u00e8 andato oltre le previsioni e ha causato il curioso inconveniente dell'interruzione delle vendite dovuto all'esaurimento del primo stock di carte fabbricate; la regolare distribuzione \u00e8 ricominciata solo dopo alcuni mesi.\nLa Pasmo Card si basa su una tecnologia sviluppata dalla Sony Corporation conosciuta con il nome di FeliCA e basata sul protocollo RFID. \nLe dimensioni della Pasmo sono quelle di una normale carta di credito. La Pasmo Card permette di utilizzare l'intera rete metropolitana e ferroviaria di Tokyo e dintorni con un'unica tessera. Con la Pasmo Card \u00e8 inoltre possibile fare acquisti nei negozi o dai distributori automatici che espongono il logo Pasmo."}
{"id": "2000458", "revid": "36426", "url": "https://it.wikipedia.org/wiki?curid=2000458", "title": "Obelisco di villa Celimontana", "text": ""}
{"id": "2000470", "revid": "106908", "url": "https://it.wikipedia.org/wiki?curid=2000470", "title": "Giovanni d'Albret", "text": ""}
{"id": "2000475", "revid": "279725", "url": "https://it.wikipedia.org/wiki?curid=2000475", "title": "Giovanni III d'Albret", "text": ""}
{"id": "2000476", "revid": "1703539", "url": "https://it.wikipedia.org/wiki?curid=2000476", "title": "Tehuelche", "text": "I Tehuelche, chiamati anche Patagoni o (originalmente) Chon o Chonk o Tchonk, sono una trib\u00f9 di Nativi Americani stanziata in Patagonia. Erano piuttosto alti e quindi vennero conosciuti dagli europei con il nome di Giganti della Patagonia.\nLingua.\nI Tehuelche parlano il Tehuelche o aonekko 'a'ien. Il primo europeo nel documentare questa storia fu Antonio Pigafetta, cronista di Magellano, nel 1520. Sebbene il numero di parlanti sia oggi molto ridotto, la comunit\u00e0 tehuelche (o aonekken) porta avanti un programma di recupero conosciuto come \"Non mi vergogno di parlare tehuelche\" (\"No tengo verg\u00fcenza de hablar en tehuelche - kkomshkn e wine akkwoi 'a'ien\").\nSottogruppi.\nRodolfo Casamiquela, un biologo argentino, nel 1965 fece questa suddivisione, criticata ormai dagli antropologi per trattarsi di una divisione arbitraria.\nStoria.\nNon si conosce con precisione a quale epoca risalgono i primi insediamenti umani dell'attuale Argentina, ma si sa che circa 15.000 anni fa gli uomini arrivarono in America del Sud e si diffusero in tutto il continente, differenziandosi in svariati popoli: tra questi i Chon (Tchon o Tzonk), che abitano la Patagonia.\nSebbene si dica spesso che i Chon furono chiamati \"tehuelche\", cio\u00e8 \"gente ribelle\", nel XIX secolo dai Mapuche non esiste nessuna evidenza di questo fatto. Gli Chon ( o \"tehuelche\") avevano instaurato rapporti di tipo commerciale con altre trib\u00f9 che abitavano la Patagonia. Poi, nel XVII secolo, gli spagnoli iniziarono a colonizzare il sud argentino e si scontrarono con i Tehuelche, con i quali, dopo un periodo di convivenza, i rapporti divennero rapidamente conflittuali e diedero origine a guerre e razzie reciproche oltre che a tentativi reiterati di invasione spagnola.\nOggi i tehuelche lottano per recuperare la loro identit\u00e0.\nReligione.\nI Tehuelche hanno tanti miti e leggende. Lo sciamano era visto come una figura centrale nella religione tehuelche. Egli aveva capacit\u00e0 curative che praticava attraverso gli spiriti. Credevano inoltre in un essere superiore di nome 'Elal o \"K\u00e8nos\". Questo era stato l'origine di tutto ed aveva creato l'universo. Oggi la maggior parte di essi si considera cristiano."}
{"id": "2000479", "revid": "28592", "url": "https://it.wikipedia.org/wiki?curid=2000479", "title": "Copiatura", "text": ""}
{"id": "2000497", "revid": "647919", "url": "https://it.wikipedia.org/wiki?curid=2000497", "title": "Hrvatska Zajednica Herceg-Bosna", "text": ""}
{"id": "2000499", "revid": "884077", "url": "https://it.wikipedia.org/wiki?curid=2000499", "title": "Italia ai Giochi della XXV Olimpiade", "text": "L'Italia partecip\u00f2 alle XXV Olimpiadi, svoltesi a Barcellona dal 25 luglio al 9 agosto 1992, con una delegazione di 318 atleti."}
{"id": "2000500", "revid": "647919", "url": "https://it.wikipedia.org/wiki?curid=2000500", "title": "Hrvatska Republika Herceg-Bosna", "text": ""}
{"id": "2000501", "revid": "22475", "url": "https://it.wikipedia.org/wiki?curid=2000501", "title": "Joel S\u00e1nchez (calciatore 1974)", "text": "Carriera.\nClub.\nInizia la carriera nel Chivas de Guadalajara, dove gioca fino al 1997, anno nel quale si trasferisce al Club Am\u00e9rica di Citt\u00e0 del Messico, dove gioca 100 partite di campionato. Nel 2000 torna al Chivas de Guadalajara, rimanendoci fino al 2003, quando passa al Veracruz. Nel 2007 gioca nel Tecos de la UAG. Dal 2010 gioca nel Veracruz.\nNazionale.\nHa giocato in nazionale di calcio messicana dal 1995 al 2000, vincendo la Confederations Cup 1999."}
{"id": "2000503", "revid": "339392", "url": "https://it.wikipedia.org/wiki?curid=2000503", "title": "Assigeco Casalpusterlengo", "text": ""}
{"id": "2000505", "revid": "339392", "url": "https://it.wikipedia.org/wiki?curid=2000505", "title": "UCC Casalpusterlengo", "text": ""}
{"id": "2000507", "revid": "2108263", "url": "https://it.wikipedia.org/wiki?curid=2000507", "title": "Vologase IV", "text": "Biografia.\nFiglio di Mitridate IV, riun\u00ec le due met\u00e0 dell'impero, separatesi e governate da Mitridate IV e da Vologase III. Vologase IV riconquist\u00f2 pure il Regno di Characene, che pare fosse rimasto indipendente sin dall'epoca della campagna partica di Traiano. Non riusc\u00ec ad estendere nuovamente l'influenza partica sull'Ircania.\nI Parti erano in conflitto con l'Impero romano per l'influenza sul regno di Armenia, ma all'inizio del suo regno Vologase non pot\u00e9 assumere l'iniziativa, in quanto i Romani mandarono dei rinforzi in Siria. Nel 161 le truppe parte attaccarono i Romani, sconfiggendoli, ma successivamente alla reazione romana, la campagna di Lucio Vero, il generale romano Avidio Cassio diede alle fiamme il palazzo imperiale nella capitale partica di Ctesifonte (165). Pressato dalle truppe romane, che raggiunsero la Media, Vologase fu obbligato ad accettare una pace per la quale dovette cedere la Mesopotamia occidentale.\nMalgrado il suo interesse a sottrarre ai Romani le province orientali e la guerra minacciata nel 175, Vologase scelse di non sostenere la ribellione di Gaio Avidio Cassio contro Marco Aurelio, il quale decise di stipulare un trattato di pace col sovrano partico; in base a questo trattato, i Parti riconoscevano l'influenza romana su Nisibis ed Edessa, e la sovranit\u00e0 di Soemo sull'Armenia.\nDurante il periodo terminale del regno di Vologase ebbe luogo la rivolta di Osroe II (190), che pare sia riuscito ad esercitare il potere sulla Media. Dopo la morte di Vologase IV fu Vologase V, appartenente al ramo cadetto armeno della dinastia arsacide, a succedergli al trono, mettendo rapidamente fine alla rivolta di Osroe II.\nVologase potrebbe essere il re \"Vologash\" della tradizione zoroastriana, il quale avrebbe iniziato la raccolta degli scritti di Zoroastro."}
{"id": "2000510", "revid": "647919", "url": "https://it.wikipedia.org/wiki?curid=2000510", "title": "Comunit\u00e0 croata dell'Herceg Bosna", "text": ""}
{"id": "2000511", "revid": "339392", "url": "https://it.wikipedia.org/wiki?curid=2000511", "title": "Elisabeth Bikova", "text": ""}
{"id": "2000515", "revid": "124674786", "url": "https://it.wikipedia.org/wiki?curid=2000515", "title": "Esercito islamico dell'Iraq", "text": "LEsercito Islamico dell'Iraq \u00e8 una organizzazione armata irachena attiva nel paese a seguito della guerra d'Iraq e del crollo del regime di Saddam Hussein.\nFormata principalmente da esponenti sunniti appare per la prima volta il 1\u00ba aprile 2004, rivendicando l'uccisione di quattro contractors americani a Falluja. Raggiunge in seguito notoriet\u00e0 internazionale con la pratica dei sequestri, tra cui quello del filippino Angelo de la Cruz rilasciato dopo il ritiro del contingente filippino. Il gruppo ha sequestrato anche numerosi giornalisti, tra cui i francesi Georges Malbrunot e Christian Chesnot, rilasciati dopo alcuni mesi, e l'italiano Enzo Baldoni, ucciso pochi giorni dopo.\nIdeologia e campo d'azione.\nL'Esercito islamico dell'Iraq \u00e8 un gruppo di matrice islamico-nazionalista incentrato sulla liberazione dell'Iraq. In passato ha avuto contatti e alleanze con gruppi di stampo internazionale operanti in Iraq, ma successivamente, divergenze ideologiche e strategiche lo hanno prima allontanato e poi portato allo scontro con i suddetti gruppi. L'organizzazione opera principalmente nelle zone sunnite dell'Iraq, in particolare nel centro-nord e nelle zone circostanti la capitale. In tempi recenti ha ridotto moltissimo la sua attivit\u00e0 a causa della creazione dei Sahwa, milizie sunnite alleate agli Stati Uniti, a cui partecipa attivamente."}
{"id": "2000516", "revid": "339392", "url": "https://it.wikipedia.org/wiki?curid=2000516", "title": "Olga Rubzowa", "text": ""}
{"id": "2000520", "revid": "149485", "url": "https://it.wikipedia.org/wiki?curid=2000520", "title": "Campionati del mondo di ciclismo su strada 1927", "text": "I Campionati del mondo di ciclismo su strada 1927 si disputarono a N\u00fcrburg in Germania, sul circuito del\nN\u00fcrburgring, il 21 luglio 1927. Furono la prima edizione in cui i corridori vennero divisi nelle categorie professionisti e dilettanti, che tuttavia presero parte alla stessa gara.\nFurono assegnati due titoli:\nStoria.\nLa gara fu corsa il 21 luglio sul circuito motoristico del N\u00fcrburgring dove si presentarono 55 corridori. Durante il sesto giro attacc\u00f2 l'italiano Costante Girardengo e fu seguito solo da altri quattro, i connazionali Alfredo Binda e Domenico Piemontesi, il francese Ren\u00e9 Brossy e il tedesco Rudolf Wolke. Alla tornata successiva fu Binda ad attaccare e staccare gli avversari, giungendo primo e solo sul traguardo.\nIl belga Jean Aerts, quinto al traguardo ma primo tra i dilettanti, vinse il titolo di categoria."}
{"id": "2000521", "revid": "729019", "url": "https://it.wikipedia.org/wiki?curid=2000521", "title": "Gran Premio motociclistico di Germania 2005", "text": "Il Gran Premio motociclistico di Germania 2005 corso il 31 luglio, \u00e8 stato il decimo Gran Premio della stagione 2005 e ha visto vincere: la Yamaha di Valentino Rossi in MotoGP, Daniel Pedrosa nella classe 250 e Mika Kallio nella classe 125.\nCon questa vittoria Rossi eguaglia le 76 vittorie di Mike Hailwood nella classifica dei successi in gara nel motomondiale.\nMotoGP.\nLa gara di questa classe \u00e8 stata interrotta dopo 5 giri ed in seguito ripresa con le posizioni di partenza stabilite in base alla classifica al momento della sospensione.\nClasse 125.\nNella classe 125 la gara viene interrotta prima del suo termine previsto a causa di un incidente occorso a Manuel Poggiali, la classifica finale viene stilata pertanto al 20\u00ba giro, quello precedente all'interruzione; Poggiali risulter\u00e0 di conseguenza tra i piloti classificati."}
{"id": "2000525", "revid": "767487", "url": "https://it.wikipedia.org/wiki?curid=2000525", "title": "La tragedia del Titanic", "text": "La tragedia del Titanic (\"Titanic\") \u00e8 un film del 1943 diretto da Herbert Selpin e Werner Klingler.\nConosciuto in Italia anche semplicemente con il titolo originale Titanic (con il quale \u00e8 stato distribuito in DVD per Medusa Film nel maggio 2008), \u00e8 un film tedesco del 1943, realizzato durante il regime nazista di Adolf Hitler, sotto la supervisione del Ministero della propaganda. Venne girato a Berlino dalla Tobias Productions per la UFA.\nTrama.\nIl film si apre con una dichiarazione da parte degli azionisti della White Star Line che i loro titoli in borsa stanno per fallire. Il presidente della White Star promette di rivelare un segreto durante il viaggio inaugurale della nave Titanic, segreto che cambier\u00e0 le sorti delle loro azioni. Lui soltanto sa che la nave pu\u00f2 infrangere ogni record di velocit\u00e0 mondiale e che ci\u00f2 porter\u00e0 ad un forte aumento del valore delle azioni della societ\u00e0. Lui e il consiglio di amministrazione della White Star pensano di ridurre le loro azioni vendendole, per poi riacquistarle ad un prezzo pi\u00f9 basso poco prima che esse inizino la loro ascesa, poco prima che la notizia del record di velocit\u00e0 della nave arrivi ai giornali. La distribuzione del capitalismo e gli affari hanno un ruolo dominante per tutto il film.\nL'eroe del film \u00e8 inquadrato in un tedesco, il Primo Ufficiale Peterson, che la mala sorte assegn\u00f2 alla RMS Titanic, al suo primo viaggio nel 1912. Egli chiede inutilmente ai ricchi e snob proprietari della nave di rallentare la velocit\u00e0, ma questi rifiutano, ed il Titanic urta contro un iceberg. Queste persone si mostrano impreparate e codarde, mentre l'Ufficiale Peterson e una manciata di passeggeri tedeschi di terza classe vengono mostrati come delle brave persone. Peterson riesce a salvare diversi passeggeri, convincendo anche la sua amata a prendere posto in una lancia di salvataggio (in una scena che verr\u00e0 riproposta anche nel \"Titanic\" di James Cameron), salvando anche una giovane ragazza che era stata lasciata sola nella propria cabina da una (ovviamente) noncurante e insensibile madre inglese capitalista.\nIl film \u00e8 una particolare allegoria, dove la perdita del Titanic \u00e8 correlata specificatamente all'avarizia britannica piuttosto che, come si ripete da sempre parlando della tragedia reale, su una pi\u00f9 generale arroganza e presunzione umana. Il film include tutti i classici temi affrontati dai film sul Titanic: le varie storie secondarie parlano di avidit\u00e0, arroganza, amori non ricambiati, amori appena nati, vecchie fiamme che si rincontrano sulla nave condannata, con la scena madre incentrata su una moglie che rifiuta di lasciare il marito e sceglie di restare sulla nave che fu affondata.\nProduzione.\nIl film venne girato a bordo del \"JJ Cap Arcona\", nave passeggeri anch'essa affondata negli ultimi giorni della Seconda guerra mondiale, con una forte perdita di vite umane. Le scene con le lance di salvataggio vennero girate nel Mar Baltico, e molte scene di interni vennero girate presso i Tobias Studios. \"Titanic\" fu il film di maggior costo mai girato in Germania sino ad allora, e present\u00f2 diverse difficolt\u00e0, come ad esempio scontri tra gli attori e la produzione, differenze creative nel cast tecnico e una pi\u00f9 generale frustrazione in seguito alle cattive notizie che la guerra stava riportando. Tutto questo port\u00f2 Joseph Goebbels ad arrestare il regista Herbert Selpin per alto tradimento, ordinandone l'impiccagione nella sua cella per il giorno seguente. Il film venne poi completato da Werner Klingler.\nLa prima del film doveva tenersi agli inizi del 1943, ma il luogo dove la proiezione si doveva svolgere venne bombardato la notte prima dell'evento. Il film ebbe una debole anteprima a Parigi poco prima di Natale, ma alla fine Goebbels lo viet\u00f2 completamente, affermando che i tedeschi, stremati dai continui bombardamenti alleati notturni, erano poco entusiasti di vedere un film che rappresentava panico e morte.\nIl film venne riscoperto nel 1949, ma venne presto proibito in molte nazioni occidentali; comunque, il film ebbe un enorme successo tra la popolazione sovietica, poich\u00e9 esso aveva forti relazioni con i film di stampo anti-capitalista. Dopo gli anni cinquanta il film torn\u00f2 in una sorta di anonimato, con rari passaggi sulla TV tedesca. Ma nel 1992 una copia censurata in alcune parti e di bassa qualit\u00e0, venne realizzata in Germania su supporto VHS: da questa versione vennero infatti eliminate le pi\u00f9 forti scene di propaganda, ottenendo un forte ridimensionamento del suo controverso contenuto. Nel 2005, \"Titanic\" venne completamente restaurato e, per la prima volta, la versione senza censura venne realizzata in DVD dalla Kino Video.\nPrima di essere restaurato era disponibile in lingua originale o con i sottotitoli in inglese.\nCollegamenti con altre opere.\n\"Titanic, latitudine 41\u00b0 Nord (A night to remember)\".\nPer il 1943 il film aveva degli effetti speciali prodigiosi, tanto da pensare che alcuni di essi fossero stati copiati per realizzare il film \"Titanic, latitudine 41 nord\" del 1958. Questa cosa, in realt\u00e0, \u00e8 stata ampiamente esagerata. Le uniche inquadrature utilizzate per il film del 1958 dovrebbero essere solamente quattro brevi inserti. Due dovrebbero riguardare, secondo le critiche ricevute, la navigazione del Titanic in acque calme durante il giorno, ma questo \u00e8 un errore, poich\u00e9 il modellino utilizzato per la nave nel film del 1943 \u00e8 ben diverso da quello utilizzato nel 1958. Altri due dovrebbero essere brevi filmati dell'allagamento di un corridoio. Nessuna copia invece \u00e8 riscontrabile per quanto riguarda le scene dell'affondamento.\n\"Titanic\" di James Cameron.\nSvariati commentatori hanno visto come James Cameron conoscesse molto bene il film di Selpin e Klingler quando scrisse e diresse il suo film incentrato sul disastro della nave. Diversi aspetti della storia sono in entrambi i lungometraggi, ma non negli altri film dedicati alla sciagura, come ad esempio una netta avversione contro gli inglesi (in entrambi i film vi \u00e8 una certa avversione, che ovviamente nel lungometraggio di Cameron \u00e8 pi\u00f9 pacata); l'eroe (ovviamente non britannico) che ordina alla sua ragazza di entrare in una lancia di salvataggio (con entrambe le versioni che vedono la ragazza ubbidire e scendere in mare sulla lancia, osservando il proprio uomo restare a bordo -anche se nella versione di Cameron, Rose abbandoner\u00e0 la lancia per tornare sulla nave-); una ragazza promessa sposa ad un riccone (matrimonio combinato dai genitori), ma per il quale non sente niente, che si innamora di un giovane affascinante; la presenza del \u201cdiamante blu\u201d, ed un uomo che viene ingiustamente accusato di furto; un ufficiale che interviene durante una discussione tra due personaggi, indicando loro di mettersi il salvagente; un ragazzo di terza classe intrappolato nella cabina del comandante di bordo (poich\u00e9 sotto arresto) che viene liberato grazie ad un'ascia; un Ufficiale che spara contro un uomo di terza classe. Vi \u00e8 poi la scena dove un personaggio del film in piedi sulla grande scalinata viene informato da un altro personaggio che la nave sta affondando (scena presente anche in \"Titanic, latitudine 41 nord\"). Inoltre diverse scene ed angolature delle riprese sono fortemente simili."}
{"id": "2000529", "revid": "296631", "url": "https://it.wikipedia.org/wiki?curid=2000529", "title": "La parola ai giurati (dramma)", "text": "La parola ai giurati \u00e8 un dramma di Reginald Rose.\nTipico \"dramma giudiziario\", rappresenta, attraverso gli alterni orientamenti di una giuria, la caducit\u00e0 delle convinzioni umane in rapporto alle innumerevoli sfaccettature della realt\u00e0, anche quella apparentemente pi\u00f9 scontata, e al pregiudizio dei singoli originato dalle vicende personali. Temi da cui deriva una fondamentale critica alla pena di morte.\nTrama.\nLa storia inizia dopo la chiusura dell'ultima udienza in un processo per omicidio. Come in ogni caso di pena capitale, i dodici giurati devono decidere all'unanimit\u00e0 su un verdetto di colpevolezza o di innocenza. Il caso si riferisce a un giovane accusato di aver ucciso il padre. Per tutta la riunione i dodici uomini non si chiamano mai per nome, in quanto non ne sono a conoscenza, ma solo con un numero assegnato ad ognuno.\nAlla fine, dopo varie contrapposizioni, tutti i giurati tranne uno, convinto dall'inizio dell'assenza di prove decisive, cambiano gradualmente voto, anche pi\u00f9 volte, fino ad arrivare all'unanimit\u00e0 per il verdetto di non colpevolezza.\nRappresentazioni e adattamenti.\nLa sceneggiatura di Rose \u00e8 stata inizialmente prodotta per la televisione, ed \u00e8 stata trasmessa sul programma \"Studio One\" della CBS nel 1954. In seguito Rose ha scritto diversi adattamenti della storia. Nel 1964 Leo Genn la rappresent\u00f2 al teatro di Londra. In un altro adattamento teatrale le giurate sono tutte donne e il titolo \u00e8 stato cambiato in \"12 Angry Women\".\nNel 1957 Sidney Lumet diresse l'adattamento cinematografico \"La parola ai giurati\" (\"12 Angry Men\") dal cast stellare, tra in quali Henry Fonda nel ruolo del giurato n. 8. Il film fu nominato all'Academy Awards come miglior regia, miglior film e migliore sceneggiatura non originale, tuttavia il Premio Oscar per queste categorie fu assegnato a \"Il ponte sul fiume Kwai\".\nUna nuova versione per la televisione con lo stesso titolo \u00e8 stata diretta nel 1997 da William Friedkin.\nNel 2004 la Roundabout Theatre Company ha presentato a Broadway una rappresentazione teatrale dell'opera, con Boyd Gaines nel ruolo del combattivo giurato n. 8, con James Rebhorn (n. 4), Philip Bosco (n. 3), e Robert Prosky nella parte dei giudice.\nNel 2007 \"La parola ai giurati\" \u00e8 stata portata in tour negli Stati Uniti con Richard Thomas e George Wendt rispettivamente nelle parti dei giurati n. 8 e n. 1. La rappresentazione ricevette recensioni positive dalla critica. Il tour 2008 non incluse Wendt, ma Kevin Dobson come giurato n. 10.\nSempre nel 2007 \u00e8 stato fatto un adattamento pluripremiato con la regia di Nikita Mikhalkov, dal titolo \"12\".\nNel 2008 l'opera \u00e8 stata portata in scena da Alessandro Gassmann."}
{"id": "2000532", "revid": "767487", "url": "https://it.wikipedia.org/wiki?curid=2000532", "title": "Amore vuol dir gelosia", "text": "Amore vuol dir gelosia \u00e8 un film del 1975 diretto da Mauro Severino.\nTrama.\nUn odontoiatra, Gian Galeazzo Silvani Abruzzo - che vive a Procida con moglie, farmacista avara e frigida, la madre e la suocera vedove, la nonna, due figlie e una cameriera - s'invaghisce della dirimpettaia, Corinna, moglie d'origine lombarda (\u00e8 di Gallarate) di Amos, focoso vigile comunale, che a sua volta se l'intende con Amalia, una bollente macellaia vedova.\nLocation.\nGirato a Procida, Napoli e Ischia.\nColonna sonora.\nLa colonna sonora, del Maestro Adolfo Waitzman, mette insieme malinconici tanghi argentini, melodie latineggianti e musica bandistica. Il brano \u00abAmore e gelosia\u00bb \u00e8 di Fabio Frizzi, Franco Bixio e Vince Tempera.\nDistribuzione.\nDistribuito dalla Agora il 10 ottobre 1975, con doppiaggio affidato alla \"CD\".\nIl film \u00e8 uscito nella nazione co-produttrice del film, la Spagna, solo il 2 febbraio 1984, intitolata \"Yo no perdono un cuerno\"."}
{"id": "2000533", "revid": "76963", "url": "https://it.wikipedia.org/wiki?curid=2000533", "title": "Amore vuol dire gelosia", "text": ""}
{"id": "2000539", "revid": "156341", "url": "https://it.wikipedia.org/wiki?curid=2000539", "title": "Goldengas Senigallia", "text": ""}
{"id": "2000541", "revid": "3082", "url": "https://it.wikipedia.org/wiki?curid=2000541", "title": "Regno di Characene", "text": ""}
{"id": "2000549", "revid": "204012", "url": "https://it.wikipedia.org/wiki?curid=2000549", "title": "2600 a.C. - 2551 a.C.", "text": ""}
{"id": "2000550", "revid": "729019", "url": "https://it.wikipedia.org/wiki?curid=2000550", "title": "T\u00e8o Cabanel", "text": "T\u00e8o Cabanel \u00e8 una azienda francese di profumi.\nStoria.\nFondata a Boufarick nel 1893 dal medico/chimico francese T\u00e8o Cabanel, che si specializza nella creazione di acque di colonie, quintessenze di fragranze e fazzoletti profumati.\nTrasferitosi a Parigi, il fondatore diventa presto famoso nell'alta societ\u00e0 parigina, tanto da diventare il profumiere ufficiale della duchessa di Windsor. Alla sua morte, la sua eredit\u00e0 viene gestita dalla figlia, che morir\u00e0 nel 2000 lasciando circa 150 formule di profumi.\nAttualmente il marchio \u00e8 stato modernizzato ma continua ad utilizzare la stessa selettivit\u00e0 nella creazione di sofisticate fragranze di lusso, con l'utilizzo di prodotti 100% naturali."}
{"id": "2000561", "revid": "1543377", "url": "https://it.wikipedia.org/wiki?curid=2000561", "title": "Odon (fiume)", "text": "L'Odon \u00e8 un fiume della Normandia che scorre nel dipartimento del Calvados. \u00c8 un affluente dell'Orne.\nGeografia.\nIl fiume nasce a Ondefontaine, nel bosco di Buron, sulle alture a nord del bosco di Vire, in prossimit\u00e0 della sorgente della Druance che, al contrario dell'Odon scorre verso sud. Lungo 47 chilometri bagna Aunay-sur-Odon, confluisce con l'Ajon presso Locheur e scorre per la maggior parte del suo percorso in direzione nord-est. Dopo essersi separato in diversi rami, di cui il principale \u00e8 chiamato \"Grand Odon\", si getta nell'Orne nei dintorni di Caen, non prima di passare ai piedi del castello di Caen e della chiesa di Saint-Pierre, il cui abside \u00e8 costruito su fondamenta che affondano direttamente nel fiume.\nStoria dell'Odon a Caen.\nDal medio evo, il Grand Odon era utilizzato come porto di Caen, una grande catena tirata tra la \"Tour Leroy\" e la \"Tour aux Landais\" (oggi scomparse) ne regolava l'accesso. I differenti rami dell'Odon scorrevano ai piedi delle mura di Caen e della citt\u00e0 vecchia con l'isola di Saint-Jean.\nA partire dal 1845, l'Odon fu incanalato tra piazza Courtonne a Caen e la sua confluenza con l'Orne per formare il bacino di Saint-Pierre. Dalla seconda met\u00e0 del XIX secolo, gli abitanti si lamentavano sempre pi\u00f9 frequentemente dei disagi causati dall'Odon. Il fiume era infatti utilizzato come fogna a cielo aperto ed era effettivamente responsabile delle epidemie di colera e febbre tifoide che decimavano la popolazione della citt\u00e0. Nel 1860 la municipalit\u00e0 di Caen fa ricoprire il fiume nel tratto tra la piazza della Prefettura (l'attuale piazza Gambetta) e la piazza Courtonne realizzando il boulevard Saint-Pierre (oggi boulevards des Alli\u00e9s et Mar\u00e9chal Leclerc). Nel 1932 iniziarono le opere di copertura dei tratti cittadini rimanenti, in particolare del cosiddetto \"Abreuvoir de Courtonne\" e del \"Petit Odon\" che attraversava alcune vie minori.\nCitt\u00e0 attraversate.\nAunay-sur-Odon, Verson, Bretteville-sur-Odon, Caen."}
{"id": "2000565", "revid": "287204", "url": "https://it.wikipedia.org/wiki?curid=2000565", "title": "Ministri della polizia della Francia", "text": "Ministro della Polizia: 1796-1814\nMinistro della Polizia: 1815-1818\nMinistro della Polizia : 1852-1853"}
{"id": "2000567", "revid": "729019", "url": "https://it.wikipedia.org/wiki?curid=2000567", "title": "Guerra bannock", "text": "La guerra bannock venne combattuta nel 1878 dai Bannock, insieme agli Shoshoni e i Paiute, contro il Governo degli Stati Uniti.\nStoria.\nLa trib\u00f9 Bannock dichiar\u00f2 guerra agli Stati Uniti nel maggio 1878. Guidati dal capo indiano Buffalo Horn, i Bannock attaccarono. Si spostarono nella prateria e molte trib\u00f9 locali si allearono con loro, attraversando poi l'Oregon e aumentando il numero dei combattenti che si unirono ad essi. Erano in tutto 2.000 uomini.\nAttaccarono prima Canyon City e poi Prineville. L'esercito statunitense reag\u00ec e sconfisse gli indiani.\nEsito.\nNel settembre 1878 i Bannock tornarono nella loro riserva nell'Idaho sconfitti."}
{"id": "2000574", "revid": "110157", "url": "https://it.wikipedia.org/wiki?curid=2000574", "title": "Campionato europeo di pallavolo femminile 1971", "text": "Il campionato europeo di pallavolo femminile 1971 si \u00e8 svolto dal 23 settembre al 1\u00ba ottobre 1971 a Bologna, Gorizia, Imola, Modena e Reggio nell'Emilia, in Italia: al torneo hanno partecipato diciotto squadre nazionali europee e la vittoria finale \u00e8 andata per la settima volta, la quarta consecutiva, all'URSS.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nGirone E.\nClassifica.\nLegenda:\nGirone F.\nClassifica.\nLegenda:\nPodio.\nCampione.\nURSS(Settimo titolo)\nSecondo posto.\nCecoslovacchia\nTerzo posto.\nPolonia"}
{"id": "2000575", "revid": "119991", "url": "https://it.wikipedia.org/wiki?curid=2000575", "title": "Torino Mirafiori", "text": ""}
{"id": "2000577", "revid": "486946", "url": "https://it.wikipedia.org/wiki?curid=2000577", "title": "Rugby Mirano", "text": ""}
{"id": "2000579", "revid": "287204", "url": "https://it.wikipedia.org/wiki?curid=2000579", "title": "Primera Divisi\u00f3n 2008-2009", "text": ""}
{"id": "2000580", "revid": "1005847", "url": "https://it.wikipedia.org/wiki?curid=2000580", "title": "Elezioni europee del 1989 in Francia", "text": "Le elezioni europee in Francia del 1989 si sono tenute il 18 giugno. Esse hanno permesso di eleggere gli 81 europarlamentari spettanti alla Francia per la III legislatura (1989-1994) del Parlamento europeo."}
{"id": "2000583", "revid": "339392", "url": "https://it.wikipedia.org/wiki?curid=2000583", "title": "Museo Storico dell'Aeronautica Militare", "text": ""}
{"id": "2000584", "revid": "28592", "url": "https://it.wikipedia.org/wiki?curid=2000584", "title": "Comune di Bracciano", "text": ""}
{"id": "2000588", "revid": "486946", "url": "https://it.wikipedia.org/wiki?curid=2000588", "title": "Zirak-zigil", "text": ""}
{"id": "2000601", "revid": "486946", "url": "https://it.wikipedia.org/wiki?curid=2000601", "title": "Barazinbar", "text": ""}
{"id": "2000604", "revid": "2146566", "url": "https://it.wikipedia.org/wiki?curid=2000604", "title": "Martin Atkinson", "text": "Carriera.\n\u00c8 un arbitro dall'et\u00e0 di sedici anni ed internazionale dal 2006.\nNella stagione 2003-2004, \u00e8 entrato a far parte della lista degli arbitri nazionali. Si \u00e8 distinto per non aver espulso nessun giocatore nel periodo di tempo tra l'agosto 2004 e l'ottobre 2005.\nSolo due anni dopo il suo debutto nella Football Conference, \u00e8 stato selezionato per arbitrare la sua prima partita in Premiership: -Birmingham City 3-0 del 20 aprile 2005.\nDal 1\u00ba luglio 2009 entra a far parte del gruppo Elite degli arbitri UEFA, e nel novembre 2009 viene subito impegnato in occasione dell'andata dello spareggio per l'accesso al Mondiale 2010 tra Portogallo e Bosnia ed Erzegovina.\nNel maggio 2011 dirige la semifinale di ritorno di Europa League tra Sporting Braga e Benfica.\nNell'ottobre del 2011 dirige il derby del Merseyside tra Everton e Liverpool. La sua direzione pro \"reds\" suscita sdegno e vergogna in tutto il Regno Unito.\nNel novembre 2011 \u00e8 designato per dirigere una delle partite di andata degli spareggi per l'accesso a Euro2012. Gli viene assegnato il match tra Repubblica Ceca e Montenegro.\nNel marzo del 2012 \u00e8 selezionato ufficialmente come arbitro di porta in vista di Euro 2012, nella squadra arbitrale diretta dal connazionale Howard Webb.\nNell'aprile 2012 \u00e8 designato, per la seconda volta in carriera, per una semifinale di ritorno di Europa League, questa volta tra gli spagnoli dell'Athletic Bilbao e i portoghesi dello Sporting.\nNel maggio 2015 viene designato, per la prima volta in carriera, per una semifinale di UEFA Champions League, nella circostanza la gara di andata tra Juventus e Real Madrid.\nIl 18 maggio 2015 l'UEFA rende nota la sua designazione per la finale di Europa League 2014-15 da disputarsi il successivo 27 maggio 2015 presso lo Stadio Nazionale di Varsavia, tra gli ucraini del Dnipro e gli spagnoli del Siviglia.\nNel novembre 2015 viene designato dalla commissione arbitrale UEFA per dirigere il ritorno del play off di qualificazione ad Euro 2016 tra la Danimarca e la Svezia.\nIl 15 dicembre 2015 viene ufficialmente selezionato per gli europei del 2016 in Francia.\nAgli europei di Francia 2016 il fischietto inglese dirige due gare della fase a gironi e, successivamente, un ottavo di finale tra Irlanda del Nord e Galles, tra l'altro una delle poche partite internazionali ove sia le due squadre in campo che il quintetto arbitrale fossero della stessa cittadinanza, quella del Regno Unito.\nIl 2 maggio 2017 dirige la semifinale di Champions League tra Real Madrid e Atletico Madrid.\nHa arbitrato la sua ultima partita internazionale nel marzo 2018, l'amichevole tra Argentina e Italia all'Etihad Stadium di Manchester. \nIl 31 dicembre 2018, a 47 anni, viene ritirato dalle liste FIFA, venendo successivamente impiegato solamente in patria."}
{"id": "2000606", "revid": "119991", "url": "https://it.wikipedia.org/wiki?curid=2000606", "title": "Aeroporto di Istrana", "text": ""}
{"id": "2000620", "revid": "594360", "url": "https://it.wikipedia.org/wiki?curid=2000620", "title": "Bevr'in vin", "text": "Il bevr'in vin (dal dialetto mantovano \"bevr'in ven\" = bere nel vino) \u00e8 una minestra che costituisce l'aperitivo e l'antipasto tipico della cucina mantovana.\nSecondo la tradizione della terra gonzaghesca, i pasti invernali debbono essere preceduti dal \"bevr'in vin\", sempre servito in scodella preriscaldata, che viene preparato in tre differenti modi, in funzione del successivo primo piatto.\nLe varianti a queste tre versioni consistono esclusivamente nelle diverse tipologie e quantit\u00e0 di vino utilizzate, solitamente Lambrusco, Ancellotta, Clinto o Merlot, e nell'aggiunta (facoltativa) di formaggio grana grattugiato.\n\u00c8 antica credenza popolare che questo tipo di aperitivo-antipasto costituisca una sorta d'elisir di lunga vita e, a tale riguardo, un antichissimo proverbio mantovano, tuttora molto in uso, recita: \u00ab\"Al bevr'in vin l'\u00e8 la salut ad l'omm\"\u00bb, ovvero \u00abil bere nel vino \u00e8 la salute dell'uomo\u00bb."}
{"id": "2000623", "revid": "254059", "url": "https://it.wikipedia.org/wiki?curid=2000623", "title": "Maria Anna Mancini", "text": "Famiglia.\nI genitori di Maria Anna Mancini erano Lorenzo Mancini un barone romano, negromante ed astrologo, e di Geronima Mazarino (1614 \u2013 1656), sorella del cardinale Mazarino\nLe sue quattro famose sorelle furono:\nLe Mancini non erano gli unici membri femminili della famiglia che il Cardinale Mazarino port\u00f2 alla corte francese. Le altre furono le cugine di primo grado di Maria Anna, figlie della sorella maggiore del cardinale. La maggiore, Laura Martinozzi, spos\u00f2 Alfonso IV d'Este, Duca di Modena e fu la madre di Maria Beatrice d'Este, seconda moglie di Giacomo II d'Inghilterra. La minore, Anna Maria Martinozzi, sposo Armando, Principe di Conti.\nLe Mancini avevano anche tre fratelli: Paolo, Filippo ed Alfonso. Filippo Giulio Mancini fu amante di Filippo di Francia fratello di Luigi XIV di Francia.\nInfanzia.\nMaria Anna raggiunse la citt\u00e0 di Parigi nel 1665, parecchio tempo dopo le sue sorelle e divenne la prediletta viziata della corte e dello zio, che era molto deliziato dai versi della seienne e dalle sue battute. Era considerata bella ed intelligente, anche pi\u00f9 della sorella Ortensia, la nipote prediletta del Mazarino, e di lei si diceva che fosse la pi\u00f9 bella e vivace delle sorelle Mancini, eccelleva nella danza barocca e nel teatro in maschera ed aveva una grande padronanza di s\u00e9.\nMatrimonio e figli.\nLo zio mor\u00ec che lei aveva appena 13 anni e l'antivigilia del decesso il visconte di Turenne si approssim\u00f2 al suo letto chiedendo la mano della nipote per il proprio nipote Goffredo Maurizio de La Tour d'Auvergne, 3\u00ba duca di Bouillon, figlio del fratello Federico Maurizio de La Tour d'Auvergne-Bouillon. Circa un anno dopo, il 22 aprile 1662, Maria Anna sposava il duca di Bouillon all'H\u00f4tel de Soissons in Parigi, alla presenza del re Luigi XIV e delle due regine.Il duca era un ottimo soldato ma un cattivo cortigiano, ed era ancor meno interessato alla letteratura, cosicch\u00e9 la giovane duchessa dovette preoccuparsi da sola a tenere i suoi collegamenti con il mondo artistico e la sua piccola accademia letteraria presso Palazzo Bouillon.\nMaria Anna ebbe dal marito sette figli, fra i quali:\nElla allev\u00f2 inoltre i tre figli della sua sorella maggiore Laura (1636 \u2013 1657), moglie di Luigi di Vend\u00f4me, duca di Merc\u0153ur (1612\u00a0\u2013 1669)\ndei quali era solo poco pi\u00f9 anziana.\nUltimi anni.\nElla fu ricordata per il suo mecenatismo e per la protezione accordata all'allora giovane poeta francese La Fontaine.\nCompromessa nel cosiddetto Affare dei veleni con l'accusa di aver premeditato l'avvelenamento del marito al fine di poter sposare il proprio nipote Luigi Giuseppe di Borbone-Vend\u00f4me (1654 \u2013 1712) ne usc\u00ec completamente scagionata e riabilitata"}
{"id": "2000625", "revid": "196390", "url": "https://it.wikipedia.org/wiki?curid=2000625", "title": "Comitato di redazione", "text": ""}
{"id": "2000626", "revid": "767487", "url": "https://it.wikipedia.org/wiki?curid=2000626", "title": "Jan Koprivec", "text": "Carriera.\nClub.\nInizia a giocare in patria nelle giovanili del . Nell'estate 2007 si trasferisce in Italia, al , esordendo con i sardi il 29 agosto dello stesso anno, nel terzo turno di Coppa Italia contro il (vittoria per 2-1). Nel luglio 2008, dopo essersi svincolato, si accasa all'.\nIn Friuli, nonostante la giovane et\u00e0, in poco tempo riesce a conquistare il ruolo di secondo portiere alle spalle del connazionale Samir Handanovi\u010d. Debutta ufficialmente con i bianconeri il 12 novembre, nella gara di coppa contro la , subentrando all'87' a Emanuele Belardi espulso per un fallo in area (sul penalty per i calabresi, Hallfre\u00f0sson tira alto sopra la traversa); nella serie decisiva dei rigori para i tiri di Viola sul 3-3 e Hallfre\u00f0sson sul 6-6, e segna lui stesso dal dischetto prima dell'errore decisivo di Tognozzi che consente ai friulani di qualificarsi agli ottavi di finale. Dopo questa prestazione risulta essere il migliore della partita, tanto che Handanovi\u010d lo giudica \u00abun giovane con un ottimo potenziale\u00bb. Esordisce in Serie A il 22 marzo 2009, entrando al 6' di -Udinese (2-0) al posto proprio dell'infortunato Handanovi\u010d.\nIl 17 agosto seguente viene ceduto in prestito al , in Serie B, dove colleziona 11 gettoni. Per la stagione seguente ritorna a Udine in qualit\u00e0 di terzo portiere, senza mai scendere in campo. Nell'estate 2011 si trasferisce quindi in prestito al , tuttavia anche qui trascorre l'intera stagione in panchina come secondo di Eugenio Lamanna.\nDesideroso di giocare con pi\u00f9 frequenza, il 19 giugno 2012 si trasferisce in compropriet\u00e0 al , in Prima Divisione, dove ottiene subito un posto da titolare. Dopo aver sfiorato la promozione al primo anno in Umbria, perdendo la semifinale play-off contro il , al termine della stagione viene interamente riscattato dalla societ\u00e0 biancorossa. Nell'annata 2013-2014 vince il campionato con la squadra perugina, conquistando l'approdo in Serie B; successo cui si aggiunge, a fine torneo, anche il trionfo nella supercoppa di categoria. Con la nuova stagione \u00e8 inizialmente relegato in panchina dal nuovo arrivato Ivan Provedel, riconquistando il posto da titolare all'inizio del 2015 e raggiungendo, nell'ultimo suo campionato a Perugia, i play-off persi al turno preliminare contro il .\nNell'estate seguente, dopo otto anni trascorsi in Italia, si accasa ai ciprioti dell'. Dopo due stagioni a Larnaca, si trasferisce per un altro biennio al , finch\u00e9 il 10 settembre 2019, dopo essersi svincolato, passa agli scozzesi del . Il 6 agosto 2020, rimasto senza squadra, rientra in patria al .\nNazionale.\nPi\u00f9 volte convocato nelle nazionali giovanili della , \u00e8 quasi sempre stato la riserva di Denis Petri\u0107. Ha disputato le qualificazione per l'Europeo Under-21 2009 con la nazionale di categoria, giocando contro i pari et\u00e0 di (1-3) e (0-0).\nIl 14 novembre 2016 debutta in nazionale maggiore in un'amichevole contro la (1-1), subentrando a Vid Belec all'84'.\nStatistiche.\nPresenze e reti nei club.\n\"Statistiche aggiornate al 22 gennaio 2021.\""}
{"id": "2000629", "revid": "115630475", "url": "https://it.wikipedia.org/wiki?curid=2000629", "title": "CUS Napoli", "text": "CUS Napoli \u00e8 il gruppo sportivo universitario partenopeo nato nel 1945, strutturato al Centro Universitario Sportivo Italiano.\nAttualmente \u00e8 attiva con una propria squadra nei seguenti sport: atletica leggera, basket, calcio, golf, judo, nuoto, pallavolo, scherma, taekwondo, tennis.\nPossono iscriversi alle attivit\u00e0 sportive e agonistiche del CUS Napoli gli studenti, i docenti e il personale non docente delle universit\u00e0: Federico II, L'Orientale, Parthenope, Suor Orsola Benincasa, Vanvitelli.\nStabilimenti.\nLa sede centrale del CUS Napoli \u00e8 in via Campegna, mentre un altro impianto sportivo \u00e8 parte del complesso universitario di Monte Sant'Angelo in via Cinthia. Entrambe le strutture sono di propriet\u00e0 dell'Universit\u00e0 Federico II e sono site nel quartiere di Fuorigrotta. Nelle immediate vicinanze della struttura centrale di via Campegna sono anche siti gli impianti di golf (via Cupa del Poligono) e quelli polifunzionali in comodato d'uso all'Universit\u00e0 Parthenope (via Cincinnato); entrambi gli stabilimenti non sono di propriet\u00e0 del CUS."}
{"id": "2000632", "revid": "474175", "url": "https://it.wikipedia.org/wiki?curid=2000632", "title": "Orne (fiume)", "text": "L'Orne \u00e8 un fiume costiero del nord-ovest della Francia e il secondo corso d'acqua della Normandia per lunghezza (169,6 chilometri) e portata dopo la Senna. Dopo essersi scavato il cammino tra le alture della Svizzera normanna, dove forma delle caratteristiche gole, bagna Caen. Qui viene canalizzato e sfocia nella Manica in un estuario di grande interesse ecologico.\nGeografia.\nCorso del fiume.\nL'Orne nasce nei dintorni di Aunou-sur-Orne, a nord-est della foresta di \u00c9couves, vicino a S\u00e9es, a 190 metri di altitudine nel dipartimento omonimo. Scorre in direzione nord-ovest nella piana di Argentan per poi entrare in una vallata stretta e sinuosa tra i graniti di Athis e gli scisti e gres della Svizzera normanna dove forma delle gole pittoresche. Da Putanges alla foresta di Grimbosq, l'Orne percorre un ambiente elevato e selvaggio (monte d'Ancre, monte di Cerisy), tracciando una profonda ruga tra le impressionanti pareti rocciose dei dintorni di Cl\u00e9cy. Numerosi mulini a vento e guadi animano il fondo della vallata. Appena a valle di Putanges nel 1960 \u00e8 stata costruita la diga di Rabodanges allo scopo di regolare il flusso del fiume e di produrre energia elettrica per una potenza di 6\u00a0500\u00a0kW, creando cos\u00ec un lago artificiale della lunghezza di 7 chilometri. Nell'ultima parte del suo corso, dopo il meandro di Hom, presso Thury-Harcourt, l'Orne attraversa la piana di Caen prima di gettarsi nella Manica a Ouistreham, nel dipartimento del Calvados.\nA Caen, un piccolo ramo, la No\u00eb, si distacca dal fiume e procede verso \"rue Montaigu\", mentre poco pi\u00f9 a valle \u00e8 raggiunto dall'Odon che si getta nel ramo principale.\nTra Caen e l'estuario, il corse del fiume viene sdoppiato per circa 15 chilometri, in modo che sul canale principale sia possibile il passaggio per le navi d'alto mare. Il canale fu inaugurato nel 1857 da Napoleone III e dall'Imperatrice Eugenia.\nIdrografia e idrologia.\nIl bacino dell'Orne ha un'estensione di 2\u00a0932\u00a0km\u00b2. La portata di 27,5\u00a0m\u00b3/s alla foce \u00e8 ampiamente superiore di quella degli altri fiumi costieri della Bassa Normandia (ovvero il Touques e la Vire), tuttavia si mostra molto irregolare: nei periodi di magra la portata \u00e8 particolarmente ridotta e lo scarto con la massima portata \u00e8 molto elevato (5,13\u00a0m\u00b3/s in agosto contro i 59,6\u00a0m\u00b3/s di gennaio, per una portata media di 24,1\u00a0m\u00b3/s a May-sur-Orne a qualche chilometro a monte di Caen).\nIl maggiore affluente dell'Orne \u00e8 l'Odon. Riportiamo qui di seguito la lista dei principali affluenti con indicata la lunghezza e il luogo di confluenza, ordinati da valle verso monte:\nStoria.\nLavori di pianificazione: la bassa valle dell'Orne.\nIl corso inferiore dell'Orne \u00e8 stato, da pi\u00f9 di due secoli, l'oggetto dell'attenzione dell'uomo e luogo di numerosi interventi di canalizzazione al fine di collegare efficacemente Caen al mare.\nAlla fine del XVIII secolo, l'alterazione delle correnti e del corso del fiume port\u00f2 all'insabbiamento dell'estuario. I cittadini della regione si trovarono cos\u00ec di fronte ad un dilemma: da una parte veniva messo a rischio lo sbocco al mare della grande citt\u00e0 normanna, dall'altro ci si metteva al riparo dalle eventuali incursioni della marina britannica (a questo scopo erano state edificate numerose opere difensive quali ridotte e torri di guardia). Alla fine la preoccupazione economica ebbe il sopravvento e cos\u00ec nel 1798 l'ingegnere Cachin present\u00f2 un progetto di canalizzazione allo scopo di eliminare l'influsso delle maree sulla bassa valle dell'Orne. Uno studio minuzioso proponeva di raddrizzare il corso del fiume, evitando le numerose anse in modo che anche le navi di media stazza potessero avere un accesso diretto al bacino situato ai piedi delle mura di Caen, e la costruzione di un nuovo porto a Ouistreham.\nLa costruzione del canale non fu intrapresa che durante il Secondo Impero e l'Opera fu inaugurata il 23 agosto 1857). Il nuovo corso d'acqua misurava 14 chilometri per una larghezza di 15 metri e una profondit\u00e0 di 5. Per seguire le novit\u00e0 della marina mercantile e l'aumento del traffico, fu progressivamente allargato e reso pi\u00f9 profondo fino a raggiungere i circa 50 metri di larghezza per gli oltre 9,5 di profondit\u00e0 (la lunghezza massima delle navi \u00e8 fissata a 181,30\u00a0m per una larghezza di 18\u00a0m e un pescaggio massimo di 7,75 m). Fino alla fine del regno di Napoleone III, gli scambi marittimi riguardavano essenzialmente prodotti agricoli e carbone. Tuttavia a partire dal 1875, con la scoperta e lo sfruttamento delle miniere di ferro in Normandia e l'impianto di una industria siderurgica a Mondeville (Soci\u00e9t\u00e9 des Hauts Fourneaux et Aci\u00e9ries de Caen, diventata ne 1924, Soci\u00e9t\u00e9 M\u00e9tallurgique de Normandie o SMN, e infine Unim\u00e9tal Normandie nel 1981) nel 1912, cambi\u00f2 la natura del traffico e si dovette passare alla costruzione di nuovi bacini e alla realizzazione nel 1917 di cantieri navali a \nBlainville-sur-Orne, sul bordo del canale a 7 chilometri a nord-est da Caen.\nIn tal modo l'Orne dovette sopportare un traffico intenso tra le due guerre e fino al 1970. La concorrenza dell'industria estrattiva straniera provoc\u00f2 il declino della produzione locale e la fine delle esportazioni prima della chiusura definitiva dell'ultima miniera nel 1989 a Saint-Clair-de-Halouze. Allo stesso modo l'industria siderurgica conobbe lo stesso destino, e il sito di produzione cess\u00f2 la sua attivit\u00e0 nel 1993. I cantieri navali erano gi\u00e0 stati chiusi nel 1954, poich\u00e9 l'Orne, a causa della sua modesta larghezza, non poteva sopportare il assaggio delle moderne navi cargo. Il porto della citt\u00e0 di Caen non ha oggi che un traffico molto limitato e l'attivit\u00e0 portuaria \u00e8 stata trasferita a Ouistreham, che dal 1986 assicura un collegamento con Portsmouth.\nQuando si voleva collegare l'Orne alla Loira.\nI progetti intesi a rendere navigabile l'Orne a monte di Caen fino ad Argentan furono numerosi gi\u00e0 a partire dal XVIII secolo e fino all'inizio del XIX. Tuttavia le difficolt\u00e0 per stabilire una strada di alaggio e regolare il corso del fiume disseminato di guadi e che scorreva tra pareti a picco tagliate nella roccia scoraggi\u00f2 pi\u00f9 di un ingegnere dell'Ancien r\u00e9gime. All'inizio del XIX secolo, all'epoca in cui gli scontri della rivoluzione e dell'impero lasciavano spazio ad un'era pi\u00f9 propizia per gli affari, le nuove tecniche resero i progetti pi\u00f9 realisti. Fu cos\u00ec che il 16 agosto 1820 il \"Directeur g\u00e9n\u00e9ral des Ponts et chauss\u00e9es\" (Direttore generale dei ponti e delle chiuse), signor Becquey, present\u00f2 un rapporto completo davanti ai membri della \"Soci\u00e9t\u00e9 d'agriculture et de commerce de Caen\" (Societ\u00e0 dell'agricoltura e del commercio di Caen). Vi si riprendevano gli antichi progetti e si proponeva di superarli collegando l'Orne direttamente al bacino della Loira. Becquey propose due alternative per collegare i due bacini idrografici:\nLe due proposte suscitarono interesse, ma la necessit\u00e0 di fare una scelta e il costo elevato ritardarono la messa in opera dei lavori, e infine l'arrivo della ferrovia mise definitivamente termine a questo ambizioso progetto di collegamento fluviale.\nAmbiente: l'estuario dell'Orne.\nTra il 1984 e il 2003, gran parte dell'estuario dell'Orne \u00e8 diventato di propriet\u00e0 del \"Conservatoire de l'espace littoral et des rivages lacustres\", ente pubblico francese per la conservazione degli ambienti marini. Esso costituisce un ambiente eccezionale perch\u00e9 rimodellato continuamente dalle forze naturali, ma in pericolo a causa della minaccia dovuta alle attivit\u00e0 umane: la canalizzazione dell'Orne, i lavori di costruzione del porto di Ouistreham, lo sviluppo turistico di Merville-Franceville-Plage, le installazioni militari dello sbarco in Normandia del 1944. Tuttavia il contatto tra fiume e mare a moltiplicato gli ambienti e gli habitat (dune, paludi salmastre, sedimenti di origine antropica, terreni erbosi, praterie umide, canneti) favorizzando la biodiversit\u00e0 della flora e della fauna.\nL'estuario presenta un ricchissimo patrimonio ornitologico con pi\u00f9 di 160 specie recensite tra uccelli stanziali e migratori, acquatici o marini. Tra le specie d'alto mare si trova il gabbiano, l'orchetto comune, il cormorano, l'edredone comune. La zona acquatica \u00e8 occupata dal chiurlo maggiore, dallo svasso maggiore, dalla pettegola, dalla beccaccia di mare e della pivieressa. Altre specie notevoli fanno il nido in questo santuario ecologico, come il gufo comune, lo zigolo delle nevi, il basettino, l'allodola golagialla e il martin pescatore. Analogamente grande \u00e8 la biodiversit\u00e0 della flora. Sono state individuate pi\u00f9 di 280 specie vegetali (a cui si devono aggiungere le oltre 400 specie di funghi) di cui alcune molto rare in Normandia come l'aglio selvatico, il cipollaccio e la stella di Betlemme. Anche altre specie pi\u00f9 comuni beneficiano della protezione del parco, come l'erba della pampa, l'astro marino, l'olivello spinoso, l'atriplice portulacoide e la salicornia europea."}
{"id": "2000633", "revid": "3732", "url": "https://it.wikipedia.org/wiki?curid=2000633", "title": "Franco Mistrali", "text": " Ex ufficiale della marina austriaca, \u00e8 stato autore di numerosi romanzi storici e popolari, pubblicati in particolare tra il 1860 e il 1865.\nBiografia.\nFiglio di Giangiacomo Mistrali e nipote del famoso Barone Vincenzo Mistrali, Franco Mistrali si segnal\u00f2 alle cronache del periodo immediatamente successivo all'Unit\u00e0 per tre eventi significativi, slegati fra loro ma al contempo emblematici della sua complessa figura.\nIl primo fatto di rilievo, in quanto delegato di associazioni operaie e convinto garibaldino e rivoluzionario, si rinviene nell'organizzazione del celebre viaggio a Caprera, per incontrare Garibaldi, che lo stesso Mistrali intervist\u00f2 per stenderne la biografia.\nIl secondo evento risiede nella pubblicazione del volume \"Vita di Ges\u00f9\", dedicato al filologo e storico delle religioni francese Ernest Renan (autore egli stesso di una celebre opera dal medesimo titolo), che fu messo all'Indice dalla Chiesa cattolica nel marzo 1863.\nIl terzo fatto significativo della sua biografia \u00e8 connesso all'uscita di un volume sui vampiri che, pubblicato quasi trent'anni prima del \"Dracula\" di Bram Stoker, viene considerato il primo romanzo italiano sui \"signori della notte\". Qui, riprendendo peraltro uno dei suoi primi scritti del genere gotico, Mistrali narra la storia di una setta segreta che pratica, appunto, il culto del sangue.\nNel 1870 Mistrali decise di completare una trilogia ispirata alla battaglia di Forl\u00ec del 1282, dal titolo \"L'assedio di Forl\u00ec. Racconto del secolo XIII\". I primi due volumi erano stati scritti da Bartolommeo Fiani.\nNell'editoria.\nFranco Mistrali fond\u00f2 a Milano nel giugno 1868 un periodico dal titolo \"Gazzettino Rosso\", finanziato da autorit\u00e0 e sostenitori dei governi della Destra storica, al fine di contrastare il \"Gazzettino Rosa\", fondato sempre nella citt\u00e0 meneghina sei mesi prima da Felice Cavallotti e Achille Bizzoni, quale organo del radicalismo lombardo.\nNello stesso anno (1868) assunse propriet\u00e0 e direzione del \"Monitore\" di Bologna, il pi\u00f9 importante quotidiano felsineo. Nel 1873 rimase coinvolto, come proprietario del \"Monitore\", nel fallimento della Banca dell'Emilia. Mistrali venne condannato a 5 anni di carcere per bancarotta fraudolenta.\nNonostante fosse stato incarcerato (nel 1873) continu\u00f2 a dirigere il \"Monitore\" e fu proprio con l'intento di ridurre al silenzio il Mistrali che nel 1874 nasceva a Bologna \"Il Matto\", rivista satirica a cui collabor\u00f2 anche il poeta e scrittore Olindo Guerrini. In risposta agli attacchi del \"Matto\", Mistrali fond\u00f2 \"Il Piccolo Monitore\".\nScarcerato all'inizio del 1878, fond\u00f2 \"La Stella d'Italia\". Mor\u00ec il 18 dicembre 1880, stroncato da un aneurisma cardiaco.\nFonti.\nDati desunti da: \"Ottocento Nero Italiano\", a cura di C. Gallo e F. Foni, Aragno, Milano, 2009"}
{"id": "2000636", "revid": "19206627", "url": "https://it.wikipedia.org/wiki?curid=2000636", "title": "MACK Rides GmbH &amp; Co KG", "text": ""}
{"id": "2000637", "revid": "729019", "url": "https://it.wikipedia.org/wiki?curid=2000637", "title": "Battaglia di Delio", "text": "La battaglia di Delio, che prende il nome dal mito greco Delios Aperi, \u00e8 uno scontro svoltosi a Delio, in Beozia nel 424 a.C. fra Ateniesi e Beoti.\nForte della vittoria a Sfacteria, Atene tent\u00f2 di riprendere il controllo della Beozia, con una manovra a tenaglia che aveva come primo obiettivo il porto di Sife sul golfo Criseo. Porto che venne attaccato da Demostene di Afidna supportato da 40 navi provenienti da Naupatto e dagli alleati occidentali, mentre come manovra diversiva vi erano delle insurrezioni in Focide e a Orcomeno. La seconda spedizione, invece, si attesta a Tanagra, nei pressi del santuario di Apollo Delio in attesa dell'avanzata dal Mare.\nGli alleati Acarnani ed Etoli attardano la spedizione per questioni interne e cos\u00ec Demostene non pu\u00f2 che prendere visione che il porto \u00e8 fortemente militarizzato e difficilmente occupabile; al nord Brasida non permette a Tucidide di dare man forte agli altri generali aggirandosi pericolosamente in Tessaglia; quindi l'unico spazio di manovra \u00e8 del generale Ippocrate di Atene, il quale in un primo momento decide di lasciare la Beozia.\nLe sue forze furono intercettate dalle truppe del generale tebano Pagonda, il quale per non svelare la propria presenza e far valere l'effetto sorpresa, oltre che la superiorit\u00e0 numerica, schier\u00f2 la propria fanteria in falange dietro una collina, cos\u00ec quando le sue truppe emersero per attaccare, gli Ateniesi furono costretti ad un'azione di carica frettolosa ed in salita senza l'ausilio della fanteria leggera.\nLa battaglia.\nL'esercito tebano composto da:\ncos\u00ec schierati:\nGli Ateniesi si posizionarono con uno schieramento classico composto di 8 file, mentre i Beoti formarono un muro di uomini posizionati su 25 file, la cui ala sinistra era presidiata dalle truppe leggere per poter compensare la lunghezza dello schieramento nemico.\nIppocrate sogna di emulare Mironide, avendo la possibilit\u00e0 di essere il protagonista della battaglia campale pi\u00f9 imponente della guerra archidamica. Conscio che la manovra a tenaglia di Demostene di Afidna non aveva avuto successo nel golfo del Criseo, volle tentare di accaparrarsi tutti i meriti di una eventuale vittoria, nonostante fosse sprovvisto di cavalleria e dei fanti leggeri ormai rientrati in Attica.\nNon finisce l'arringa, che i Beoti attaccano in forza, ma la loro ala sinistra composta da fanti leggeri si sfald\u00f2 e gli Ateniesi iniziarono la manovra di accerchiamento del centro tespiese, il quale difendendosi ferocemente permise a Pagonda di inviare due squadroni di cavalleria in soccorso cambiando le sorti del combattimento. L'utilizzo della cavalleria divenne una variante tattica importante nello svolgimento delle guerre oplitiche, che si affin\u00f2 con esiti dirompenti nell'esercito macedone di Alessandro Magno.\nNel frattempo l'ala sinistra ateniese arretra sotto la spinta beota, forte della sua formazione a 25 file, cosa che sommata alla morte di Ippocrate, manda in rotta l'esercito. Le tenebre permettono agli attici di non subire un massacro e di salvarsi aiutati dalla flotta che percorre la costa.\nStessa sorte tocc\u00f2 al distaccamento posizionato a Delio nei pressi del santuario, il quale dopo aver rifiutato le trattative e resistito a 16 giorni di assedio fugge via mare."}
{"id": "2000652", "revid": "1602064", "url": "https://it.wikipedia.org/wiki?curid=2000652", "title": "Marco Stazio Prisco Licinio Italico", "text": "Biografia.\nStazio proveniva probabilmente dalla Dalmazia, dove i nomi \"Statius\" e \"Priscus\" erano diffusi. Inizi\u00f2 la sua carriera come prefetto della \"cohors IV Lingonum\" nel 132, in Britannia romana; successivamente fu tribuno militare della legio III \"Gallica\" durante la Terza guerra giudaica (132-135), tribuno della X \"Gemina\" in Pannonia superiore, poi della I \"Adiutrix\", sempre in Pannonia. Fu in seguito comandante di una unit\u00e0 di truppe ausiliarie (\"praefectus equitum alae I praetorias civium Romanorum\"), procuratore nelle province della Gallia Narbonense e Aquitania, questore, tribuno della plebe e pretore.\nLa carriera da pretore inizi\u00f2 con l'incarico di legato della XIIII \"Gemina\" in Pannonia e della XIII \"Gemina\" in Dacia. Poco dopo, Stazio fu nominato legato per la provincia della Dacia superiore (156? -158). Nell'anno 159 fu console, mentre l'anno successivo fu nominato \"curator alvei Tiberis et riparum et cloacarum Urbis\", magistratura che curava il letto del fiume Tevere, le sue sponde e gli scarichi cittadini. Intorno al 161, all'inizio dell'estate o in autunno, era legato della Mesia inferiore.\nDopo aver svolto il ruolo di governatore della Britannia, nei primi mesi del 162, in occasione delle campagne partiche di Lucio Vero, fu in Cappadocia, dove cur\u00f2 il recupero del corpo di Marco Sedazio Severiano, morto durante l'attacco partico di Vologase IV. In qualit\u00e0 di \"dux\" dell'imperatore Lucio Vero, prese l'antica capitale armena di \"Artaxata\" e occup\u00f2 la nuova capitale, \"Kainopolis\". Stazio mor\u00ec durante la guerra."}
{"id": "2000654", "revid": "701660", "url": "https://it.wikipedia.org/wiki?curid=2000654", "title": "Psicologia sistemica", "text": "Con il termine psicologia sistemica si \u00e8 soliti fare riferimento a quel complesso di ipotesi e ricerche che, nel tentativo di superare l'ottica centrata esclusivamente sull'individuo tipica della psicologia tradizionale, fanno riferimento alla teoria generale dei sistemi di Ludwig von Bertalanffy e alla cibernetica per lo studio della comunicazione e, dunque, della psicologia. \nGli autori principali che hanno fondato questo orientamento, a partire dalla fine degli anni '50 al Mental Research Institute di Palo Alto (v. anche Scuola di Palo Alto), sono Paul Watzlawick e Gregory Bateson.\nLe caratteristiche principali di tale approccio teorico sono l'importanza data alla comunicazione (\"\u00e8 impossibile non comunicare\" secondo uno degli assiomi della comunicazione di Paul Watzlawick), e il concetto di sistema. Il sistema pu\u00f2 essere definito come un insieme di parti che costituiscono tra loro relazioni tali che il comportamento di esse risulti influenzato dal legame in cui sono coinvolte. I sistemi sono differenti dalla somma delle loro parti, e l'analisi delle singole parti non porterebbe alla comprensione del sistema. Pertanto, oggetto di studio della psicologia, e in generale delle scienze naturali, devono essere i sistemi e non le singole unit\u00e0 che li compongono.\nIn psicoterapia la teoria sistemica ha dato vita all'approccio sistemico-relazionale, in cui l'individuo \u00e8 visto come parte integrante dell'evoluzione del sistema familiare di cui fa parte.\nIn Italia un importante contributo a questo filone applicativo \u00e8 stato fornito dalla psichiatra milanese Mara Selvini Palazzoli e dalla cosiddetta Scuola di Milano."}
{"id": "2000656", "revid": "124848582", "url": "https://it.wikipedia.org/wiki?curid=2000656", "title": "Monte Cervialto", "text": "Il monte Cervialto (1.809\u00a0m s.l.m.) \u00e8 una vetta dei Monti Picentini dell'Appennino Campano, situata in provincia di Avellino.\nGeografia.\nIl Cervialto rappresenta la cima pi\u00f9 alta dei monti Picentini ed \u00e8 la quarta vetta pi\u00f9 alta della Campania dopo Gallinola nel Matese (1923 metri), Cervati (1899 metri) e Mutria (1823 metri), nonch\u00e9 la maggiore della provincia di Avellino. La montagna si estende tra i comuni di Calabritto e Bagnoli Irpino. La cima \u00e8 il punto di confine tra i due comuni. La caratteristica dolina sommitale tra la cima e l'anticima, ricade nel comune di Bagnoli Irpino (IGM 1:25.000). \nIl Cervialto \u00e8 conosciuto soprattutto grazie alla sua vicinanza all'altopiano Laceno (lago Laceno), nota meta turistica, da cui dista 3.6\u00a0km. Il Cervialto \u00e8 circondato dal monte Rajamagra (1.667\u00a0m) dove vi sono degli impianti di risalita, dal monte Cervarolo, dal monte Piscacca o Magnone, dal Montagnone di Nusco, dal Cervarulo, dal Calvello e, dal lato del salernitano, dal massiccio del Polveracchio. Da contorno alla serie di \"montagne alte\" vi sono il Colle del Leone, le Ripe del Moggio, la Montagna Grande e il Colle del Sagrestano. Su una delle cime, si trova la stazione radio dei Vigili del Fuoco della sezione di Lioni.\nDistanze.\nDistanze in linea d'aria della vetta del Cervialto in km dalle sedi dei comuni limitrofi: Acerno 7.5, Senerchia 7.5, Calabritto 7.6, Bagnoli Irpino 7.8, Lioni 12.0, Nusco 12.6.\nTurismo.\nMeta turistica-escursionistica, la vetta \u00e8 raggiungibile da tre versanti ed esattamente dal Piano Laceno, dal Colle del Leone e dal Piano Migliato oltre a delle varianti connesse alla scalata del Cervarulo dal Piano Sazzano. Il sentiero sicuramente pi\u00f9 difficile e panoramico parte dal Piano Laceno nei pressi del Campeggio Zauli dove attraversando nel fitto la faggeta e un canalone si giunge nei pressi del Cervarolo al valico di Giamberardino (1.500 msm). Dal Valico per una irta salita tra faggi si giunge fin sulla cresta, dove un vallone ed il punto trigonometrico ne segnano la vetta. \nDal colle del Leone il passaggio \u00e8 sicuramente pi\u00f9 facile, anche se di maggior lunghezza: si raggiunge in poco tempo il valico di Filicecchio a 1.560 metri sul mare e da l\u00ec tutto su ampia carraia si giunge alle creste del Cervialto a quota 1.650. Le creste rappresentano la parte pi\u00f9 impegnativa e panoramica della scalata che si concluder\u00e0 sull'anticima alla visuale della conca carsica (molto caratteristica) posta tra questo punto e la cima vera e propria. \nDal piano Migliato di Calabritto, invece, la maggior parte degli escursionisti predilige la cosiddetta \"direttissima\" salendo a vista per il costone, oppure su comodo sentiero fino al valico di Filiecchio.\nIn inverno ed in parte della primavera il monte \u00e8 quasi impraticabile per gli abbondanti accumuli nevosi (la vetta \u00e8 infatti innevata da inizio dicembre sino alla met\u00e0 di aprile), ma con attrezzature adeguate \u00e8 ugualmente possibile raggiungere la vetta e godere del panorama. "}
{"id": "2000657", "revid": "110157", "url": "https://it.wikipedia.org/wiki?curid=2000657", "title": "Rabbit (cifrario)", "text": "Il Rabbit \u00e8 un veloce cifrario a flusso disegnato da Martin Boesgaard, Mette Vesterager, Thomas Pedersen, Jesper Christiansen e Ove Scavenius di \"Cryptico\", una societ\u00e0 danese specializzata nello studio di soluzioni crittografiche. Il Rabbit \u00e8 stato inizialmente presentato nel 2003 al decimo \"Fast Software Encryption Workshop\" e successivamente, dopo l'aggiunta di una funzione di setup del VI), inviato all'eSTREAM nel 2005, dove \u00e8 stato scelto per l'inserimento nel portafoglio finale del progetto per il \"Profilo 1\" (implementazione software).\nAnalisi tecnica.\nLa funzione interna del Rabbit si basa su semplici operazioni aritmetiche, facilmente implementabili sui moderni processori, e non utilizza n\u00e9 S-box n\u00e9 tabelle precompilate, risultando quindi molto veloce e facilmente implementabile.\nLo stato interno dell'algoritmo si basa su 8 variabili di stato ed 8 contatori, tutti da 32 bit, impostati all'inizio mediante una funzione di inizializzazione che utilizza una chiave da 128 bit e, opzionalmente, un vettore di inizializzazione di 64 bit. L'algoritmo genera, per ogni iterazione, un keystream di 128 bit che viene utilizzato per cifrare/decifrare altrettanti bit del messaggio in chiaro/messaggio cifrato tramite un'operazione di XOR.\nLo stato interno dell'algoritmo \u00e8 grande 513 bit: oltre alle variabili di stato ed ai contatori si ha anche 1 bit di resto, necessario per memorizzare il limite inferiore nella lunghezza del periodo delle variabili di stato.\nPrestazioni.\nIl Rabbit \u00e8 un cifrario a flusso disegnato per risultare molto veloce nelle implementazioni software: i test hanno dimostrato che su un Pentium III si ottengono velocit\u00e0 di cifratura di 3,7 cicli per byte. Nondimeno, la sua struttura molto compatta dovrebbe permettere di ottenere buoni risultati anche nelle implementazioni hardware.\nSicurezza.\nIl Rabbit \u00e8 stato disegnato con uno schema tale da giustificare l'utilizzo di una chiave di 128 bit per cifrare fino a 264 blocchi di testo in chiaro. Questo significa che un attaccante che non conosce la chiave non dovrebbe essere in grado di distinguere tra 264 blocchi generati dall'algoritmo e l'output di un vero generatore di numeri casuali.\nAd oggi non si conoscono attacchi al Rabbit pi\u00f9 efficienti della semplice forza bruta, che ha una complessit\u00e0 di calcolo di 2128. Anche se Jean-Philippe Aumasson ha scoperto nel 2006 una semplificazione nella funzione centrale del Rabbit a causa della quale il keystream mostrerebbe una distorsione da un flusso casuale puro di valore 2-147,5, il suo studio ha dimostrato che per attaccare il Rabbit sfruttando questa debolezza occorrerebbe una complessit\u00e0 di calcolo di 2247, valore di molto superiore a quanto richiesto per la ricerca semplice della chiave per cui assolutamente inutilizzabile.\nDiritti d'autore.\nL'algoritmo \u00e8 brevettato ed \u00e8 richiesta una licenza per l'utilizzo commerciale. L'utilizzo non commerciale \u00e8 invece libero."}
{"id": "2000661", "revid": "264444", "url": "https://it.wikipedia.org/wiki?curid=2000661", "title": "Kheledz\u00e2ram", "text": ""}
{"id": "2000662", "revid": "264444", "url": "https://it.wikipedia.org/wiki?curid=2000662", "title": "Mirolago", "text": ""}
{"id": "2000667", "revid": "712828", "url": "https://it.wikipedia.org/wiki?curid=2000667", "title": "Tumunzahar", "text": ""}
{"id": "2000679", "revid": "1318658", "url": "https://it.wikipedia.org/wiki?curid=2000679", "title": "Ochotona princeps", "text": "Il pica americano (\"Ochotona princeps\" ) \u00e8 un mammifero lagomorfo della famiglia degli Ocotonidi.\nDistribuzione.\nCon numerose sottospecie (\"Ochotona princeps figginsi\", \"Ochotona princeps figginsi\", \"Ochotona princeps princeps\", \"Ochotona princeps saxatilis\", \"Ochotona princeps schisticeps\", \"Ochotona princeps taylori\")\nla specie \u00e8 diffusa sulle Montagne Rocciose, occupando un areale che va dalla Columbia Britannica centrale alla zona di confine fra California e Colorado. Predilige le aree rocciose ricoperte da vegetazione prativa, generalmente \u00e8 comune nelle zone di transizione fra i due \"habitat\".\nDescrizione.\nDimensioni.\nA seconda della sottospecie, misura dai 16 ai 21\u00a0cm, per un peso medio di 100\u00a0g.\nAspetto.\nSi tratta di animali simili a dei grossi criceti, con grossa testa, corpo robusto, piccole orecchie arrotondate, occhietti neri e zampe corte e tozze. Il pelo, grigiastro sul dorso, \u00e8 leggermente pi\u00f9 chiaro sul ventre, e non bianco come nell'affine ed assai simile \"Ochotona collaris\".\nBiologia.\nSi tratta di animali diurni: presentano picchi di attivit\u00e0 durante le prime ore del mattino ed al crepuscolo, mentre passano le ore centrali della giornata in stato di inattivit\u00e0. Nelle ore di veglia (che ammontano al 30% del totale di ore di luce) si dedicano principalmente alla ricerca del cibo, sia da consumare subito che da ammassare nei pressi delle loro tane, per poi usufruirne durante l'inverno come scorta, visto che questi animali non cadono il letargo. Un'altra importante attivit\u00e0, svolta principalmente dai maschi, \u00e8 quella di difesa del territorio, alla quale l'animale assurge stando di sentinella su zone in rilievo (principalmente grossi massi) ed approfittando di tale azione per prendere il sole, pronto tuttavia a gettarsi al riparo in caso di minacce da parte di predatori. Questi animali presentano due tipi di vocalizzazione: un \"fischio corto\", utilizzato per avvertire altri animali di un pericolo immediato, consentendo loro di mettersi al riparo, ed un \"fischio lungo\", utilizzato da ambedue i sessi durante la stagione degli amori.\nAlimentazione.\nDurante l'estate, questi animali erbivori si nutrono di graminacee (di cui consumano l'intera pianta), fiori e germogli: d'inverno, invece, utilizzano la vegetazione messa a seccare durante l'estate e stipata nelle proprie tane per sostentarsi, mentre qualora tale riserva finisca, sono costrette a muoversi scavando tunnel sotto la neve, alla ricerca di cibo. Sono assai poco esigenti in termini di alimentazione, mangiando anche muschi, licheni e corteccia d'albero qualora affamati.\nRiproduzione.\nQuesti animali tendono a riprodursi due volte l'anno: la prima alla fine dell'inverno, poco prima dello scioglimento delle nevi, e la seconda una settimana dopo la nascita della prima cucciolata. La femmina partorisce una media di tre cuccioli, dopo una gestazione di un mese: i cuccioli vengono svezzati a quattro settimane di vita. \u00c8 degno di nota il fatto che solo il dieci per cento dei cuccioli nati dalla seconda nidiata raggiunge lo svezzamento, mentre tutti i cuccioli della prima nidiata arrivano generalmente a tale traguardo. La completa indipendenza dalle cure materne, in ogni caso, arriva dopo il terzo mese di vita, anche se gi\u00e0 dopo lo svezzamento i cuccioli danno segni di intolleranza reciproca. La maturit\u00e0 sessuale viene raggiunta attorno all'anno di vita.\nConservazione.\nNonostante la specie nel complesso sia classificata dall'IUCN come \"rischio minimo\", studi recenti hanno dimostrato che andrebbe fatta una revisione di tale \"status\".\nLa specie, infatti, pare essere in una fase di forte declino (nel 2003, nel giro di un inverno scomparvero nove popolazioni su un totale di venticinque prese in esame dallo studio), principalmente a causa del riscaldamento globale: vivendo in climi montani assai freddi, infatti, i pica americani sono assai sensibili agli aumenti di temperatura, al punto che durante le ore (relativamente) pi\u00f9 calde della giornata cercano rifugio all'ombra, mentre se la temperatura sale al di sopra dei 23 \u00b0C, muoiono nel giro di un'ora. Per tale motivo, a causa dell'aumento globale delle temperature, le popolazioni di pica americano stanno cercando rifugio a quote sempre pi\u00f9 elevate, frazionandosi ed isolandosi sempre pi\u00f9, oltre a diminuire drasticamente di numero di anno in anno."}
{"id": "2000683", "revid": "773636", "url": "https://it.wikipedia.org/wiki?curid=2000683", "title": "Battaglia di Romagnano", "text": ""}
{"id": "2000688", "revid": "2078074", "url": "https://it.wikipedia.org/wiki?curid=2000688", "title": "Argirelina", "text": "L'argirelina \u00e8 un peptide amminico, non tossico, responsabile dell'attivit\u00e0 distensiva della pelle.\nUtilizzi.\nAttenua e previene le rughe di espressione e i segni provocati dalle micro-contrazioni cutanee. \nIl suo meccanismo d'azione \u00e8 botulino-simile. Blocca il rilascio dell'acetilcolina e quindi inibisce la contrazione dei muscoli facciali. Leviga e rende la pelle omogenea, attenuando rughe e micro-rilievi cutanei. L'argirelina induce la produzione di nuovo collagene, che rafforza e ridensifica i tessuti. Per queste sue caratteristiche viene utilizzato in cosmetica in preparati (lozioni, pomate e altro) da somministrare come trattamento anti invecchiamento."}
{"id": "2000689", "revid": "125478242", "url": "https://it.wikipedia.org/wiki?curid=2000689", "title": "Milan Foot-Ball and Cricket Club 1903-1904", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1903-1904.\nStagione.\nIn questa stagione i rossoneri, dopo aver superato le eliminatorie battendo l', perdono le semifinali di campionato contro la . Il Milan partecipa a diverse coppe organizzate dalla federazione, tra cui la \"Coppa della Federazione Ginnastica Italiana\", che vince a Firenze: questa \u00e8 forse la prima stagione in cui i rossoneri disputano incontri calcistici fuori dal triangolo industriale.\nMaglie.\nLa divisa \u00e8 una maglia a strisce verticali sottili della stessa dimensione, rosse e nere, calzoncini bianchi e calzettoni neri.\nOrganigramma societario.\nArea direttiva\nArea tecnica"}
{"id": "2000690", "revid": "80598", "url": "https://it.wikipedia.org/wiki?curid=2000690", "title": "A Hard Rain's A-Gonna Fall", "text": "A Hard Rain's a-Gonna Fall \u00e8 una canzone scritta da Bob Dylan durante l'estate del 1962. \u00c8 stata la prima ad essere registrata negli studi della Columbia Records il 6 dicembre 1962 per il suo secondo album \"The Freewheelin' Bob Dylan\". La struttura del testo \u00e8 basata sulla tradizionale ballata \"Lord Randal\", Child Ballads n\u00ba 12.\nMolti rimasero colpiti dalla potenza e dalla complessit\u00e0 della composizione. Per il critico Robert Shelton, \"A Hard Rain's A-Gonna Fall\" rappresenta un \"capolavoro della musica folk\", che concretizza i frutti della fusione tra poesia e jazz avvenuta negli anni cinquanta, influenzata dalle opere di Ginsberg, Ferlinghetti, e Rexroth. Il cantante folk Dave Van Ronk comment\u00f2 in seguito: \u00abFui sicuro da subito che \"Hard Rain\" rappresentasse l'inizio di una rivoluzione artistica vera e propria\u00bb. Pete Seeger espresse considerazioni simili affermando come, secondo lui, questa canzone sarebbe durata nel tempo pi\u00f9 di tutte le altre scritte da Dylan.\nIl brano.\nIl 22 settembre, Dylan appare per la prima volta alla Carnegie Hall, parte di un'all-star hootenanny. Questo spettacolo \u00e8 stata la prima comparsa ufficiale in pubblico di \"A Hard Rain's A-Gonna Fall\", una complessa canzone costruita su domande e risposte sul modello della tradizionale ballata britannica \"Lord Randal\", pubblicata da Francis Child. Un mese dopo, il 22 ottobre 1962, il presidente degli Stati Uniti John F. Kennedy apparve in televisione per annunciare la scoperta di missili sovietici sull'isola di Cuba.\nSulle informazioni di copertina dell'album \"Freewheelin\"', Nat Hentoff scrisse che Dylan gli aveva confidato di aver scritto \"Hard Rain\" in risposta alla crisi dei missili cubani e alla paura dello scoppio imminente di una terza guerra mondiale: \u00abOgni strofa \u00e8 in realt\u00e0 l'inizio di una nuova canzone. Ma quando scrissi ci\u00f2, mi sembrava di non avere abbastanza tempo per scrivere tutte quelle canzoni cos\u00ec ho messo tutto quello che potevo in questa\u00bb. In realt\u00e0, Dylan aveva scritto la canzone pi\u00f9 di un mese prima della crisi.\nTuttavia, la canzone \u00e8 rimasta rilevante nel corso degli anni. Alcuni hanno suggerito che il ritornello del brano si riferisce al Fallout nucleare. In un'intervista alla radio con Studs Terkel nel 1963, Dylan disse: \u00abNo, it's not atomic rain, it's just a hard rain. It isn't the fallout rain. I mean some sort of end that's just gotta happen... In the last verse, when I say, 'the pellets of poison are flooding the waters', that means all the lies that people get told on their radios and in their newspapers\u00bb.\n \u00abNo, non \u00e8 la pioggia atomica, \u00e8 solo una forte pioggia. Non \u00e8 la pioggia radioattiva. Intendo una sorta di fine che sta per accadere... Nell'ultimo verso, quando dico, 'le pallottole di veleno stanno contaminando le acque', questo verso rappresenta tutte le bugie che vengono dette alle persone dalle loro radio e dai loro giornali\u00bb.\nEsecuzioni dal vivo.\nSebbene sia possibile che Dylan possa aver eseguito il brano per i suoi amici in precedenza, \"A Hard Rain's a-Gonna Fall\" fu presentata ufficialmente in pubblico il 22 settembre 1962 alla Carnegie Hall, come parte di un concerto organizzato da Pete Seeger. In proposito Seeger ricord\u00f2: \u00abDovevo dire a tutti i cantanti: \"ragazzi, potete suonare solo tre canzoni e basta. Perch\u00e9 abbiamo solo dieci minuti ciascuno\". E Bob alz\u00f2 la mano e disse: Cosa dovrei fare? Una delle mie canzoni dura dieci minuti da sola!\u00bb.\nDylan esegu\u00ec regolarmente la canzone nei concerti degli anni seguenti, e ci furono molte esecuzioni memorabili. Un'esecuzione proveniente da un concerto dell'ottobre 1963 alla Carnegie Hall \u00e8 stata pubblicata nell'album ', mentre un'altra versione proveniente da una esibizione a New York, registrata un anno dopo, appare in '. Dylan esegu\u00ec la canzone nell'agosto 1971 al concerto per il Bangladesh, organizzato da George Harrison e Ravi Shankar. Il 4 dicembre 1975, durante una tappa del tour Rolling Thunder Revue al Forum di Montreal, Canada, Dylan suon\u00f2 una versione rock in tempo pi\u00f9 veloce del brano, che venne inclusa in '. Questa versione appare anche nel box set ', insieme a quella del 21 novembre 1975 e a una prova ancora precedente. Il 23 maggio 1994 Dylan suon\u00f2 il brano al festival \"The Great Music Experience\" in Giappone, accompagnato da un'orchestra sinfonica di novanta elementi diretta da Michael Kamen. Alla fine del 2007, Dylan incise una nuova versione di \"A Hard Rain's a-Gonna Fall\" con una strofa aggiuntiva in esclusiva per la fiera mondiale Expo Zaragoza 2008, incentrata sullo sviluppo eco-sostenibile.\nIl 10 dicembre 2016 Patti Smith ha eseguito la canzone con un accompagnamento orchestrale durante la cerimonia di assegnazione del Premio Nobel per la letteratura a Bob Dylan."}
{"id": "2000692", "revid": "28592", "url": "https://it.wikipedia.org/wiki?curid=2000692", "title": "Nazifascisti", "text": ""}
{"id": "2000694", "revid": "119991", "url": "https://it.wikipedia.org/wiki?curid=2000694", "title": "Aeroporto Lepore di Lecce-San Cataldo", "text": ""}
{"id": "2000696", "revid": "125945314", "url": "https://it.wikipedia.org/wiki?curid=2000696", "title": "Lungometraggi Pixar", "text": "Quella che segue \u00e8 la lista in ordine cronologico di distribuzione di tutti i lungometraggi d'animazione prodotti da Pixar Animation Studios. La lista riporta i realizzatori principali di ogni film, i principali premi vinti (Oscar, Golden Globes e Annie Awards), la risposta critica e l'incasso realizzato in patria, nel mondo e in Italia.\nDirect-to-video.\nNota: Dal 2009, con l'uscita del film \"UP\", la Pixar ha cominciato a realizzare anche le versioni per proiezione tridimensionale Disney Digital 3-D di tutti i suoi film; inoltre ha riproposto in questo nuovo formato digitale anche i vecchi \"Toy Story\" (dal 2 ottobre 2009), \"Toy Story 2\" (dal 12 febbraio 2010), \"Monsters &amp; Co.\" e \"Alla ricerca di Nemo\".\nIncassi al botteghino.\nNella seguente tabella, per gli incassi globali si tiene conto anche degli introiti dovuti alle riedizioni per le proiezioni tridimensionali Disney Digital 3-D, mentre per gli incassi USA vengono riportati i ricavati relativi alla stagione di proiezione standard, senza contare le varie riedizioni."}
{"id": "2000697", "revid": "729019", "url": "https://it.wikipedia.org/wiki?curid=2000697", "title": "Battaglia di Romagnano (1524)", "text": "La battaglia di Romagnano venne combattuta nella zona di Romagnano Sesia, in localit\u00e0 San Martino di Breclema, il 30 aprile 1524, fra le truppe spagnole di Carlo V e l'esercito francese di Francesco I nel corso della Quarta guerra d'Italia.\nLa notoriet\u00e0 dell'episodio \u00e8 dovuta soprattutto al fatto che, nel corso dello scontro, mor\u00ec il comandante francese, Cavalier Baiardo.\nStoria.\nNell'autunno del 1523 i francesi, non rassegnati alla perdita del Milanese per mano degli imperiali, inviano nel nord Italia un nuovo esercito comandato dall'ammiraglio Bonnivet. Dispongono di un gran numero di cavalieri (1.800 lance) e di una massa ancora pi\u00f9 impressionante di fanti: 10.000 svizzeri, 6.000 lanzichenecchi, 3.000 italiani, 12.000 francesi. Sull'altro fronte, ci sono tutti gli Stati italiani stretti attorno alla Spagna, incluse le Bande Nere e Venezia. Il 14 settembre 1523 Bonnivet varca il Ticino; l'esercito avversario, guidato dal vecchio Prospero Colonna, pu\u00f2 opporgli solo 800 uomini d'arme, 800 cavalieri leggeri e 13.000-14.000 fanti spagnoli, tedeschi ed italiani. Non resta quindi che arretrare a Milano.\nI francesi, a quel punto, si mostrano poco decisi, rinunciando a cercare una battaglia in campo aperto e limitandosi invece a scorrerie inconcludenti. Nel giro di un paio di mesi la situazione si fa critica per Bonnivet: i veneziani si fanno minacciosi sull'Adda, i pontifici avanzano da Parma fino a Pavia, nuove fanterie spagnole, sotto il comando del marchese di Pescara, si mettono in marcia verso la Lombardia. Le truppe francesi, per evitare l'accerchiamento, iniziano a ritirarsi, e il 17 novembre sono ad Abbiategrasso, vicino al Ticino. All'inizio del 1524 gli imperiali vengono rinforzati dalla calata in Italia di 6.000 lanzichenecchi, capitanati dal connestabile di Borbone, che assume il comando supremo dell'esercito: lasciati 6.000 fanti di presidio a Milano, passa all'attacco con il resto dell'esercito, incalzando i francesi. Prima raggiunge Pavia, il 2 marzo attraversa il fiume Ticino, quindi si dirige verso nord. I francesi ripegano verso Mortara e poi a Novara; gli imperiali, per\u00f2, gli tagliano la via di ritirata, attestandosi a Biandrate.\nQuando tutto sembra perduto per Bonnivet, nella seconda met\u00e0 di aprile in suo soccorso si muovono ingenti rinforzi svizzeri: circa 10.000 uomini giungono dalla Valle d'Aosta e 5.000 dalla Valtellina, attraverso i monti nella zona di Lecco. Questo secondo contingente viene per\u00f2 bloccato al passo a Caprino da Giovanni de' Medici con le sue Bande Nere (3.000 uomini), con l'aiuto dei veneziani. I primi 10.000 svizzeri, invece, scendono a Ivrea e da l\u00ec raggiungono Gattinara, sulla destra del fiume Sesia, per coprire la ritirata dell'esercito francese. Gli imperiali cercano di impedire il ricongiungimento tra i due eserciti, spostandosi verso nord, da Biandrate a Briona (27 aprile). Il 28 aprile Bonnivet esce da Novara e con grande rapidit\u00e0 riesce a sopravanzare il nemico, che si sta muovendo sulla sua sinistra; i francesi, di sera, possono quindi posizionarsi a Romagnano, sulla sponda sinistra della Sesia. Gli spagnoli si accampano a Ghemme, a 5\u00a0km da Romagnano.\nC'\u00e8 subito qualche scaramuccia tra gli esploratori dei due schieramenti: durante la notte i francesi costruiscono un ponte e nella mattinata del 29 aprile attraversano il fiume. Il Bonnivet protegge la ritirata con gli uomini d'arme, un velo di fanti e le artiglierie leggere, mentre di pomeriggio 200 cavalieri mantovani delle forze imperiali, guidati da Paolo Luzasco, trovano un guado e possono gettarsi sulle artiglierie francesi. Bonnivet prova a recuperarle con i suoi uomini d'arme ed una schiera di 400 svizzeri, ma arriva anche il marchese di Pescara con altri cavalieri leggeri e 3.000 archibugieri scelti spagnoli. I francesi vengono sbaragliati e il loro generale, ferito, \u00e8 costretto a ritirarsi, cedendo il comando delle truppe al conte di Saint-Paul e al cavaliere Baiardo. La ritirata verso Gattinara avviene con gli imperiali alle calcagna. Il coraggioso Baiardo reagisce, ma viene ferito a morte. Intervengono gli svizzeri, che danno ossigeno alle esauste truppe francesi, e spingono il marchese di Pescara a retrocedere fino al fiume Sesia. Guadagnato un po' di tempo e spazio, nella notte tra il 29 e il 30 aprile i francesi proseguono la ritirata fino a Rovasenda. La mattina del 30 aprile l'esercito imperiale riprende l'inseguimento ma non accetta la battaglia campale che i francesi gli offrono. I fuggitivi possono dunque proseguire la loro marcia fino ad Ivrea e da qui tornare in patria attraverso la Valle d'Aosta.\nConclusioni.\nIn pratica, la battaglia di Romagnano si risolse in due scontri successivi sulla destra della Sesia, tra Romagnano e Gattinara, fra la retroguardia di un esercito - quello francese - in ritirata e gli inseguitori imperiali, formati soprattutto da cavalleria leggera e tiratori. Questi ultimi mostrarono che l'efficacia delle armi da fuoco era sempre maggiore; i moschetti ormai potevano tenere testa alla cavalleria pesante, destinata ad un inesorabile declino."}
{"id": "2000703", "revid": "125895112", "url": "https://it.wikipedia.org/wiki?curid=2000703", "title": "Paesi megadiversi", "text": "I paesi megadiversi sono un gruppo di paesi che detengono la maggioranza delle specie viventi e sono pertanto considerati come i pi\u00f9 ricchi di biodiversit\u00e0 del pianeta. Il \"Centro di monitoraggio per la Conservazione della Natura\" (UNEP-WCMC), un'agenzia delle Nazioni Unite, ha individuato 17 paesi megadiversi e la maggior parte si trovano nelle aree tropicali. I 17 paesi individuati sono (ordine alfabetico):\nRiunione di Canc\u00fan.\nIl 18 febbraio 2002, i ministri responsabili per l'ambiente e i delegati di Brasile, Cina, Colombia, Costa Rica, India, Indonesia, Kenya, Messico, Per\u00f9, Filippine, Sudafrica e Venezuela si riunirono nella citt\u00e0 messicana di Canc\u00fan, dichiarando di istituire un gruppo di Paesi megadiversi con lo scopo di avviare un progetto di cooperazione per la conservazione della biodiversit\u00e0. Con la \"Dichiarazione di Cancun\" i paesi firmatari hanno avviato un meccanismo di consultazione e cooperazione con riunioni annuali a livello ministeriale. Il gruppo ha dichiarato di fare appello per tali accordi anche ai paesi che non hanno firmato la Convenzione sulla diversit\u00e0 biologica, il Protocollo di Cartagena e il Protocollo di Kyoto.\nI paesi che firmarono la dichiarazione furono i seguenti, in ordine alfabetico:\nOltre ai paesi firmatari, attualmente fanno parte del gruppo di cooperazione anche Bolivia, Filippine, Madagascar, Malaysia e Repubblica Democratica del Congo."}
{"id": "2000705", "revid": "599013", "url": "https://it.wikipedia.org/wiki?curid=2000705", "title": "Ra\u00fal Lara", "text": "Carriera.\nClub.\nCentrocampista difensivo, con scarsa propensione al gol, milita per 12 anni nel Club Am\u00e9rica giocando pi\u00f9 di 300 partite nel campionato messicano di calcio. Nel 2003 si trasferisce al San Luis, dove rimane per una sola stagione prima di passare nella squadra dove si ritira, il Puebla.\nNazionale.\nCon la nazionale di calcio messicana ha giocato 39 partite tra il 1996 e il 2000 partecipando al e vincendo due edizioni della CONCACAF Gold Cup, nel 1996 e nel 1998."}
{"id": "2000707", "revid": "339392", "url": "https://it.wikipedia.org/wiki?curid=2000707", "title": "Aeroporto internazionale del Salento", "text": ""}
{"id": "2000709", "revid": "1305772", "url": "https://it.wikipedia.org/wiki?curid=2000709", "title": "Dinosaur", "text": ""}
{"id": "2000710", "revid": "339392", "url": "https://it.wikipedia.org/wiki?curid=2000710", "title": "Aeroporto Orazio Pierozzi", "text": ""}
{"id": "2000712", "revid": "125604659", "url": "https://it.wikipedia.org/wiki?curid=2000712", "title": "Milan Foot-Ball and Cricket Club 1904-1905", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1904-1905.\nStagione.\nIn questa stagione il Milan viene battuto nelle eliminatorie del girone lombardo dall', squadra meneghina fondata nel 1902 e che resta attiva fino al 1928. Eliminato subito dal campionato, il Milan si concentra su altri trofei federali, vincendo la Palla Dapples, coppa di importanza paragonabile al campionato.\nIn questa stagione i rossoneri disputano per la prima volta incontri calcistici con squadre straniere. Nel periodo pasquale del 1905 il Milan incontra il , compagine calcistica svizzera fondata nel 1879, e una squadra elvetica di Lugano.\nMaglie.\nLa divisa \u00e8 una maglia a strisce verticali sottili della stessa dimensione, rosse e nere, calzoncini bianchi e calzettoni neri.\nOrganigramma societario.\nArea direttiva\nArea tecnica"}
{"id": "2000713", "revid": "184755", "url": "https://it.wikipedia.org/wiki?curid=2000713", "title": "Omeoidrica", "text": "Una pianta vascolare, che tende a mantenere un costante e vitale tenore idrico nei suoi tessuti, senza necessit\u00e0 di riequilibrare il loro contenuto acquoso con l'ambiente circostante, nonostante fluttuazioni nella disponibilit\u00e0 d'acqua nel suo ambiente di vita, viene detta omeoidrica o omoioidrica. Viceversa le piante che reagiscono alla mancanza temporanea di acqua, seccandosi e poi reidratandosi sono dette poichiloidriche.\nLe piante vascolari omeoidriche comparvero sulla terra durante il periodo Siluriano circa 450 milioni di anni fa. Tutte le piante terrestri attuali, ad eccezione delle briofite sono omeoidriche.\nAdattamenti fisiologici.\nPer ottenere una stabilit\u00e0 del loro contenuto acquoso le piante hanno sviluppato una serie di adattamenti e strutture fisiologiche :\nClassificazioni.\nLe piante omeoidriche si sono adattate agli ambienti vitali terrestri con diversa disponibilit\u00e0 d'acqua e sono, perci\u00f2, distinte in quattro categorie:"}
{"id": "2000718", "revid": "125032268", "url": "https://it.wikipedia.org/wiki?curid=2000718", "title": "Nintendo DSi", "text": "Il \u00e8 una console portatile a due schermi, prodotta e sviluppata da Nintendo. Presentata alla Nintendo Conference di Tokyo il 2 ottobre 2008, si trattava del secondo \"restyling\" del Nintendo DS. La console \u00e8 uscita in Giappone il 1\u00ba novembre 2008, in Australia il 2 aprile 2009, in Europa il 3 aprile e in America il 5 aprile dello stesso anno. La produzione della console \u00e8 stata interrotta per lasciar spazio al nuovo Nintendo 3DS, che \u00e8 uscito in Europa il 25 marzo 2011.\nLa lettera \"i\" di \"Nintendo DSi\" sta per il pronome \"I\" (/a\u026a/, \"io\" dall'inglese), a sottolineare l'aspetto personale della console, oppure per \"eye\" (/a\u026a/, \"occhio\" in inglese) per indicare la fotocamera integrata che offre alla console \"un occhio per vedere\".\nCaratteristiche tecniche.\nIl \"Nintendo DSi\" \u00e8 pi\u00f9 sottile del 12% rispetto al suo predecessore DS Lite, oltre ad avere un peso leggermente minore. \n\u00c8 dotato di un microfono migliore rispetto a quello dei precedenti modelli. La console, inoltre, sfrutta due fotocamere VGA da 0.3 megapixel, una interna e un'altra esterna, capaci di scattare foto a risoluzione 640x480 pixel. e ha il supporto per le schede SD: quest'ultimo prende il posto del secondo slot presente nei modelli precedenti e che serviva ad utilizzare le cartucce del Game Boy Advance.\nI nuovi software scaricabili per Nintendo DSi, chiamati DSi Ware, sono \"region locked\", ovvero non sar\u00e0 possibile utilizzare quelli realizzati per il mercato giapponese su console vendute in altri paesi e viceversa. I normali giochi venduti su supporto rigido saranno invece \"region free\" come sul modello precedente. Come il Wii, il Nintendo DSi ha delle applicazioni accessibili da un menu.\nA livello hardware, il tasto Power \u00e8 stato spostato, adesso collocato sotto la croce direzionale. Sia il touch screen che lo schermo superiore sono pi\u00f9 grandi del 17% (da 3 a 3,25 pollici) rispetto al DS Lite e hanno una resa grafica migliore rispetto alle console precedenti. Tramite le applicazioni incluse nella console, \u00e8 possibile scattare, ritoccare e gestire foto, nonch\u00e9 riprodurre file AAC e registrare suoni. Lo stilo e lo spazio per inserirlo sono stati spostati pi\u00f9 in basso per favorire l'inserimento dello slot per le SD.\n\u00c8 presente un filtro famiglia come per il Wii: con l'impostazione del codice PIN \u00e8 possibile limitare l'uso dei software ai propri bambini. Il touch screen necessita di meno calibrazioni. Inoltre il 20 marzo sono state messe in commercio in Giappone nuove colorazioni di questa console: rosa, verde limone, rosso e blu metallico. La console presenta anche una maggiore velocit\u00e0 di calcolo con un processore a 133 MHz, il doppio rispetto a quello del Nintendo DS Lite di 67\u00a0MHz. Presenta anche una RAM da 16 MB, quattro volte superiore a quella dei precedenti modelli con 4 MB. Presenta inoltre una memoria NAND Flash interna da 256\u00a0MB, superiore rispetto a quella dei precedenti modelli con 256 kB. Il numero di serie \u00e8 TWL-001.\nVersione XL.\nIl \u00e8 la quarta console della serie Nintendo DS distribuita il 5 marzo 2010. Nintendo ha dichiarato che questa console nasce dal desiderio di avere due schermi pi\u00f9 grandi, per navigare meglio in internet, per migliorare l'uso del lettore multimediale e per attirare persone che vogliono semplicemente vedere i loro giochi preferiti del DSi con schermi pi\u00f9 grandi.\nLa console \u00e8 stata resa disponibile in tre colori: rosso vinaccia, marrone scuro e bianco, uscendo in Giappone il 21 novembre 2009, in Europa il 5 marzo 2010 e negli Stati Uniti il 28 marzo dello stesso anno e ha venduto 153.87 milioni di unit\u00e0, comprendendo i restyling DS Lite e DSi.\nIl Nintendo DSi XL possiede schermi pi\u00f9 grandi di circa un pollice, dotati quindi di un maggior angolo di visuale rispetto alle versioni precedenti, in modo da renderli nitidi anche per chi \u00e8 accanto al giocatore, e dalle dimensioni pari a 91,4 millimetri d'altezza, 161 di lunghezza e 21,2 di spessore, per un peso di 314 grammi. Rispetto al Nintendo DS Lite, gli schermi sono pi\u00f9 grandi del 93%.\nNintendo DSi Shop.\nSimilmente al Canale Wii Shop della Wii, il Nintendo DSi aveva un negozio online chiamato \"Nintendo DSi Shop\". Qui, i giocatori possono acquistare giochi e applicazioni utilizzando i Nintendo Points. A differenza del Wii il software scaricato viene automaticamente salvato nella memoria interna della console (se sar\u00e0 disponibile sufficiente spazio) e non sar\u00e0 possibile salvare il software su supporti esterni n\u00e9 usufruirne da questi. Le applicazioni costano da 0 (omaggi come il browser) ai 800 Nintendo Points. Il DSi Shop apre inizialmente in Giappone, con il browser Internet disponibile come download gratuito. I giochi DSiWare vengono resi disponibili in Giappone dal 24 dicembre 2008. Il DSi Shop viene aperto in Europa il 3 aprile, e per un periodo limitato di tempo vengono accreditati 1000 DSi Points al primo accesso. Lo stesso vale per l'America, dal 5 aprile 2009.\nIl Nintendo DSi Shop \u00e8 stato chiuso definitivamente a partire da aprile 2017, con la conseguente impossibilit\u00e0 di scaricare nuovi titoli DSiWare o di trasferirne su console Nintendo 3DS. La possibilit\u00e0 di aggiungere Nintendo DSi Points \u00e8 stata rimossa a partire da ottobre 2016.\nDati tecnici.\nIl DSi Shop connette la console alla pagina tss.t.shop.nintendowifi.net con user agent:\nVendite.\nIl Nintendo DSi \u00e8 stato messo in commercio in Giappone il 1\u00ba novembre 2008 a un prezzo di 18.000 \u00a5 (tasse escluse, 18.900 \u00a5 con tasse), circa 178 $ cio\u00e8 circa 130\u20ac. La Nintendo ha distribuito 200.000 copie della console il giorno dell'uscita. Nei primi due giorni di vendite, il Nintendo DSi ha venduto circa 170.800 unit\u00e0. Anche il lancio in Europa \u00e8 stato accolto molto bene dal pubblico. Durante la prima settimana nel Regno Unito, il Nintendo DSi ha venduto 92.000 unit\u00e0, surclassando il numero di tutte le altre console sommate e diventando la quarta console pi\u00f9 venduta al lancio in Inghilterra. Complessivamente nei primi due giorni di vendita il nuovo modello di Nintendo DS ha raggiunto quota 600.000 unit\u00e0 vendute tra Stati Uniti ed Europa."}
{"id": "2000727", "revid": "1591878", "url": "https://it.wikipedia.org/wiki?curid=2000727", "title": "Battaglia di Pavia", "text": " "}
{"id": "2000729", "revid": "599013", "url": "https://it.wikipedia.org/wiki?curid=2000729", "title": "Isaac Terrazas", "text": "Carriera.\nClub.\nDifensore, ha giocato per l'Am\u00e9rica per un totale di otto stagioni, segnando per il club 22 reti. Nel 2000 passa al CD Irapuato, prima di trasferirsi al Veracruz, dove si ritira nel 2005.\nNazionale.\nCon la nazionale di calcio messicana ha giocato tra il 1997 e il 1999 partecipando al ."}
{"id": "2000737", "revid": "834", "url": "https://it.wikipedia.org/wiki?curid=2000737", "title": "Lock up the Wolves", "text": ""}
{"id": "2000741", "revid": "83549", "url": "https://it.wikipedia.org/wiki?curid=2000741", "title": "Quarta guerra d'Italia", "text": ""}
{"id": "2000745", "revid": "88740", "url": "https://it.wikipedia.org/wiki?curid=2000745", "title": "Sacred Heart", "text": "Sacred Heart (\"Sacro Cuore\" in lingua inglese) pu\u00f2 riferirsi a:"}
{"id": "2000748", "revid": "302644", "url": "https://it.wikipedia.org/wiki?curid=2000748", "title": "Sorbir d'agnoli", "text": ""}
{"id": "2000750", "revid": "110157", "url": "https://it.wikipedia.org/wiki?curid=2000750", "title": "Wikimedia Meta-Wiki", "text": "Wikimedia Meta-Wiki (anche chiamata \"Meta\") \u00e8 la wiki utilizzata dalla Wikimedia Foundation per coordinare i suoi progetti.\nCaratteristiche.\nFondata nel novembre del 2001 sotto il nome di \"Meta-Wikipedia\", ora svolge i seguenti ruoli:\nMeta \u00e8, attualmente, uno dei principali luoghi di discussione per tutti i Wikimediani (ma anche di , Wikisourciani ecc.). Meta \u00e8 un progetto autonomo e indipendente ed ha quindi le proprie politiche.\nA differenza dell'originale versione del sito sulla Wikipedia in inglese, Meta \u00e8 diventato un sito di lavoro multilingue utilizzato dai contribuenti ai vari progetti della Wikimedia Foundation.\nMeta utilizza il software MediaWiki."}
{"id": "2000754", "revid": "6923", "url": "https://it.wikipedia.org/wiki?curid=2000754", "title": "Diagnostica a bordo", "text": "La diagnostica a bordo (dall'inglese on-board diagnostics, in acronimo OBD), nel campo dei trasporti, si riferisce alla capacit\u00e0 di autodiagnosi e segnalazione di errori e/o guasti di un autoveicolo.\nStoria.\nl'introduzione di questo tipo di dispositivo risale ai primi anni 1980 dei computer di bordo negli autoveicoli, contenuti nelle prime centraline implementate.\nLe prime versioni accendevano semplicemente una lampadina spia nel caso di problemi, ma non fornivano alcuna informazione ulteriore relativa alla natura del problema. Le moderne implementazioni di OBD utilizzano una porta di comunicazione digitale per fornire informazioni in tempo reale in aggiunta a una segnalazione della natura dei problemi tramite codici standard (DTC) \"Diagnostic Trouble Codes\" che permettono di identificare rapidamente e risolvere malfunzionamenti del veicolo. Successiva evoluzione si ebbe negli anni 1990 quando venne introdotto negli USA l'OBD-II.\nCaratteristiche.\nPrima dell'autodiagnosi, erano i meccanici che dovevano fare una diagnosi dei guasti, mentre ora \u00e8 la centralina stessa di bordo che si autocontrolla e verifica lo stato del mezzo.\nI sistemi OBD forniscono al proprietario del veicolo o a un meccanico accesso alle informazioni sullo \"stato di salute\" dei vari sottosistemi del veicolo: la normativa standard (in Europa e Stati Uniti) \u00e8 riferita per\u00f2 solo ai sottosistemi \"emission relevant\", cio\u00e8 quelli che, se rotti, possono portare a un aumento delle emissioni, come catalizzatore, sonda lambda, ecc., mentre gli altri sistemi (es. airbag, climatizzatore, ecc.) hanno un'autodiagnosi non standard, definita a piacimento da ogni costruttore automobilistico.\nOBD-II.\nL'OBD-II permette di avere un controllo completo sui parametri del motore e monitorare altre parti di un autoveicolo come il telaio e gli accessori; inoltre permette di connettersi al sistema di diagnostica. OBD-II \u00e8 stato emanato dal California Air Resources Board.\nL'OBD-II \u00e8 un'interfaccia per acquisire segnali di diagnostica. Lo standard OBD-II definisce inoltre alcuni comandi per il controllo dell'output, per le modalit\u00e0 di autocontrollo e per l'azzeramento della memoria KAM (Keep Alive Memory).\nVarianti.\nIl connettore OBD-II \u00e8 identico per tutti i modelli ma esistono cinque differenti protocolli di comunicazione:\nSegnali.\nL'OBD-II fornisce informazioni su tutti i parametri e gli errori rilevanti ai fini delle emissioni inquinanti:\nLa lettura dei componenti di errore \u00e8 standardizzata, quindi qualsiasi officina anche non munita dello strumento ufficiale della casa, deve poter leggere gli errori OBD.\nLe moto.\nAnche le centraline delle moto, pur non avendone l'obbligo, talvolta hanno il protocollo OBD, dato che derivano spesso da quelle delle auto.\nBurocrazia.\nI costruttori di veicoli statunitensi hanno ricevuto l'obbligo di convertire le connessioni per la diagnostica allo standard OBD-II nel 1996; fino al 1994 molte case utilizzavano delle connessioni proprietarie.\nDove non c'\u00e8 l'obbligo di legge per la rilevazione dei parametri legati all'inquinamento (es. per i motori benzina ante 2001), anzich\u00e9 di OBD-II si parla di OBD-I, cio\u00e8 una diagnosi a bordo relativa ai soli errori elettrici.\nEOBD.\nLa normativa EOBD (European On Board Diagnostics) \u00e8 l'equivalente europeo dell'OBD-II ed \u00e8 stata introdotta per i motori a benzina nel 2001 assieme al livello di emissioni Euro 3 con la direttiva 98/69/CE.\nSi applica a tutte le autovetture di categoria M1 (con non pi\u00f9 di 8 posti a sedere e un peso lordo del veicolo fino a 2.500\u00a0kg) immatricolate per la prima volta all'interno degli Stati membri dell'UE a partire dal 1 gennaio 2001 per le autovetture con motore a benzina e dal 1 gennaio 2004 per le autovetture con motore a gasolio. Per i modelli di nuova introduzione, le date di applicazione della normativa sono state anticipate di un anno: 1 gennaio 2000 per le autovetture a benzina e 1 gennaio 2003 per le autovetture a gasolio.\nPer le autovetture con un peso lordo del veicolo superiore a 2500\u00a0kg e per i veicoli commerciali leggeri, le date di applicazione della normativa sono partite dal 1 gennaio 2002 per i modelli a benzina, e dal 1 gennaio 2007 per i modelli a gasolio.\nL'attuazione tecnica dell'EOBD \u00e8 essenzialmente la stessa dell'OBD-II, e vengono utilizzati gli stessi protocolli di connessione e di segnale SAE J1962."}
{"id": "2000760", "revid": "1345932", "url": "https://it.wikipedia.org/wiki?curid=2000760", "title": "Chiesa di Santa Maria di Idris", "text": "La chiesa di Santa Maria di Idris, detta anche \"Santa Maria de Idris\" o \"Madonna de Idris\", si trova a Matera, all'interno dei Sassi. Si tratta di una chiesa rupestre, cio\u00e8 scavata nella roccia.\nDescrizione.\n\u00c8 situata nella parte alta del Monterrone, una grossa rupe calcarea che si erge nel mezzo del Sasso Caveoso; vi si arriva attraverso una rampa di scale vicina alla chiesa rupestre di Santa Lucia alle Malve. Il nome \"Idris\" deriva dal greco Odigitria, colei che mostra la via, oppure dall'acqua che sgorgava da quella roccia.\nLa chiesa rupestre presenta un avancorpo in muratura con a lato un piccolo campanile a vela; l'interno, a causa dei continui rimaneggiamenti subiti nel corso dei secoli, non presenta nulla dell'originaria struttura. Si compone di una navata irregolare con affreschi, posti sulla parete di retrofacciata della cripta, gran parte dei quali staccati per restauro essendo deteriorati a causa dell'umidit\u00e0 e conservati presso la Soprintendenza ai Beni Storici ed Artistici di Matera. Sull'altare vi \u00e8 una Madonna con Bambino risalente al XVII secolo dipinta a tempera, a destra Sant'Eustachio, patrono della citt\u00e0 ed altri affreschi sempre risalenti al XVII secolo ed ancora una crocifissione di fattura rozza con sfondo la sagoma della citt\u00e0 di Matera. La chiesa di Santa Maria de Idris \u00e8 collegata alla cripta rupestre di \"San Giovanni in Monterrone\" attraverso un cunicolo, ed in questa cripta si trovano numerosi e pregevoli affreschi che sono databili in un arco di tempo che va dal XII al XVII secolo.\nNel cunicolo di accesso vi \u00e8 l'affresco raffigurante San Giovanni Battista; in una lunetta sovrastante un altare l'affresco risalente al XII secolo del Cristo Pantocratore benedicente alla latina, che con la mano sinistra sorregge un Vangelo aperto nel quale \u00e8 inscritto un testo greco. Questo affresco rappresenta l'influenza della cultura iconografica bizantina. Pi\u00f9 oltre, sulla spalla di un arco mozzo, vi \u00e8 un monaco ignoto (San Francesco o San Leonardo?) con saio e cappuccio. Di fronte San Nicola (XIV secolo) in abiti vescovili, che benedice con la mano destra e regge il Vangelo con la sinistra. Uscendo dal corridoio si entra in un'aula pi\u00f9 ampia, costituente la navata vera e propria della chiesa di San Giovanni in Monterrone, che termina in un presbiterio sopraelevato; sulla parete di fronte si trovano un affresco che raffigura la testa di Sant'Andrea e frammenti di una Madonna con Bambino nella tipologia iconografica della \"Glykophilousa\", databili anch'essi verso la fine del XII secolo, e due santi ignoti. Sulla parete sinistra, posti in nicchiette decorate, altri due santi, uno dei quali individuato in San Pietro in base alle linee del volto, alla barba ed ai capelli, pur in mancanza delle chiavi, e di lato San Giacomo, risalente al XIII secolo."}
{"id": "2000776", "revid": "110157", "url": "https://it.wikipedia.org/wiki?curid=2000776", "title": "1. Deild 2003", "text": "L'edizione 2003 della \"1. deild\" \u00e8 iniziata il 16 maggio 2003 e s'\u00e8 conclusa il 4 ottobre 2003."}
{"id": "2000782", "revid": "767487", "url": "https://it.wikipedia.org/wiki?curid=2000782", "title": "James Cotton (musicista)", "text": "Nato a Tunica, Mississippi, apprende giovanissimo l'uso dell'armonica a bocca, dove ha come maestro \"Sonny Boy Williamson II\". Dopo alcune tourn\u00e9e con Williamson stesso si esibisce nell'Arkansas dove si accompagna con Howlin' Wolf.\nNel 1952 forma il suo primo gruppo e nel 1954, trasferitosi a Chicago, rimpiazza Little Walter e Junior Wells nella band di Muddy Waters, e da questo connubio che durer\u00e0 11 anni, trarr\u00e0 gli stimoli che gli permetteranno finalmente di dare al proprio strumento una dimensione personale. Nel 1966 form\u00f2 una propria Blues Band, in cui spicca il chitarrista Luther Tucker ed effettua lunghe tourn\u00e9e attraverso gli Stati Uniti d'America.\nDurante gli anni settanta/ottanta amplia il classico organico inserendo una sezione fiati approdando ad una musica pi\u00f9 funky. James Cotton viene considerato il migliore armonicista blues in attivit\u00e0, entertainer oltre che strumentalista e vocalista.\nVincitore dei Grammy Awards (gli Oscar della Musica) per quanto riguarda il blues sia come compositore, strumentista che show man. Ha partecipato pi\u00f9 volte ai pi\u00f9 grandi Festival Blues sia americani ma che europei, dove \u00e8 stato invitato come star ai festival estivi. La sua discografia comprende una ventina di dischi come solista e pi\u00f9 di 50 partecipazioni come ospite di altri interpreti. Tra gli altri Muddy Waters e Johnny Winter."}
{"id": "2000788", "revid": "21880", "url": "https://it.wikipedia.org/wiki?curid=2000788", "title": "Riserva regionale di San Giuliano", "text": ""}
{"id": "2000792", "revid": "599013", "url": "https://it.wikipedia.org/wiki?curid=2000792", "title": "Jaime Ordiales", "text": "Carriera.\nClub.\nInizia nel di Aguascalientes, e si trasferisce al Cruz Azul dove gioca fino al 1989. Nel 1992 passa dal Chivas Guadalajara al Puebla, militandovi fino al 1993, anno nel quale passa ai Tecos de la UAG. Nel 1995 si trasferisce al Club Le\u00f3n. Nel 2003 si ritira nel Pachuca.\nNazionale.\nCon la nazionale di calcio messicana ha giocato tra il 1991 e il 1998 partecipando al ."}
{"id": "2000797", "revid": "729019", "url": "https://it.wikipedia.org/wiki?curid=2000797", "title": "Tupolev Tu-2000", "text": "Il Tupolev Tu-2000 era un bombardiere ipersonico, realizzato in risposta all'americano Rockwell X-30. Sviluppato in Unione Sovietica a partire dal 1986, fu abbandonato nel 1992, quando l'unico prototipo in costruzione era lontano dal completamento.\nIl programma.\nIl requisito per un bombardiere capace di altissime velocit\u00e0 venne emesso dal governo sovietico il 27 gennaio 1986, in risposta al programma americano relativo all'X-30. L'ordine per lo sviluppo di un mezzo di questo tipo fu ribadito il 19 luglio successivo.\nCirca un mese dopo, il 1\u00ba settembre, furono emesse le specifiche tecniche per un MVKS, ovvero uno spazioplano a singolo stadio riutilizzabile. Scopo dell'MVKS era:\nIn risposta a tale requisito, furono tre gli uffici tecnici sovietici a presentare delle proposte:\nIl progetto che venne effettivamente portato avanti pare che fu quello della Tupolev.\nSviluppo e tecnica.\nL'ufficio tecnico Tupolev inizi\u00f2 a lavorare allo spazioplano a partire dal 30 marzo 1986. La sfida era notevole, visto che le tecnologie necessarie per un mezzo di questo tipo erano (e sono tuttora) molto avanzate, ed in gran parte da sviluppare.\nLa Tupolev decise di progettare tre versioni del Tu-2000, visto che con un solo modello non sarebbe stato possibile soddisfare sia le esigenze civili, sia quelle militari, sia quelle legate alla sperimentazione tecnologica.\nTu-2000A.\nLa versione Tu-2000A era quella relativa al banco prova volante per lo sviluppo delle sofisticate tecnologie richieste dal progetto. Le caratteristiche tecniche sono riportate in tabella. Fu l'unico tra le varie versioni del quale venne iniziata la costruzione. In dettaglio, quando il programma venne cancellato, erano state costruite solo poche sezioni in lega di nickel dell'ala, elementi della fusoliera, i serbatoi criogenici per il carburante e pochissime parti del motore.\nPer svolgere l'attivit\u00e0 sperimentale necessaria per la messa a punto del sistema propulsivo, era anche stato modificato un Tupolev Tu-154 (la nuova versione era nota come Tu-155). L'aereo svolse attivit\u00e0 di volo dal 1988 al 1992, ed utilizz\u00f2 come carburante prima l'idrogeno, poi gas naturale liquefatto. Le tecnologie criogeniche vennero utilizzate per lo stoccaggio del combustibile. Un'ulteriore versione dell'aereo, nota come Tu-156, rimase sulla carta.\nTuttavia, lo sviluppo del sistema propulsivo (uno statoreattore ATR a ciclo variabile, azionato da metano o idrogeno) stava incontrando difficolt\u00e0 enormi, a causa della mancanza di supercomputer.\nTu-2000B.\nIl Tu-2000B avrebbe dovuto essere la versione da bombardamento ipersonico, che rimase interamente sulla carta. Le dimensioni previste erano notevoli: 100 metri di lunghezza e 40,7 di apertura alare, con un peso compreso tra le 350 (al decollo) e le 200 (a vuoto) tonnellate. Il raggio d'azione era stimato in 10.000\u00a0km, mentre l'altitudine massima doveva raggiungere i 30.000 metri. La propulsione avrebbe dovuto essere costituita da sei motori ad idrogeno liquido, che avrebbero dovuto spingere l'aeromobile a Mach 6. Non si hanno notizie del carico bellico preventivato.\nTu-2000 vettore spaziale.\nTale versione avrebbe dovuto costituire un modo pi\u00f9 economico ed efficace per portare carichi nelle orbite basse dello spazio (fino a 200\u00a0km). Il peso al lancio era di 260 tonnellate, con un carico pagante compreso tra le 8 e le 10 tonnellate. La velocit\u00e0 orbitale avrebbe dovuto essere di Mach 25. La propulsione prevista consisteva in otto statoreattori ATR, assistiti da uno statoreattore oppure da un motore a razzo.\nI progetti Energia e Yakovlev.\nI progetti presentati da Yakovlev ed Energia furono apparentemente abbandonati a favore di quello Tupolev.\nL'Energia present\u00f2 il VKS, un aereo-razzo propulso da statoreattori ATR. Il peso al decollo previsto avrebbe dovuto raggiungere le 700 tonnellate, con una lunghezza di 71 metri ed un'apertura alare di 42 metri. L'altezza del mezzo era stimata di 10 metri. Il carico pagante era previsto essere di 25 tonnellate, che poteva essere inviato a 200\u00a0km di altezza. Non si hanno notizie sugli sviluppi successivi al 1986, ma comunque fu tutto abbandonato entro il 1992 .\nLa Yakovlev present\u00f2 invece lo Yakovlev MVKS, del quale per\u00f2 non si hanno informazioni .\nLa cancellazione del programma.\nIl programma venne cancellato nel 1992, in seguito alla dissoluzione dell'Unione Sovietica ed alla relativa crisi economica. Tuttavia, occorre considerare che anche il programma statunitense (il gi\u00e0 citato Rockwell X-30) venne cancellato nello stesso periodo a causa delle enormi difficolt\u00e0 tecnologiche e dei costi insostenibili."}
{"id": "2000799", "revid": "115549", "url": "https://it.wikipedia.org/wiki?curid=2000799", "title": "Campionato di calcio spagnolo", "text": ""}
{"id": "2000805", "revid": "38120", "url": "https://it.wikipedia.org/wiki?curid=2000805", "title": "Canoa/Kayak", "text": ""}
{"id": "2000807", "revid": "599013", "url": "https://it.wikipedia.org/wiki?curid=2000807", "title": "Will Solomon", "text": "Carriera.\nSi dichiara eleggibile al Draft 2001, dopo il suo primo anno a Clemson, venendo scelto dai Vancouver Grizzlies al secondo giro con la scelta numero 32. Con i Grizziles gioca la sua prima stagione in NBA.\nFinito l'anno da rookie in NBA decide di sbarcare in Europa, firmando per i greci del Aris Salonicco, vincendo la FIBA Europe Champions Cup.\nNella stagione 2003-04 firma in Israele con l'Hapoel Gerusalemme, con i quali vince la ULEB Cup"}
{"id": "2000818", "revid": "125883700", "url": "https://it.wikipedia.org/wiki?curid=2000818", "title": "Gian Maria Madella", "text": "Ha iniziato negli anni Settanta al quotidiano \"l'Unit\u00e0\", occupandosi di cronaca e sport. Successivamente ha lavorato alla \"Gazzetta dello Sport\", al settimanale \"Oggi\" ed \u00e8 stato direttore editoriale dello Studio Diagonale, il laboratorio di design e grafica fondato da Luigi Testori. Dopo aver diretto il femminile \"Moda\" di Willy Molco, Madella \u00e8 entrato come direttore editoriale nel Gruppo Futura.\nHa importato in Italia, lanciato e diretto riviste straniere, come l'inglese \"Maxim\" e la francese \"20Ans\" (per il Gruppo Futura), la spagnola \"Sport Life\" (per Edizioni Master), le statunitensi \"Men's Health\" (per Mondadori-Rodale) e \"Outside\" (per Play Media Company)\nNel 2007 \u00e8 stato direttore editoriale per l'area Life Style della casa editrice romana Play Media Company e nel 2008 ha contribuito al ritorno in Italia di \"Playboy\". Dal 2009 \u00e8 consulente di case editrici e dal 2015 \u00e8 stato direttore editoriale dei mensili Dimensione Benessere, Bio, Bio a Tavola e DB In Cucina pubblicati da Jaguar Publishing.\nHa pubblicato una decina di libri, tra cui le biografie di Marilyn Monroe, Ingrid Bergman, Gandhi e John Rockfeller e - insieme con Tessa Gelisio - \u00e8 autore di una fortunata collana pratica dedicata al Risparmio per RTI-Five Store. Sempre per Five Store ha pubblicato \"Le storie di Melaverde,\" raccogliendo, in collaborazione con la fortunata trasmissione presentata da Edoardo Raspelli e Ellen Hidding, il meglio dell'eccellenza agro-alimentare italiana, dei suoi prodotti tipici e dei suoi piatti della tradizione. Appassionato di equitazione, ha realizzato con l'illustratrice Daniela Piolini un volume per ragazzi, \"Equistelle,\" dedicato ai cavalli pi\u00f9 famosi della storia, della letteratura e della mitologia."}
{"id": "2000820", "revid": "302644", "url": "https://it.wikipedia.org/wiki?curid=2000820", "title": "Jessie White Mario", "text": ""}
{"id": "2000824", "revid": "118502611", "url": "https://it.wikipedia.org/wiki?curid=2000824", "title": "Sollevamento pesi ai Giochi della XXIX Olimpiade - 69 kg maschile", "text": "Il concorso del Sollevamento pesi ai Giochi della XXIX Olimpiade, categoria 69 kg maschile si \u00e8 svolto l'11 e 12 agosto 2008 presso il Beihang University Gymnasium.\nLa competizione \u00e8 stata vinta dal sollevaore cinese Liao Hui. Il francese Venceslas Dabaya-Tientcheu ha concluso al secondo posto, guadagnando la medaglia d'argento. Il bronzo \u00e8 stato assegnato al cubano Yordanis Borrero, dopo che la classifica \u00e8 stata rivista a seguito della squalifica dell'armeno Tigran Gevorg Martirosyan, risultato positivo ad un controllo antidoping effettuato nel 2016 su un campione biologico prelevato durante le competizioni olimpiche. Le rianalisi, infatti, hanno rilevato come Tigran Gevorg Martirosyan avesse fatto uso di sostanze proibite dal regolamento come, stanozolol e turinabol.\nIl Comitato Olimpico Internazionale (CIO), sempre nel 2016, ha squalificato anche l'atleta moldavo Alexandru Dudoglo anche lui risultato positivo ad un test atidoping che ha accertato l'assunzione di sostanze proibite. Per tale ragione il suo risultato, il nono posto in classifica, \u00e8 stato cancellato."}
{"id": "2000830", "revid": "155634", "url": "https://it.wikipedia.org/wiki?curid=2000830", "title": "Taekwondo ai Giochi della XXIX Olimpiade - +80 kg maschile", "text": "Il torneo di Taekwondo per la categoria +80\u00a0kg maschile delle Olimpiadi di Pechino 2008 si sono svolti il 23 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atleti.\nGli ottavi di finale si son svolti alle 11:00 (), i quarti alle 16:00, le semifinali alle 17:30, le gare di ripescaggio alle 18.30, le finali per il bronzo alle 19.00 e la finale per l'oro alle 20:30.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semimfinali e gli atleti che hanno perso nei turni eliminatori contro i due finalisti. Si svolge un primo incontro di ripescaggio in cui si affrontano i due atleti che hanno perso contro i finalisti, e il vincente andr\u00e0 ad affrontare il perdente della semifinale dalla parte opposta del tabellone per vincere la medaglia di bronzo."}
{"id": "2000831", "revid": "146092", "url": "https://it.wikipedia.org/wiki?curid=2000831", "title": "Palazzo Caracciolo di Melissano", "text": "Il Palazzo Caracciolo di Melissano \u00e8 un palazzo monumentale di Napoli ubicato sulla collinetta di San Potito.\nL'edificio \u00e8 di fondazione settecentesca e presenta analogie con altre fabbriche civili dell'epoca progettate da Luca Vecchione; da ci\u00f2 \u00e8 possibile attribuire il palazzo al medesimo architetto, che peraltro fu particolarmente attivo tra la Sanit\u00e0 e la Costigliola.\nIl palazzo \u00e8 disposto su tre piani pi\u00f9 mezzanino e botteghe; presenta anche un esiguo cortile centrale. Le finestre sono impreziosite con decorazioni organiche e timpani triangolari e convessi che si alternano, mentre il portale in piperno \u00e8 composto da un semplice arco a tutto sesto con lesene ioniche, derivato dal portale secentesco di palazzo Terralavoro.\nAttualmente \u00e8 un vasto condominio in mediocri condizioni conservative."}
{"id": "2000837", "revid": "155634", "url": "https://it.wikipedia.org/wiki?curid=2000837", "title": "Judo ai Giochi della XXIX Olimpiade - 100 kg maschile", "text": "La Categoria 100 kg \u00e8 stata la sesta categoria di peso alle Olimpiadi di Pechino 2008. Hanno partecipato 32 atleti.\nLe gare si sono svolte il 14 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2000839", "revid": "149485", "url": "https://it.wikipedia.org/wiki?curid=2000839", "title": "Lotta libera ai Giochi della XXIX Olimpiade - 96 kg maschile", "text": "La Categoria 96 kg \u00e8 stata la sesta categoria di peso alle Olimpiadi di Pechino 2008. Hanno partecipato 19 atleti.\nLe gare si sono svolte il 22 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2000841", "revid": "88740", "url": "https://it.wikipedia.org/wiki?curid=2000841", "title": "Kohl", "text": ""}
{"id": "2000844", "revid": "729019", "url": "https://it.wikipedia.org/wiki?curid=2000844", "title": "Mack Rides", "text": "La MACK Rides GmbH &amp; Co \u00e8 un'azienda tedesca con sede a Waldkirch in Germania che si occupa della progettazione e della costruzione di attrazioni per i parchi di divertimento. L'azienda fu fondata da Paul Mack ed \u00e8 tuttora controllata dai suoi eredi.\nStoria.\nNel 1780 Paul Mack inizia la sua carriera come artigiano e costruttore di carrozze; un secolo dopo l'azienda ha cominciato a produrre caravan per il circo o per showman.\nIl primo vero e proprio sviluppo di una montagna russa risale al 1920 e un anno dopo viene prodotto il primo coaster in legno della Mack. Nel corso degli anni cinquanta il mercato dei roller coaster inizia ad esportare negli USA diventando il settore principale dell'azienda.\nNel 1975 apre l'Europa Park di Rust, fondato da Franz e Roland Mack, che presenta subito una vasta gamma di attrazioni della ditta di famiglia e sar\u00e0 poi la base di lancio per esperimenti futuri di nuovi concetti ingegneristici dell'azienda.\nModelli prodotti.\nCoasters.\nQuesto particolare ottovolante \u00e8 una delle maggiori prodotti della ditta Mack. Grazie alla forma particolare del carrello e dei binari ogni tracciato pu\u00f2 essere personalizzato con diversi simpatici effetti come girare a 360\u00b0 oppure l'effetto ascensore e una delle ultime \u00e8 il contatto con l'acqua.\nUn vero e proprio percorso di Bob dove il carrello non \u00e8 affrancato a nessun binario e quindi completamente libero di seguire il tracciato e le sue curve. Un esempio \u00e8 lo \"Bobsleigh Swiss\" nell'area Svizzera dell'Europa Park\nIl Gravity Coaster \u00e8 un ottovolante capace di raggiungere velocit\u00e0 elevate e altezze non indifferenti. Come caratteristica tipica della ditta Mack anche questo coaster pu\u00f2 far ruotare i propri carrelli in modo controllato o anche incontrollato facendo affrontare agli ospiti dei tratti all'indietro. Un esempio importante \u00e8 l\u2019\"Euro Mir\" di Europa Park.\nAltri modelli\nWater Rides.\nAttrazione d'acqua caratterizzata da un'elevata altezza di caduta e da un forte impatto con l'acqua. La Mack ha arricchito questi tracciati con la possibilit\u00e0 di installare lift verticali e piattaforme girevoli. Esempio: \"Atlantica\" sempre dell'Europa Park\nUn'altra grande invenzione Mack che per il momento rimane l'unica azienda al mondo a disporre di questo prodotto. L'attrazione \"Poseidon\" dell'Europa Park \u00e8 un esempio di Water Coaster.\nAltri modelli\nDark Rides.\nRealizzato anche da altre aziende il cinema 4d permette allo spettatore di visualizzare brevi cortometraggi appositamente creati in quattro dimensioni.\nLa Mack ha anche inventato le prime \"Dark Ride\" interattive come \"Atlantis\" all'Europa Park o \"Reset\" del parco italiano di Mirabilandia.\nOltre alle tipologie elencate la Mack Rides dispone anche di attrazioni per il trasporto di persone come la Monorotaia e di attrazioni in stile Luna Park.\nConcorrenza.\nLe principali ditte nel settore del divertimento sono la Bolliger &amp; Mabillard in Svizzera e la Intamin, sempre svizzera. Un altro concorrente \u00e8 la Vekoma, con sede nei Paesi Bassi."}
{"id": "2000852", "revid": "2057018", "url": "https://it.wikipedia.org/wiki?curid=2000852", "title": "Nogometni Klub Bonifika Izola", "text": "Il Nogometni Klub Bonifika Izola, noto anche come Bonifika Izola, \u00e8 stata una squadra di calcio di Isola d'Istria, in Slovenia. \nIl club \u00e8 stato fondato nel 2004 dalla fusione tra il secondo club di Capodistria, il SC Bonifika, e lo storico club di Isola, il MNK Izola.\nDopo alcune buone stagioni nella 2. SNL, la seconda lega slovena, in cui ha sfiorato per ben due volte la promozione nella Prva Liga, perdendo lo spareggio con la penultima della prima divisione, il sodalizio ha preferito spostarsi da Capodistria nella vicina Isola, fondendosi col club locale.\nCon la ripresa del campionato 2008-09 in primavera, il club si \u00e8 spostato a Sesana, ma si \u00e8 ritirato dal campionato dopo solo un incontro."}
{"id": "2000853", "revid": "767487", "url": "https://it.wikipedia.org/wiki?curid=2000853", "title": "Sympathetic Sounds of Detroit", "text": "Sympathetic Sounds of Detroit \u00e8 una compilation di gruppi musicali di Detroit realizzata nel 2001, preparata da Jack White dei The White Stripes. Il disco \u00e8 stato registrato a casa di Jack White."}
{"id": "2000871", "revid": "986213", "url": "https://it.wikipedia.org/wiki?curid=2000871", "title": "Victoire Armande Jos\u00e8phe de Rohan-Soubise", "text": "Fu \"Signora di Clisson\" per proprio diritto.\nBiografia.\nInfanzia.\nVictoire Armande Jos\u00e8phe de Rohan era la seconda figlia femmina di Charles de Rohan, principe di Soubise. I Principi di Soubise erano un ramo cadetto del Casato di Rohan. Sua madre era la Principessa Anna Teresa di Savoia, una figlia di Vittorio Amedeo, principe di Carignano. Sua madre era anche una cugina di primo grado di Luigi XV attraverso una linea illegittima. Aveva una sorellastra maggiore, Carlotta, che spos\u00f2 nel 1753 Louis Joseph de Bourbon, \"prince de Cond\u00e9\". In quanto \"Princesse de Cond\u00e9\", Carlotta era \"Princesse du sang\" scavalc\u00f2 di granlunga di rango la giovane sorellastra.\nPoich\u00e9 il Casato di Rohan rivendicavano di discendere dai medievali Duchi di Bretagna, i suoi membri, a corte, erano trattati da \"Princes \u00e9trangers\" con l'appellativo di \"Altezza\".\nMatrimonio.\nAll'et\u00e0 di diciassette anni, Victoire spos\u00f2 suo cugino, Henri Louis de Rohan, principe di Gu\u00e9m\u00e9n\u00e9, che all'epoca aveva quindici anni. Egli era un membro del Casato di Rohan, del ramo dei Principi di Gu\u00e9m\u00e9n\u00e9. Era un lontano cugino del cardinale de Rohan, che era caduto in disgrazia nel famoso Affare della collana di diamanti coinvolgendo Maria Antonietta, e del marchese de Launay, l'ultimo governatore reale della Bastiglia.\nHenri Louis divenne il Gran Ciambellano di Francia. La coppia ebbe cinque figli.\nMadame de Gu\u00e9m\u00e9n\u00e9.\nIn seguito alla morte di suo padre nel 1788, il Duca eredit\u00f2 il titolo di \"Prince de Gu\u00e9m\u00e9n\u00e9\". Successivamente, Victoire fu nota a corte come \"Madame de Gu\u00e9m\u00e9n\u00e9\". Lei e la sua famiglia vissero sontuosamente a Parigi all\"'H\u00f4tel de Rohan-Gu\u00e9m\u00e9n\u00e9\", situato nella famosa Place des Vosges. Vivevano al numero 6. La coppia dovette vedere la propriet\u00e0 nel 1797 al fine di pagare un debito enorme di 33 milioni di livres.\nGovernante dei figli di Francia.\nNel 1775, Marie Louise de Lorraine, \"comtesse de Marsan\" (1720\u20131803) si dimise dall'incarico di \"Governante dei figli di Francia\" in favore di Victoire, che era sua nipote. Dal 1778 al 1782, Victoire fu responsabile della casa della figlia maggiore di Luigi XVI, Maria Teresa di Francia, nota a corte come \"Madame Royale\". In questo ruolo, era responsabile di uno staff di oltre un centinaio di cortigiani e servitori.\nAllontanamento dalla Corte.\nNel 1782, Victoire fu costretta a dimettersi dal suo incarico a causa di un scandalo creato dal debito crescente di suo marito, un debito che alla fine port\u00f2 alla vendita del H\u00f4tel de Rohan-Gu\u00e9men\u00e9 dopo lo scoppio della rivoluzione francese. Victoire e suo marito proseguirono in varie relazione con altri.\nCrisi matrimoniale.\nDivent\u00f2 l'amante di Augustin Gabriel de Franquetot de Coigny, \"comte de Coigny\" (1740-1817), il padre di uno dei suo creditori, Aim\u00e9e de Franquetot de Coigny, \"duchesse de Fleury\" (1769-1820). Madame de Fleury ispir\u00f2 il famoso poeta Andr\u00e9 Ch\u00e9nier. Il \"Principe de Gu\u00e9m\u00e9n\u00e9\" nel frattempo ebbe una relazione con un'amica intima di Victoire, Th\u00e9r\u00e8se Lucy de Dillon, \"comtesse de Dillon\", (1751-1782), prima moglie di Arthur Dillon.\nUltimi anni.\nAlla morte del padre, il marito divenne l'erede legale al titolo di \"Principe di Soubise\".\nVictoire e suo marito vissero per vedere la rivoluzione francese, fuggendo in seguito in Austria. Si stabilirono infine in Boemia. Vissero al Castello di Sychrov, e fu qui che la famiglia Rohan ha vissuto per 125 anni.\nMorte.\nVictoire mor\u00ec a Parigi nel settembre 1807, all'et\u00e0 di sessantatr\u00e9 anni, essendo sopravvissuta di gran lunga alla sorellastra Carlotta, che era morta nel 1760. Suo marito, il Principe, le sopravvisse di due anni.\nDiscendenza.\nVictoire e Henri Louis de Rohan ebbero:"}
{"id": "2000873", "revid": "156341", "url": "https://it.wikipedia.org/wiki?curid=2000873", "title": "Barzetti Senigallia", "text": ""}
{"id": "2000876", "revid": "122051692", "url": "https://it.wikipedia.org/wiki?curid=2000876", "title": "Mutismo", "text": "Il mutismo \u00e8 la condizione che non permette all'essere umano e animale di comunicare per mezzo della voce e della parola. \nSpesso la condizione di difficolt\u00e0 all'utilizzo della parola vocale, e non il mutismo, si associa, per ovvie ragioni, alla sordit\u00e0. Tale fenomeno viene erroneamente chiamato sordomutismo, che invece \u00e8 la condizione di chi \u00e8 contemporaneamente affetto da\u00a0sordit\u00e0\u00a0e\u00a0mutismo.\nNella maggior parte dei casi il mutismo \u00e8 la conseguenza di traumi (che possono essere di qualsiasi tipo, ad esempio ma non solo per danni all'Area di Broca) contratti in et\u00e0 giovanile e adolescenziale e meno frequentemente in quella adulta.\nMutismo \"acquisito\".\nIl mutismo si pu\u00f2 inoltre contrarre per il semplice fatto che una persona soprattutto taciturna e/o isolata si possa ridurre a parlare sempre meno, pur dipendendo dai casi riscontrati. Tale evenienza pu\u00f2 accadere principalmente a soggetti gi\u00e0 affetti da sordit\u00e0, che, abituati a comunicare con la lingua dei segni perdono pian piano la parola, oppure a soggetti molto giovani che non parlando perdono la capacit\u00e0 di riprodurre i suoni, il che porta in entrambi i casi all'incapacit\u00e0 di produrre suoni completi che si riducono a gutturali e perci\u00f2 praticamente incomprensibili.\nMutismo psicogeno.\nIl mutismo psicogeno si manifesta in assenza di discorsi reciproci e spontanei con un'abilit\u00e0 sicura di parlare e comprendere il discorso rivolto al paziente. Questa sindrome pu\u00f2 essere osservata nel quadro dei disturbi di conversione. Un'altra forma di mutismo nevrotico nei bambini \u00e8 un mutismo elettivo (selettivo, emergente quando si comunica con una sola persona).\nMutismo selettivo.\nIl mutismo selettivo \u00e8 un disturbo d'ansia dell'infanzia, della fanciullezza e dell'adolescenza riconosciuto dal DSM-IV (quarta versione del Diagnostic and Statistical Manual of Mental Disorders) e caratterizzato da una persistente incapacit\u00e0 di parlare in certi contesti (per esempio all'asilo o a scuola) nonostante la capacit\u00e0 di parlare in altri contesti sia preservata (per esempio a casa con i genitori). In alcuni casi pi\u00f9 gravi il mutismo persiste anche nell'ambiente familiare anche se questi casi sono rari.\nEsistono molti centri di diagnosi. Colpisce maggiormente le bambine e si manifesta in genere al momento dell'ingresso alla scuola dell'infanzia o a quella primaria."}
{"id": "2000877", "revid": "19207128", "url": "https://it.wikipedia.org/wiki?curid=2000877", "title": "Windows 4.0", "text": ""}
{"id": "2000879", "revid": "3082", "url": "https://it.wikipedia.org/wiki?curid=2000879", "title": "Marco Stazio Prisco", "text": ""}
{"id": "2000889", "revid": "44939", "url": "https://it.wikipedia.org/wiki?curid=2000889", "title": "Tecnomasio Italiano-Brown-Boveri", "text": ""}
{"id": "2000892", "revid": "729019", "url": "https://it.wikipedia.org/wiki?curid=2000892", "title": "Marconi (metropolitana di Torino)", "text": "Marconi \u00e8 una fermata della metropolitana di Torino, aperta il 6 marzo 2011 in occasione del terzo prolungamento della M1 (ramo da Porta Nuova al Lingotto), situata in largo Marconi, all'angolo tra via Nizza e corso Marconi (gi\u00e0 Valentino)."}
{"id": "2000893", "revid": "968255", "url": "https://it.wikipedia.org/wiki?curid=2000893", "title": "Coana", "text": "Le coane sono cavit\u00e0 nasali posteriori che mettono in comunicazione narici e bocca (pi\u00f9 esattamente mettono in comunicazione le narici e la parte alta della faringe, detta rinofaringe). Il nome deriva dal gr. \u03c7\u03bf\u03ac\u03bd\u03b7 \"imbuto\".\nDisposizione e rapporti.\nIl setto nasale porta alle coane che sono delimitate dal palato molle (in basso) e dal \"torus tubarius\" che porta alla bocca.\nCiascuna delle due coane ha una forma pressoch\u00e9 rettangolare e presenta 4 margini:"}
{"id": "2000895", "revid": "57342", "url": "https://it.wikipedia.org/wiki?curid=2000895", "title": "Giovanni Mantovani", "text": "Professionista dal 1977 al 1988, fu medaglia d'argento ai Campionati del mondo su pista nella corsa a punti nel 1980. Tra le vittorie su strada, due tappe al Giro d'Italia e una Tre Valli Varesine."}
{"id": "2000896", "revid": "2190404", "url": "https://it.wikipedia.org/wiki?curid=2000896", "title": "Eburacum", "text": "Eburacum, o Eboracum, era l'antico nome romano dell'odierna citt\u00e0 di York fondata nel 71 da Quinto Petilio Ceriale, governatore al tempo di Vespasiano. Il nome di \"Eboracum\" si crede derivi dal celtico \"Eborakon\" che probabilmente significava \"posto dell'albero di tasso\". La parola era simile al celtico \"eburos\" (\"efwr\" in gallese, \"iobhar\" in irlandese, \"iorc\" in scozzese, e \"evor\" in bretone), e questa parola \u00e8 alla base del toponimo in molte parti dei paesi europei di lingua celtica: \"Eburobrittium\" (\u00c9vora) in \"Hispania Lusitania\", Ebura in \"Hispania Baetica\", e nei nomi tribali come i Celtiberi Eburanci, o gli Eburoni ed Eburovici della Gallia, poi latinizzato rimpiazzando \"-acon\" con \"-acum\".\nStoria.\nOccupazione di \"Eburacum\" sotto i Flavi.\n\"Eburacum\" venne fondata sotto Vespasiano, impegnato, prima direttamente poi attraverso i suoi emissari, ad estendere verso nord il territorio controllato dall'impero in Britannia, che gi\u00e0 Claudio aveva portato fino al Tamigi.\nNel 71 divenne governatore della Britannia, Quinto Petilio Ceriale, il quale port\u00f2 con s\u00e9, nell'isola, la II \"Adiutrix\", la quarta legione dell'esercito provinciale. Quest'ultimo fu coadiuvato nelle sue azioni militari da Gneo Giulio Agricola, comandante della XX \"Valeria Victrix\". \nIn qualit\u00e0 di governatore, Ceriale condusse una campagna militare contro i Briganti nella Britannia settentrionale ponendo per la prima vota una fortezza legionaria a \"Eboracum\". Nel 74 Ceriale lasci\u00f2 l'incarico e torn\u00f2 a Roma.\nNegli anni successivi i romani conquistarono buona parte dell'isola grazie alle campagne del nuovo governatore, Gneo Giulio Agricola, suocero dello storico Tacito, il quale sottomise gli Ordovici nel 77 e i Caledoni nell'83, nella battaglia del Monte Graupio (nell'odierna Scozia del nord). Agricola utilizz\u00f2 \"Eburacum\" come quartier generale invernale (\"hiberna\"). Poco dopo la vittoria, Agricola fu richiamato in patria e i romani si ritirarono sulla linea del pi\u00f9 difendibile istmo del Forth-Clyde.\nIl II secolo: da Adriano a Settimio Severo.\nNel 105 un'importante invasione dei Pitti, proveniente dalla zona d'Alba, port\u00f2 devastazione in numerosi forti di confine (per esempio a \"Trimontium\", oggi Newstead), tanto che alcuni furono abbandonati. La campagna in Dacia aveva infatti indotto l'imperatore Traiano a ritirare parte delle truppe provinciali, riducendone cos\u00ec gli effettivi; si era dunque rinunciato alla difesa delle nuove conquiste di Domiziano nella Scozia centrale. La frontiera sembra sia stata spostata verso sud fino alla linea dello Stanegate, presso la linea Solway-Tyne. Alcuni reparti ausiliari sarebbero stati inviati nell'isola dalle due Germanie per arginare quest'invasione.\nNel 122 l'imperatore Adriano fece visita quasi certamente alla fortezza legionaria di \"Eburacum\", da dove una strada conduceva a nord fino allo Stanegate (linea di fortificazioni adottata sotto Traiano), lungo il quale fu programmata la costruzione del vallo di Adriano. Adriano aveva portato con s\u00e9 la VI \"Victrix\", per sostituire la IX \"Hispana\" che partiva da \"Eburacum\" per la Germania inferiore e per contribuire alla costruzione delle fortificazioni appena pianificate pi\u00f9 a nord. I rilievi archeologici hanno dimostrato che durante questa prima met\u00e0 del secolo, vi fu una notevole instabilit\u00e0 politica in Scozia, e lo spostamento della frontiera pi\u00f9 a sud sarebbe da collegarsi a questo contesto.\nQuesta frontiera venne spinta verso l'istmo di Forth-Clyde a partire dal regno di Antonino Pio. Nel 142 circa venne costruito il vallo Antonino, pi\u00f9 a nord di quello di Adriano, dopo una nuova serie di campagne militari. \"Eburacum\" rimaneva cos\u00ec nelle retrovie a costituire una riserva strategica dietro i due valli.\nUna quindicina di anni pi\u00f9 tardi, si ebbe una nuova crisi (nel 155-157), quando i Briganti si rivoltarono e costrinsero le armate romane a ritirarsi a sud lungo il pi\u00f9 antico vallo di Adriano. Il confine del vallo di Antonino fu rioccupato un anno pi\u00f9 tardi, ma fu poi abbandonato definitivamente nel 163-164, durante il regno di Marco Aurelio.\nAttorno al 181 il vallo di Adriano sub\u00ec pesanti attacchi da parte dei Pitti ed il governatore o il comandante di frontiera fu ucciso in battaglia, tanto che Dione descrive l'evento come il pi\u00f9 difficile dell'intero regno di Commodo. Il nuovo governatore, Ulpio Marcello, fu inviato quello stesso anno e dovette combattere per tre anni fino a quando, al termine del 184, riusc\u00ec a battere pesantemente le trib\u00f9 ribelli del nord della Scozia ed ottenere la pace. Quest'ultima fu turbata per\u00f2 da un ammutinamento delle sue truppe, che avevano eletto come nuovo governatore un certo Prisco, che rifiut\u00f2 l'incarico. Venne cos\u00ec inviato il futuro imperatore Pertinace, il quale alla fine ottenne la resa dei capi della rivolta e riport\u00f2 l'ordine nelle armate della provincia e nelle fortezze militari, \"Eburacum\" compresa.\nLa guerra civile che segu\u00ec all'assassinio di Commodo, vide Clodio Albino impossessarsi dell'isola insieme alle Gallie. Lo scontro con l'altro pretendente al trono imperiale, Settimio Severo, port\u00f2 Albino nel 196 a sguarnire le frontiere della provincia di Britannia, per recarsi nelle Gallie a combattere. Di conseguenza le genti a nord del vallo compirono incursioni, portando non poche devastazioni nei territori a nord di \"Eburacum\", che riusc\u00ec invece a salvarsi. Albino, infine, soccombette poco dopo alle armate di Settimio Severo, il quale, una volta divenuto imperatore e dopo aver organizzato i confini imperiali in Oriente, nel 197 divise l'antica provincia in \"Inferior\" e \"Superior\". Negli ultimi anni di vita, dalla fine del 208/inizi del 209 al 211, condusse personalmente nuove campagne in Scozia, facendo di \"Eboracum\" il suo quartier generale dove era con i figli Caracalla e Geta e dove mor\u00ec nel 211. A \"Eboracum\" fu dedotta sotto il suo regno o quello del figlio Caracalla una colonia.\nIl III secolo.\nLe popolazioni del nord della Britannia tornarono a creare problemi alla fine del regno di Probo. Il nuovo imperatore, Caro, prima di partire per la campagna contro i Persiani, affid\u00f2 la parte occidentale dell'impero al figlio maggiore, Carino, il quale nel 284 comp\u00ec una campagna oltre il vallo di Adriano, utilizzando molto probabilmente \"Eburacum\" come quartier generale, e riuscendo a battere le popolazioni del nord, riportando ordine in quest'area. In seguito a questi successi gli fu dato l'appellativo di \"Britannicus maximus\".\nUn paio di anni pi\u00f9 tardi, nel 286, un certo Carausio riusc\u00ec ad ottenere l'indipendenza dell'isola dal resto dell'Impero romano (riorganizzato da Diocleziano sulla base di un sistema tetrarchico). Al cesare Costanzo Cloro fu affidato il compito di sedare la rivolta, cosa che avvenne solo undici anni pi\u00f9 tardi, nel 297. Ci\u00f2 determin\u00f2 la successiva suddivisione della Britannia in quattro sotto-province: la \"Maxima Caesariensis\" e la \"Britannia Prima\" (dalla precedente \"Britannia Superior\"), e la \"Flavia Caesariensis\", con capitale Londra, e la \"Britannia Secunda\", con capitale \"Eburacum\", (dalla precedente \"Britannia Inferior\").\nIl IV secolo.\nCostanzo Cloro torn\u00f2 in Britannia nel 306 con l'intento di invadere la parte settentrionale dell'isola nonostante il suo cattivo stato di salute. Poco si sa per\u00f2 di queste sue campagne militari, restandone pochissime testimonianze archeologiche. Sembra per\u00f2 che egli abbia raggiunto le zone pi\u00f9 a nord della Britannia e che abbia vinto una grande battaglia all'inizio dell'estate, prima di tornare a \"Eburacum\", dove mor\u00ec il 25 luglio del 306, e dove il figlio, Costantino I, fu a sua volta proclamato augusto dal generale Croco e dall'esercito di Britannia. La sua elezione era avvenuta secondo un principio dinastico, invece che secondo il sistema di successione tetrarchico creato da Diocleziano.\nDal 350 al 353 la Britannia fu in mano a un nuovo usurpatore, Magnenzio, che era succeduto a Costante I, figlio di Costantino I. Dopo la sconfitta e la morte di Magnenzio nella battaglia di Mons Seleucus del 353, Costanzo II riprese il possesso dell'isola.\nNel corso del IV secolo, anche la Britannia fu soggetta a sempre maggiori attacchi dall'esterno da parte dei Sassoni dall'est e degli Irlandesi da ovest, oltre a Pitti e Scoti da nord. Fu quindi costruita tutta una serie di forti lungo la costa soprattutto orientale (il cosiddetto \"litus Saxonicum\"), per difendere i territori interni da possibili invasioni.\nLe difese tuttavia non si rivelarono sufficienti nel 367, quando un assalto generale di Sassoni, Irlandesi e Attacotti, combinato con una rivolta generale della guarnigione sul vallo di Adriano, devast\u00f2 e prostr\u00f2 la Britannia romana. Nel 369 il padre del futuro imperatore Teodosio I, Flavio Teodosio, fu inviato da Valentiniano I in Britannia e ottenne decisive vittorie contro le bellicose trib\u00f9 della Caledonia. Mostr\u00f2 una grande clemenza, liberando una moltitudine di prigionieri e restituendo gran parte del bottino di guerra ai legittimi proprietari, dopo averne riservata una piccola parte per i suoi soldati. Accolto in trionfo dalla popolazione di Londra, Teodosio, ottenuto dalla corte di Treviri un luogotenente militare e un governatore civile, si impegn\u00f2 per la liberazione dell'isola. Nelle due campagne successive non riusc\u00ec a ottenere una vittoria definitiva sulle popolazioni barbariche, ma riusc\u00ec a cacciarle oltre il vallo di Adriano, recuperando quindi anche la stessa \"Eburacum\", e creando una nuova provincia, la \"Valentia\", in onore del suo imperatore Valentiniano. I panegirici narrano numerose altre imprese di Teodosio, che sarebbe fino alla remota regione della Tule, dove avrebbe inflitto una sonora sconfitta ai Pitti, e che con la sua flotta avrebbe navigato fino all'Oceano Iperboreo, infliggendo una sconfitta navale ai pirati sassoni presso le isole Orcadi.\nFine di Eburacum.\nMolte delle truppe richieste alla provincia di Britannia dopo la devastante sconfitta di Adrianopoli del 378 non fecero pi\u00f9 ritorno nell'isola, iniziando un processo ormai inevitabile di abbandono della provincia romana al suo destino. Le crescenti ondate di invasioni barbariche in Britannia della fine del IV secolo non fecero che peggiorare la situazione ormai precaria. Sembra che la pace nell'area sia stata ristabilita attorno al 399. Comunque, nel 401, altre truppe furono ritirate dall'isola e trasferite in Europa per fronteggiare Alarico.\nLa vita urbana rallent\u00f2 progressivamente a partire dalla met\u00e0 del IV secolo, tant'\u00e8 che la scarsit\u00e0 di monete coniate tra il 378 e il 388 testimonia una combinazione di declino economico dilagante, con una collegata diminuzione del numero di militari e dei problemi ad essi collegati per il pagamento del soldo. Nel 407 le legioni della Britannia acclamarono come imperatore Costantino III, che attravers\u00f2 la Manica ma fu sconfitto dalle truppe del legittimo imperatore d'Occidente Onorio. Non si sa, dopo questo evento, quante truppe romane rimanessero effettivamente in Britannia. Nel 408 un'incursione sassone fu apparentemente respinta dalla popolazione locale e Zosimo narra che sempre i nativi espulsero nel 409 l'amministrazione civile romana (ma Zosimo potrebbe riferirsi alla rivolta dei Bretoni dell'Armorica). Una successiva richiesta di aiuto da parte dei Britanni fu respinta dall'imperatore Onorio nel 410. A questo punto la politica e la giustizia furono prese in mano dalle autorit\u00e0 municipali e piccoli signori della guerra andarono emergendo in tutta la Britannia.\nArcheologia del sito.\nAl momento della sua fondazione \"Eboracum\" era una fortezza legionaria che copriva circa 20,23 ettari di superficie. Le prime costruzioni (dalla palizzata lungo il perimetro esterno, al \"Praetorium\", ai \"Principia\", al \"Valetudinarium\" fino ai baraccamenti) erano fatti di legno, con un terrapieno tutto intorno al grande campo, che per quell'epoca era di dimensioni standard. Questo primo campo fu costruito dalla legio IX Hispana tra il 71 ed il 74. Successivamente furono aggiunte delle merlature di legno, sostituite pi\u00f9 tardi da mura e torri in pietra (attorno al 107/108). Il centro della fortezza legionaria di \"Eburacum\" si trovava appena a nord-ovest della confluenza dei fiumi Fosse e Ouse, che proteggevano quindi l'accampamento legionario lungo i lati sud ed est. L'insediamento civile (\"canabae\") e la successiva colonia crebbero sulla riva sud del fiume Ouse, lungo la strada che conduceva alla fortezza. Sembra infine che rovine della \"Palatini domus\" o residenza imperiale ad \"Eburacum\", siano state trovate sotto la vecchia stazione Yard di York, dove nel 1929 furono rinvenuti i resti di una grande vasca, una delle pi\u00f9 grandi dell'intera Gran Bretagna."}
{"id": "2000898", "revid": "104458", "url": "https://it.wikipedia.org/wiki?curid=2000898", "title": "Saticola", "text": ""}
{"id": "2000900", "revid": "287204", "url": "https://it.wikipedia.org/wiki?curid=2000900", "title": "Prealpi della Chartreuse", "text": "Le Prealpi della Chartreuse sono una sottosezione delle Prealpi di Savoia in Francia. Si trovano per la maggior parte nel dipartimento dell'Is\u00e8re ed in parte in quello della Savoia. Costituiscono la parte pi\u00f9 meridionale delle Prealpi di Savoia, e hanno dato il loro nome al monastero della Grande Chartreuse.\nDelimitazione.\nConfinano:\nRuotando in senso orario i limiti geografici sono: Sella di Chacusard, fiume Is\u00e8re, Grenoble, fiume Is\u00e8re, \"Plaine de Voiron\", \"Colline del Lyonese\", Lago del Bourget, Chamb\u00e9ry, Sella di Chacusard.\nSuddivisione.\nSecondo la SOIUSA si suddividono in due supergruppi, cinque gruppi e dieci sottogruppi:\nPrincipali valichi.\nValichi stradali:\nValichi non stradali:"}
{"id": "2000902", "revid": "599013", "url": "https://it.wikipedia.org/wiki?curid=2000902", "title": "Francisco Gabriel de Anda", "text": "Carriera.\nClub.\nL'inizio di carriera di Gabriel de Anda \u00e8 al Pumas UNAM, dove per\u00f2 non debutta mai; l'esordio avviene con il Correcaminos UAT, dove gioca le stagioni 1993-1994 e 1994-1995. Nel 1995 si trasferisce al Santos Laguna, dove rimane fino al 1998. Dal 2000 al 2005 gioca nel Pachuca, dove gioca 170 partite segnando 20 gol. Si ritira con la maglia del Santos Laguna nel 2007.\nNazionale.\nCon la nazionale di calcio messicana conta 15 presenze con un gol segnato, e ha partecipato come riserva a ."}
{"id": "2000906", "revid": "24443", "url": "https://it.wikipedia.org/wiki?curid=2000906", "title": "Massiccio della Chartreuse", "text": ""}
{"id": "2000912", "revid": "156341", "url": "https://it.wikipedia.org/wiki?curid=2000912", "title": "Rio Casa Mia Palermo", "text": ""}
{"id": "2000913", "revid": "38120", "url": "https://it.wikipedia.org/wiki?curid=2000913", "title": "Atletico Mineiro", "text": ""}
{"id": "2000923", "revid": "1494169", "url": "https://it.wikipedia.org/wiki?curid=2000923", "title": "Chartreuse", "text": ""}
{"id": "2000925", "revid": "1310927", "url": "https://it.wikipedia.org/wiki?curid=2000925", "title": "Rafael Ledesma", "text": ""}
{"id": "2000926", "revid": "38120", "url": "https://it.wikipedia.org/wiki?curid=2000926", "title": "Rafael Pompeo Rodrigues Ledesma", "text": ""}
{"id": "2000927", "revid": "287204", "url": "https://it.wikipedia.org/wiki?curid=2000927", "title": "Rafael Gaucho", "text": ""}
{"id": "2000928", "revid": "38120", "url": "https://it.wikipedia.org/wiki?curid=2000928", "title": "Rafael Ga\u00facho", "text": ""}
{"id": "2000929", "revid": "38120", "url": "https://it.wikipedia.org/wiki?curid=2000929", "title": "Rafael Ga\u00f9cho", "text": ""}
{"id": "2000930", "revid": "19207761", "url": "https://it.wikipedia.org/wiki?curid=2000930", "title": "La Cospirazione", "text": ""}
{"id": "2000932", "revid": "1305772", "url": "https://it.wikipedia.org/wiki?curid=2000932", "title": "Das weisse Licht", "text": "Das weisse Licht (ted. La luce bianca) \u00e8 il primo singolo della band tedesca OOMPH!, estratto dal loro album Plastik. La copertina mostra un'iride azzurro.\nVideo.\nIl video \u00e8 girato in una cittadella dove gli abitanti son stati trasformati in cyborg, ad eccezione di Dero, il quale tenta di scappare dopo aver scoperto la verit\u00e0 grazie ad un incidente con una donna. Alla fine del video si scopre che anche Dero \u00e8 un cyborg."}
{"id": "2000937", "revid": "599013", "url": "https://it.wikipedia.org/wiki?curid=2000937", "title": "Attilio Rota", "text": "Professionista dal 1969 al 1980, vinse un'edizione della Milano-Vignola.\nCarriera.\nPassato professionista nel 1969, ottenne alla Milano-Vignola la sua prima e unica vittoria tra i prof. Nello stesso anno si piazz\u00f2 poi terzo nel Giro di Toscana, dietro a Giorgio Favaro e Ernesto Jotti, e al Giro d'Italia fu quarantunesimo, .\nNelle stagioni successive corse da gregario, ma non mancarono comunque diversi piazzamenti, come il secondo posto nella Sassari-Cagliari del 1970 e il terzo al Gran Premio Industria e Artigianato. Disput\u00f2 undici volte il Giro d'Italia e due volte il Tour de France."}
{"id": "2000938", "revid": "1873140", "url": "https://it.wikipedia.org/wiki?curid=2000938", "title": "Dante (metropolitana di Torino)", "text": "Dante \u00e8 una fermata della metropolitana di Torino, aperta il 6 marzo 2011 in concomitanza con il terzo prolungamento della linea M1 (ramo da Porta Nuova al Lingotto)."}
{"id": "2000941", "revid": "6923", "url": "https://it.wikipedia.org/wiki?curid=2000941", "title": "Windows Odyssey", "text": "Con il nome in codice Odyssey si intende una versione di Microsoft Windows che era in sviluppo da inizio 1999 a inizio 2000 insieme a Windows Neptune.\nStoria.\nL'obiettivo di Odyssey era quello di sviluppare un successore di Windows 2000 destinato all'utenza business. Lo stesso numero di Odyssey, doveva essere sviluppato per una versione pi\u00f9 avanzata di Windows Neptune, parallelamente questi due progetti, fra i pi\u00f9 noti di quel tempo, Microsoft stava producendo un nuovo prodotto con nome in codice Windows 2000 SD che era pensato per essere solo una second edition di Windows 2000, e secondo il programma, andava distribuito alla fine del 2000/inizi 2001 insieme a Odyssey e a Neptune.\nCancellazione.\nContemporaneamente allo sviluppo di Windows Odyssey, Apple annunci\u00f2 la pubblicazione del suo nuovo sistema operativo Mac OS X, dalla grafica evoluta e con funzionalit\u00e0 innovative: Odyssey, che presentrava la stessa grafica di Windows 2000, che a sua volta derivava da quella di Windows 95, non avrebbe potuto competere con la concorrenza.\nPer questi motivi Microsoft decise di cancellare i progetti Windows Odyssey e Windows Neptune verso la fine del 2000 per iniziare a lavorare a Windows Whistler, nuovo progetto che si sarebbe poi evoluto in Windows XP, sistema operativo pubblicato nel 2001."}
{"id": "2000942", "revid": "599013", "url": "https://it.wikipedia.org/wiki?curid=2000942", "title": "Rafael Garc\u00eda", "text": "Ha partecipato al e al , in quest'ultima occasione senza scendere in campo.\nCarriera.\nClub.\nInizia nei Pumas UNAM, dove gioca dal 1992 al 1998. Nel 1998 si trasferisce al Club Deportivo Toluca, dove gioca 200 partite, diventando uno degli elementi pi\u00f9 importanti della squadra. Nel 2004 passa al Cruz Azul, e dall 2007 \u00e8 al Veracruz.\nNazionale.\nCon la nazionale di calcio messicana conta 52 presenze con tre gol segnati, e ha partecipato a e come riserva a ."}
{"id": "2000943", "revid": "1457847", "url": "https://it.wikipedia.org/wiki?curid=2000943", "title": "Olimpiadi degli scacchi del 2002", "text": "Le Olimpiadi degli scacchi del 2002 furono la 35\u00aa edizione della competizione organizzata dalla FIDE. Si tennero a Bled, in Slovenia, dal 25 ottobre all'11 novembre. Comprendevano un torneo \"open\" e uno femminile, entrambi giocati con il sistema svizzero su 14 turni.\nTorneo open.\n135 squadre di al pi\u00f9 sei giocatori (quattro titolari e due riserve) parteciparono al torneo \"open\", per un totale di 802 giocatori, pi\u00f9 della met\u00e0 dei quali in possesso di un titolo FIDE.\nDopo che Cuba fu prima nei turni iniziali, la Russia prese la testa della classifica al sesto turno battendo la Bosnia ed Erzegovina per 3,5-1,5, con un punto e mezzo di vantaggio sulla Romania, seconda, L'Ungheria guadagn\u00f2 la seconda posizione all'ottavo turno, battendo i russi 2,5-1,5 al nono e portandosi a solo mezzo punto di distanza. Due vittorie contro la Cina (che si era sollevata fino al terzo posto) e contro la Germania riportando la Russia a due punti di vantaggio, che mantennero fino al penultimo turno, vincendo il torneo davanti all'Ungheria. Il terzo posto fu invece combattuto tra i cinesi, la Georgia e l'Armenia, e fu infine conquistato da quest'ultima con una vittoria per 3-1 sui georgiani all'ultimo turno.\nTorneo femminile.\nAl torneo femminile parteciparono 90 squadre, di cui tre slovene, composte da al pi\u00f9 quattro giocatrici (tre titolari ed una riserva), per un totale di 364 giocatrici.\nNei primi turni la testa della classifica fu tenuta dalla Georgia, che arriv\u00f2 ad avere anche due punti di vantaggio sulla seconda classificata. Il secondo posto fu conteso dagli Stati Uniti e dalla Cina. All'undicesimo turno le georgiane persero 0,5-2,5 con la Polonia, perdendo anche nei due turni successivi con Vietnam e Bulgaria, scivolando al terzo posto superate dalle cinesi e dalla Russia, con le prime in vantaggio di mezzo punto prima dell'ultimo turno. Entrambe le squadre vinsero per 2,5-0,5, consentendo alle cinesi di vincere l'oro, mentre la Georgia, subendo un'altra sconfitta, scivol\u00f2 al quarto posto, superata dalla Polonia.\nTitolo assoluto.\nIl \"trofeo Nona Gaprindashvili\" viene assegnato alla nazione con la miglior media di piazzamento tra il torneo \"open\" ed il torneo femminile.\nPartecipanti.\nParteciparono ad entrambi i tornei:\nParteciparono al solo torneo \"open\":"}
{"id": "2000947", "revid": "1543377", "url": "https://it.wikipedia.org/wiki?curid=2000947", "title": "Gran Premio del Belgio 1954", "text": "Il Gran Premio del Belgio 1954 fu la terza gara della stagione 1954 del Campionato mondiale di Formula 1, disputata il 20 giugno sul Circuito di Spa-Francorchamps.\nLa manifestazione fu vinta da Juan Manuel Fangio alla sua ultima gara dell'anno con la Maserati prima del passaggio alla Mercedes. Al secondo e terzo posto rispettivamente Maurice Trintignant su Ferrari e Stirling Moss su Maserati.\nNino Farina dopo aver battagliato tutta la gara con Fangio guidando con un braccio rotto \u00e8 costretto al ritiro per problemi tecnici.\nLo svizzero Toulo de Graffenried prese parte all'evento con una Maserati A6GCM dotata di camera car per il film \"The Racers\"."}
{"id": "2000948", "revid": "123912172", "url": "https://it.wikipedia.org/wiki?curid=2000948", "title": "Emma Pezzedi", "text": "Biografia.\nSlalomista pura (anche se a volte partecipava a gare di slalom gigante) originaria di Corvara in Badia e attiva dal dicembre del 1997, la Pezzedi esord\u00ec in Coppa Europa il 7 dicembre 1999 a Haute-Nendaz (16\u00aa) e in Coppa del Mondo il 12 dicembre successivo a Sestriere, senza completare la prova. In quella stagione 1999-2000 conquist\u00f2 tutti i suoi 4 podi in in Coppa Europa, tre vittorie (la prima l'11 dicembre a Limone Piemonte, l'ultima l'11 febbraio ad Abetone) e un 3\u00ba posto (il 15 marzo a See), e si impose nella classifica di slalom speciale; sempre nel 2000 ai Mondiali juniores del Qu\u00e9bec conquist\u00f2 la medaglia di bronzo, venendo preceduta dalla svedese Anja P\u00e4rson e dalla canadese Emily Brydon.\nL'anno successivo vinse un'altra medaglia di bronzo ai Mondiali juniores di Verbier; nel prosieguo della sua carriera in Coppa del Mondo, , ottenne solo due piazzamenti nelle prime trenta (22\u00ba posto il miglior piazzamento, a Garmisch-Partenkirchen il 18 febbraio 2001) e prese per l'ultima volta il via il 12 dicembre 2004 ad Altenmarkt-Zauchensee, senza completare la prova. La sua ultima gara in carriera fu uno slalom speciale FIS disputato il 21 dicembre 2006 a Cadipietra; da allora non partecip\u00f2 pi\u00f9 a gare ufficiali . Non prese parte a rassegne olimpiche o iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2000950", "revid": "6923", "url": "https://it.wikipedia.org/wiki?curid=2000950", "title": "Isole Babar", "text": "Le Isole Babar (indonesiano: \"Kepulauan Babar\") sono localizzate nell'arcipelago delle Molucche meridionali e appartengono amministrativamente alla provincia indonesiana di Maluku.\nLe isole prendono il loro nome da Babar, la pi\u00f9 estesa di esse, che \u00e8 larga circa 20 miglia e lunga 60 miglia. L'isola di Babar ha un'elevazione massima di circa 750 metri e il monte \u00e8 coperto sparsamente da una foresta pluviale tropicale di montagna.\nClima.\nDa dicembre ad aprile la pioggia \u00e8 cos\u00ec abbondante che si possono coltivare il mais, il platano, la banana, la manioca e il riso rosso, senza alcuna irrigazione. Pozzi d'acqua forniscono sufficiente acqua potabile agli abitanti delle isole Babar durante tutto l'anno.\nQuesto in marcato contrasto con le altre isole molto pi\u00f9 piccole che circondano Babar. Sono isole pianeggianti, costituite da atollo e pietra calcarea sollevate dal vulcano (eccetto Dai Island), non fertili, senza dense foreste e severamente carenti di sorgenti d'acqua fresca. In queste isole gli abitanti indigeni si dedicano alla pesca e alle manifatture con elementi dalla palma di cocco e li commerciano con prodotti agricoli da Babat.\nA differenza degli indonesiani che vivono nelle isole vicine alla capitale, gli indigeni discendenti dagli isolani tendono ad avere la pelle pi\u00f9 scura, capelli ricci e non mostrano la plica oculare degli est-asiatici.\nOltre ad essere una minoranza ben visibile, la maggioranza degli abitanti di Babar sono battezzati nella fede cristiana della Chiesa Protestante di Maluku (Gereja Protestan Maluku- GPM). A causa dell'indubbia aridit\u00e0 e lontananza delle isole e per la mancanza di risorse naturali, non si \u00e8 verificata la costante immigrazione da altre aree sovrappopolate dell'Indonesia. Esistono anche comunit\u00e0 minoritarie di islamici e di cattolici. Tuttavia, le varie confessioni sono caratterizzate da una marcata ibridizzazione con le preesistenti pratiche e credenze dell'animismo isolano."}
{"id": "2000951", "revid": "287204", "url": "https://it.wikipedia.org/wiki?curid=2000951", "title": "Occhi di tempesta", "text": "Occhi di tempesta (titolo originale \"Freaky Green Eyes\") \u00e8 un romanzo scritto da Joyce Carol Oates nel 2003.\nTrama.\nIl libro racconta la storia di Franky, una ragazzina di 14 anni che vive a Seattle con suo padre Reid (un famoso atleta), sua madre Krista, sua sorella minore Samantha e il suo fratellastro Todd. Quando i suoi genitori si separano, sua madre va a vivere nel rustico di campagna e i figli si ritrovano a non avere quasi pi\u00f9 contatti con lei. Un giorno la madre invita le figlie a stare da lei per una settimana, ma il terzo giorno il padre viene a prenderle adirato e come scusa di fronte alle ragazze dice loro che la madre aveva un altro uomo. Sconvolte dalla notizia le sorelle decidono di voltare le spalle alla madre.\nUna decina di giorni dopo Krista e Mero, un suo caro amico, scompaiono; tutta la famiglia \u00e8 sottoposta a interrogatori e il padre giura alle figlie che lui non ha fatto niente. Franky per\u00f2 si ricorda di un'allusione fatta dalla madre riguardo a una buca: \"sarebbe perfetta per metterci un messaggio dentro\". La ragazza torna al rustico per cercare la buca e dentro vi trova un diario di sua madre in cui c'\u00e8 scritto che suo padre la minacciava di ucciderla perch\u00e9 avrebbe potuto chiedergli il divorzio.\nIl padre viene condannato a 50 anni di galera per l'omicidio di Krista e Mero (che Reid credeva erroneamente l'amante della donna) e Franky non lo vedr\u00e0 pi\u00f9, se non in carcere quando lui le dir\u00e0 che non la riconosce pi\u00f9 come figlia. Inoltre viene aperto nuovamente il caso di Bonnie Lynn Byers, prima moglie di Reid e madre di Todd, morta in seguito ad un \"incidente\" in barca di cui Reid era l'unico testimone. Nonostante tutto, Todd continuer\u00e0 a credere nell'innocenza di suo padre.\nFranky e Samantha in conclusione si trasferiscono in Nuovo Messico sotto custodia della loro zia Vicky."}
{"id": "2000958", "revid": "599013", "url": "https://it.wikipedia.org/wiki?curid=2000958", "title": "Abu al-Hasan 'Ali al-Mas'udi", "text": "Biografia.\nAb\u016b al-\u1e24asan \u02bfAl\u012b al-Mas\u02bf\u016bd\u012b () \u00e8 stato il pi\u00f9 celebre enciclopedista del X secolo, il secolo che viene giudicato l'apogeo raggiunto dalla cultura arabo-islamica nel suo sviluppo.\nI suoi \"Mur\u016bj al-dhahab\", tradotto con una certa approssimazione \"Le praterie d'oro\", resteranno fino a met\u00e0 del XV secolo il manuale di riferimento di geografi e storici di lingua araba e di lingua persiana.\nAl-Mas'\u016bd\u012b - che pretendeva di discendere da \u02bfAbd All\u0101h b. Mas\u02bf\u016bd, uno dei pi\u00f9 importanti Compagni del profeta Maometto - effettu\u00f2 numerosi viaggi attraverso il vastissimo impero islamico e al di fuori di esso: da al-Andalus alla Russia, dall'India alla Cina. \u00c8 definito dagli storici \"l'Erodoto arabo\" per la sua capacit\u00e0 di analisi, di riflessione e di spirito critico, anche se non sempre esente da partigianeria e da carenze informative.\nNella sua opera enciclopedica, venata da un deciso sentimento sciita, tratta del mondo fin dall'epoca della sua pretesa creazione e termina con la storia del Califfato di al-Muttaqi (947). Analizza la storia, la religione e la geografia, basandosi su testi antichi pervenutigli per vari tramiti (anche non musulmani), dalla Siria all'Egitto, dalla Persia all'India e alla Transoxiana.\nOpere.\nGli sono attribuite oltre 20 opere, molte delle quali sulla religione islamica e le eterodossie presenti nella \"D\u0101r al-Isl\u0101m\", ma molte di esse sono perdute.\nIl suo maggior lavoro sembra essere stato quello degli \"Akhb\u0101r al-zam\u0101n\" (\u201cLe notizie del tempo\u201d), in 30 volumi. Il lavoro - che sembra fosse un'enciclopedia dello scibile dei suoi tempi - parlava non solo di storia politica, ma anche delle realizzazioni dell'ingegno umano. Un manoscritto di un solo volume sarebbe conservato a Vienna e, se tale manoscritto \u00e8 genuino, \u00e8 tutto ci\u00f2 che ci rimane di quest'opera imponente.\nAl-Mas\u02bf\u016bd\u012b lo fece seguire dal \"Kit\u0101b al-awsa\u1e6d\" (\u201cLibro di mezzo\u201d), spesso descritto come un sunto dell'opera precedente. Sicuramente esso era una cronologia storica degli avvenimenti e un suo manoscritto (relativo ancora una volta a un singolo volume) \u00e8 conservato nella Bodleian Library della Oxford University.\n\"Le praterie d'oro\" - di cui ci sono giunti vari manoscritti - sono state tradotte in francese da Barbier de Meynard e da Pavet de Courteille fra gli anni 1861 e 1877 e negli anni settanta e sono state riviste dal grande arabista Charles Pellat.\nAl-Mas\u02bf\u016bd\u012b scrisse anche un \"al-Tanb\u012bh wa l-ashr\u0101f\", ossia \"L'osservazione e le cose celebri\" (), che costituiva un quinto circa dei \"Mur\u016bj\". Esso fu terminato poco prima della sua morte.\nMas\u02bf\u016bd\u012b afferm\u00f2 che \u201c\"solo la logica\" (kal\u0101m) \"pu\u00f2 riconciliare in pieno ragione e fede\"\u201d, fatto che gli cost\u00f2 10 anni d'esilio al Cairo."}
{"id": "2000959", "revid": "1573940", "url": "https://it.wikipedia.org/wiki?curid=2000959", "title": "Lonchura molucca", "text": "Il passero delle Molucche (\"Lonchura molucca\" ) \u00e8 un uccello passeriforme appartenente alla famiglia degli estrildidi.\nTassonomia.\nIn passato venivano riconosciute tre sottospecie di questo uccello: oltre alla sottospecie nominale, infatti, sono state classificate la sottospecie \"propinqua\", priva del caratteristico disegno ventrale, e la sottospecie \"vagans\", munita di un sottile collarino bianco ad orlare la mascherina nera. Le classificazioni pi\u00f9 recenti, tuttavia, tendono a considerare la specie come monotipica.\nDistribuzione e habitat.\nCome intuibile dal nome comune, il passero delle Molucche \u00e8 diffuso nelle omonime isole, oltre che su Celebes, Timor e nelle piccole Isole della Sonda orientali.\nL\"'habitat\" preferito di questo uccello \u00e8 rappresentato dalle zone di savana co presenza di boscaglia ed aree cespugliose pi\u00f9 o meno estese, al di sotto dei 1000 m d'altezza: questa specie si \u00e8 inoltre ben adattata alla convivenza con l'uomo ed ha colonizzato anche le aree coltivate, i cortili ed i giardini.\nDescrizione.\nDimensioni.\nMisura circa 11\u00a0cm di lunghezza, compresa la coda.\nAspetto.\nSi tratta di un uccello dall'aspetto robusto, con forte becco tozzo e di forma conica.\nLa regione dorsale (nuca, dorso, ali e codione) \u00e8 di un colore bruno molto caldo, con tendenza a scurirsi sulle ali. Sulla faccia \u00e8 presente una mascherina nera che raggiunge la fronte e le guance e si prolunga in una gorgiera che copre anche il petto: anche la coda \u00e8 nera, mentre il ventre ed il sottocoda sono di colore bianco, con presenza di striature orizzontali nere su ciascuna penna che danno al piumaggio del ventre un caratteristico effetto marmorizzato. Gli occhi sono di colore bruno scuro, le zampe sono carnicino-grigiastre, il becco \u00e8 nerastro superiormente e grigio inferiormente. I due sessi sono simili, sebbene a parit\u00e0 d'et\u00e0 i maschi tendano a presentare tonalit\u00e0 pi\u00f9 dorate rispetto alle femmine nella colorazione bruna del dorso, in particolare alla base del collo.\nBiologia.\nSi tratta di uccelli diurni, che passano la maggior parte del giorno al suolo, spostandosi a coppie od in piccoli gruppi alla ricerca di cibo e rifugiandosi poi al calar della sera nel folto della vegetazione arborea.\nAlimentazione.\nIl passero delle Molucche \u00e8 una specie essenzialmente granivora, che \u00e8 in grado di avere ragione grazie al forte becco anche di involucri piuttosto coriacei e che perci\u00f2 pu\u00f2 nutrirsi di una vasta gamma di piccoli semi, integrando la propria dieta anche con altro materiale di origine vegetale (germogli, bacche, frutti) e molto sporadicamente anche con piccoli insetti.\nRiproduzione.\nQuesti uccelli sono in grado di riprodursi durante tutto l'anno, tuttavia la stagione riproduttiva appare connessa alla stagione delle piogge: ad esempio, su Celebes vi sono picchi di schiuse fra luglio e settembre e durante il mese di gennaio, mentre fra Flores e Timor esse avvengono generalmente fra marzo e giugno.\nIl nido viene edificato da entrambi i \"partner\" nel fitto della vegetazione ad almeno un metro d'altezza dal suolo: esso ha una struttura globosa di una quindicina di centimetri di diametro, costruita intrecciando rametti, fili d'erba ed altro materiale fibroso di origine vegetale. Al suo interno, la femmina depone 4-7 uova, che cova insieme al maschio per circa 13-15 giorni. I nidiacei sono ciechi ed implumi alla schiusa: essi vengono accuditi da entrambi i genitori e sono autosufficienti a circa un mese dalla schiusa, in quanto sebbene possano involarsi gi\u00e0 attorno ai 18-19 giorni di vita essi tendono a restare nei pressi del nido, tornandovi per riposare assieme ai genitori durante la notte, per almeno un'altra decina di giorni."}
{"id": "2000961", "revid": "260752", "url": "https://it.wikipedia.org/wiki?curid=2000961", "title": "Passero delle Molucche", "text": ""}
{"id": "2000962", "revid": "125920760", "url": "https://it.wikipedia.org/wiki?curid=2000962", "title": "Tommaso d'Aquino", "text": "Frate domenicano esponente della Scolastica, era definito \"Doctor Angelicus\" dai suoi contemporanei. \u00c8 venerato come santo dalla Chiesa cattolica che dal 1567 lo considera anche dottore della Chiesa.\nTommaso rappresenta uno dei principali pilastri teologici e filosofici della Chiesa cattolica: egli \u00e8 anche il punto di raccordo fra la cristianit\u00e0 e la filosofia classica, che ha i suoi fondamenti e maestri in Socrate, Platone e Aristotele, e poi passati attraverso il periodo ellenistico, specialmente in autori come Plotino. Fu allievo di sant'Alberto Magno, che lo difese quando i compagni lo chiamavano \"il bue muto\" dicendo: \u00abAh! Voi lo chiamate il bue muto! Io vi dico, quando questo bue muggir\u00e0, i suoi muggiti si udranno da un'estremit\u00e0 all'altra della terra!\u00bb.\nBiografia.\nTommaso nacque nella contea di Aquino, nella fattispecie nella zona corrispondente al territorio dell'odierna Roccasecca, al secolo facente parte del Regno di Sicilia (attualmente in provincia di Frosinone), figlio di Landolfo dei conti d'Aquino e della sua consorte Donna Teodora Galluccio, nobildonna appartenente al ramo collaterale teanese del casato napoletano dei Caracciolo, i Rossi. Bench\u00e9 il castello paterno di Roccasecca rimanga ad oggi il luogo pi\u00f9 accreditato della sua nascita, diverse fonti medievali ne attestano comunque dei natali calabresi, nella fattispecie a Belcastro (in provincia di Catanzaro), quali ad esempio fra' Giovanni Fiore da Cropani, storico calabrese del XVII secolo, che lo scriveva nella sua opera \"Della Calabria illustrata\", Gabriele Barrio nella sua opera \"De antiquitate et situ Calabriae\" e padre Girolamo Marafioti, teologo dell'ordine dei Minori Osservanti, nella sua opera \"Croniche ed antichit\u00e0 di Calabria\".\nLa sua data di nascita sfortunatamente non ci \u00e8 pervenuta con certezza, ma cionondimeno \u00e8 stata stimata approssimativamente a partire da quella della sua morte, avvenuta appunto nel marzo del 1274. Bernardo Gui, ad esempio, afferma che Tommaso \u00e8 morto quando aveva compiuto i suoi quarantanove anni e iniziato il suo cinquantesimo anno. Oppure, in un testo un po' anteriore, Tolomeo da Lucca fa eco ad un'incertezza: \u00abEgli \u00e8 morto all'et\u00e0 di 50 anni, ma alcuni dicono 48\u00bb. Tuttavia sembra che ci sia oggi un certo accordo nel fissare la sua data di nascita tra il 1225 ed il 1226.\nDa Montecassino a Napoli.\nSecondo le usanze del tempo Tommaso, essendo il figlio pi\u00f9 piccolo, era destinato alla vita ecclesiastica e proprio per questo a soli cinque anni fu inviato in qualit\u00e0 d'oblato dal padre Landolfo nella vicina Abbazia di Montecassino, di cui era abate Landolfo Sinibaldo, figlio di Rinaldo d'Aquino, per ricevere l'educazione religiosa e succedere a Sinibaldo in qualit\u00e0 di abate. In ossequio alla regola benedettina, Landolfo vers\u00f2 un'oblazione di venti once d'oro al monastero cassinese perch\u00e9 accettassero il figlio di una nobile famiglia e in tenera et\u00e0. In quegli anni l'abbazia si trovava in un periodo di decadenza e costituiva una preda contesa dal Papa e dall'imperatore. Ma il trattato di San Germano, concluso tra il Papa Gregorio IX e l'imperatore Federico II il 23 luglio 1230, inaugurava un periodo di relativa pace ed \u00e8 proprio allora che si pu\u00f2 collocare l'ingresso di Tommaso nel monastero. In quel luogo Tommaso ricevette i primi rudimenti delle lettere e fu iniziato alla vita religiosa benedettina.\nMa a partire dal 1236 la calma di cui godeva il monastero fu nuovamente turbata e Landolfo, consigliato dal nuovo abate, Stefano di Corbario, volle mettere al riparo il figlio dai disordini e invi\u00f2 Tommaso, oramai adolescente, a Napoli, perch\u00e9 potesse seguire degli studi pi\u00f9 approfonditi. Cos\u00ec nell'autunno del 1239, a quattordici o quindici anni, Tommaso si iscrisse al nuovo \"Studium\" generale, l'Universit\u00e0 degli studi fondata nel 1224 da Federico II per formare la classe dirigente del suo Impero.\nFu proprio a Napoli, dove nel 1231 era stato fondato un convento, che Tommaso conobbe i Domenicani, ordine in cui entr\u00f2 a far parte e in cui fece la sua vestizione nell'aprile del 1244.\nMa l'ingresso di Tommaso presso i Frati predicatori comprometteva definitivamente i piani dei suoi genitori riguardo al suo futuro incarico di abate di Montecassino. Cos\u00ec la madre invi\u00f2 un corriere ai suoi figli, che in quel periodo stavano guerreggiando nella regione di Acquapendente, perch\u00e9 intercettassero il loro fratello e glielo conducessero. Essi, accompagnati da un piccolo drappello, catturarono facilmente il giovane religioso, lo fecero salire su di un cavallo e lo condussero al Castello di Monte San Giovanni Campano, un castello di famiglia ove fu tenuto prigioniero per due anni. Qui tutta la famiglia tent\u00f2 di far cambiare idea a Tommaso, ma inutilmente. Tuttavia bisogna precisare che egli non fu n\u00e9 maltrattato n\u00e9 rinchiuso in qualche prigione, si trattava piuttosto di un soggiorno obbligato, in cui Tommaso poteva entrare e uscire a piacimento e anche ricevere visite. Ma prendendo atto che Tommaso era ben saldo nella sua risoluzione, la sua famiglia lo restitu\u00ec al convento di Napoli nell'estate del 1245.\nCi\u00f2 avvenne in occasione del Concilio di Lione del 17 luglio 1245, allorch\u00e9 papa Innocenzo IV ufficializz\u00f2 la deposizione dell'imperatore Federico II di Svevia.\nGli studi a Parigi e a Colonia (1245-1252).\nI Domenicani di Napoli ritennero che non fosse sicuro trattenere presso di loro il novizio e lo inviarono a Roma dove si trovava il maestro dell'Ordine, Giovanni Teutonico, il quale stava per partire alla volta di Parigi, dove si sarebbe celebrato il Capitolo generale del 1246. Egli accolse Tommaso inviandolo prima a Parigi e poi a Colonia, dove c'era un fiorente \"Studium\" generale sotto la direzione di fra Alberto (il futuro sant'Alberto Magno), maestro in teologia, il quale era ritenuto sapiente in tutti i campi del sapere.\nNell'autunno del 1245 Tommaso, al seguito di Giovanni Teutonico, si sarebbe dunque messo in viaggio per Parigi e vi avrebbe trascorso gli anni 1246-1247 e la prima parte del 1248, cio\u00e8 tre anni scolastici. Qui potrebbe aver studiato le arti, sia in facolt\u00e0 che in convento.\nNel 1248 part\u00ec per Colonia con fra' Alberto, presso il quale continu\u00f2 il suo studio della teologia e il suo lavoro di assistente.\nIl soggiorno di Tommaso a Colonia, al contrario di quello a Parigi, non \u00e8 mai stato messo in dubbio, poich\u00e9 \u00e8 ben testimoniato dalle fonti. Il 7 giugno 1248 il capitolo generale dei Domenicani riunito a Parigi decise la creazione di uno \"studium\" generale a Colonia, citt\u00e0 nella quale esisteva gi\u00e0 un convento domenicano fondato nel 1221-1222 da fra' Enrico, compagno di Giordano di Sassonia.\nL'incarico di insegnare venne affidato a fra Alberto, la cui reputazione in quel periodo era gi\u00e0 notevole.\nQuesto soggiorno a Colonia costitu\u00ec una tappa decisiva nella vita di Tommaso. Per quattro anni, dai 23 ai 27 anni, Tommaso pot\u00e9 assimilare profondamente il pensiero di Alberto. Un esempio di questa influenza lo troviamo nell'opera nota con il nome di \"Tabula libri Ethicorum\", la quale si presenta come un lessico le cui definizioni sono molto spesso delle citazioni quasi letterali di Alberto.\nIl primo periodo di insegnamento a Parigi (1252-1259).\nQuando il Maestro Generale dei Domenicani domand\u00f2 ad Alberto di indicargli un giovane teologo che potesse essere nominato baccelliere per insegnare a Parigi, Alberto gli propose Tommaso che stimava sufficientemente preparato in \"scientia et vita\". Sembra che Giovanni Teutonico abbia esitato per via della giovane et\u00e0 del prescelto, 27 anni, perch\u00e9 secondo gli statuti dell'Universit\u00e0 egli avrebbe dovuto averne 29 per poter assumere canonicamente quest'impegno. Fu grazie alla mediazione del cardinale Ugo di Saint-Cher che la richiesta di Alberto fu esaudita e Tommaso ricevette quindi l'ordine di recarsi subito a Parigi e di prepararsi a insegnare. Egli inizi\u00f2 il suo insegnamento come baccelliere nel settembre di quello stesso anno, cio\u00e8 del 1252, sotto la responsabilit\u00e0 del maestro Elia Brunet de Bergerac che occupava il posto lasciato vacante a causa della partenza di Alberto.\nA Parigi Tommaso trov\u00f2 un clima intellettuale meno tranquillo di quello di Colonia. Ancora nel 1250 era vietato commentare i libri di Aristotele, ma tra il 1252 e il 1255, durante la prima parte del soggiorno di Tommaso, la Facolt\u00e0 delle Arti avrebbe finalmente ottenuto il permesso di insegnare pubblicamente tutti i libri del grande filosofo greco.\nIl primo ritorno in Italia (1259-1268).\nTra il 1259 e il 1268 fu nuovamente in Italia, impegnato nell'insegnamento e negli scritti teologici: fu prima assegnato a Orvieto, come lettore, vale a dire responsabile per la formazione continua della comunit\u00e0. Qui ebbe il tempo per completare la stesura della \"Summa contra Gentiles\" (iniziata nel 1258) e della \"Expositio super Iob ad litteram\" (1263-1265).\nInoltre qui Tommaso, che non conosceva direttamente il greco in maniera sufficiente a leggere i testi di Aristotele in originale, si pot\u00e9 avvalere dell'opera di traduzione di un confratello, Guglielmo di Moerbeke, eccellente grecista. Guglielmo rifece o rivide le traduzioni delle opere di Aristotele e pure dei principali commentatori greci (Temistio, Ammonio, Proclo). Alcune fonti riportano addirittura che Guglielmo avrebbe tradotto Aristotele dietro richiesta (\"ad istantiam\") di Tommaso stesso. Il contributo di Guglielmo, anche lui in Italia come Tommaso dopo il 1260, forn\u00ec a Tommaso un prezioso apporto che gli permise di redigere le prime parti dei Commenti alle opere di Aristotele, spesso validi ancora oggi per la comprensione e discussione del testo aristotelico.\nTra il 1265 e il 1268 soggiorn\u00f2 a Roma come maestro reggente. Nel febbraio 1265 il neoeletto papa Clemente IV lo convoc\u00f2 a Roma come teologo pontificio. Nello stesso anno gli fu ordinato dal Capitolo domenicano di Anagni di insegnare allo studium conventuale del convento romano della Basilica di Santa Sabina, fondato alcuni anni prima, nel 1222. Lo studium di Santa Sabina diviene un esperimento per i domenicani, il primo studium provinciale dell'Ordine, una scuola intermedia tra lo studium conventuale e lo studium generale. Prima di allora la Provincia romana non offriva una formazione specializzata di alcun tipo, solo semplici scuole conventuali, con i loro corsi di base di teologia per i frati residenti. Il nuovo studium provinciale di Santa Sabina divenne la scuola pi\u00f9 avanzata per la provincia. Durante il suo soggiorno romano, Tommaso cominci\u00f2 a scrivere la \"Summa Theologiae\" e compil\u00f2 numerosi altri scritti su varie questioni economiche, canoniche e morali. Durante questo periodo, ebbe l'opportunit\u00e0 di lavorare con la corte papale (che non era residente a Roma).\nIl secondo periodo di insegnamento a Parigi (1268-1272).\nNel secondo periodo di insegnamento a Parigi (1268-1272), la sua occupazione principale fu l'insegnamento della Sacra Pagina e proprio a questo periodo risalgono alcune delle sue opere pi\u00f9 celebri, come i commenti alla Scrittura e le Questioni Disputate. Anche se i commenti al Nuovo Testamento restano il cuore della sua attivit\u00e0, egli si segnala anche per la variet\u00e0 della sua produzione, come ad esempio la scrittura di diversi brevi scritti (come ad esempio il \"De Mixtione elementorum\", il \"De motu cordis\", il \"De operationibus occultis naturae\"...) e per la partecipazione alle problematiche del suo tempo: che si tratti di secolari o dell'averroismo vediamo Tommaso impegnato su tutti i fronti.\nA questa multiforme attivit\u00e0 bisogna aggiungere un ultimo tratto: Tommaso \u00e8 anche il commentatore di Aristotele. Tra queste opere ricordiamo: l\"Expositio libri Peri ermenias\", l\"Expositio libri Posteriorum\", la \"Sententia libri Ethicorum\", la \"Tabula libri Ethicorum\", i \"Commenti alla Fisica e alla Metafisica\". Vi sono poi anche delle opere incompiute, come la \"Sententia libri Politicorum\", il \"De Caelo et Mundo\", il \"De Generatione et corruptione\", il \"Super Meteora\".\nGli ultimi anni e la morte.\nFu quindi richiamato in Italia a Firenze per il Capitolo generale dell'Ordine dei Domenicani, secondo dopo quello del 1251. Nella primavera del 1272 Tommaso lasci\u00f2 definitivamente Parigi e poco dopo la Pentecoste di quello stesso anno (12 giugno 1272) il capitolo della provincia domenicana di Roma gli affid\u00f2 il compito di organizzare uno \"Studium\" generale di teologia, lasciandolo libero di scegliere il luogo, le persone e il numero degli studenti. Ma la scelta di Napoli era gi\u00e0 stata designata da un precedente capitolo provinciale ed \u00e8 anche verosimile che Carlo I d'Angi\u00f2 abbia fatto pressione perch\u00e9 venisse scelta la sua capitale come sede e che a capo di questo nuovo centro di teologia venisse insediato un maestro di fama. Tommaso D'Aquino abit\u00f2 per oltre un anno San Domenico Maggiore nell'ultimo periodo della sua vita, lasciandovi scritti e reliquie.\nGli fu offerto l'arcivescovado di Napoli, che non volle mai accettare, continuando a vivere in povert\u00e0, dedito allo studio e alla preghiera.\nDurante gli ultimi anni del periodo napoletano, continu\u00f2 a procurarsi testi filosofici che leggeva e commentava con cura, disputandone i contenuti con i suoi confratelli e studenti. Si dedic\u00f2 anche alle opere scientifiche di Aristotele relative ai fenomeni atmosferici e ai terremoti, cercando di procurarsi testi sulla costruzione degli acquedotti e la possibilit\u00e0 di applicazione della geometria alle costruzioni, commentando le traduzioni di testi greci e arabi in latino.\nLa famiglia d'Aquino era in rapporti con Federico II di Svevia che aveva istituzionalizzato la Scuola Medica Salernitana, primo centro di fruizione culturale degli scritti medici e filosofici di Avicenna e Averro\u00e8, noti al Dottore Angelico.\nStabilendosi presso la sorella Teodora al Castello dei Sanseverino, tenne una serie di lezioni straordinarie nella celebre Scuola Medica che aveva sollecitato l'onore ed il decoro della parola dell'Aquinate. A memoria del suo soggiorno, nella Chiesa di San Domenico si conservano la reliquia del suo braccio e le spoglie delle sorelle.\nIl 29 settembre 1273 egli partecip\u00f2 al capitolo della sua provincia a Roma in qualit\u00e0 di definitore. Ma alcune settimane pi\u00f9 tardi, mentre celebrava la Messa nella cappella di San Nicola, Tommaso ebbe una sorprendente visione tanto che dopo la messa non scrisse, non dett\u00f2 pi\u00f9 nulla e anzi si sbarazz\u00f2 persino degli strumenti per scrivere. A Reginaldo da Piperno, che non comprendeva ci\u00f2 che accadeva, Tommaso rispose dicendo: \u00abNon posso pi\u00f9. Tutto ci\u00f2 che ho scritto mi sembra paglia in confronto con quanto ho visto\u00bb.\nAlla fine di gennaio del 1274 Tommaso e il \"socius\" si misero in viaggio per partecipare al Concilio che Gregorio X aveva convocato per il 1\u00ba maggio 1274 a Lione.\nDopo qualche giorno di viaggio arrivarono al castello di Maenza, dove abitava sua nipote Francesca. \u00c8 qui che si ammal\u00f2 e perse del tutto l'appetito. Dopo qualche giorno, sentendosi un po' meglio, tent\u00f2 di riprendere il cammino verso Roma, ma dovette fermarsi all'abbazia di Fossanova per riprendere le forze. Tommaso rimase a Fossanova per qualche tempo e tra il 4 e il 5 marzo, dopo essersi confessato da Reginaldo, ricevette l'eucaristia e pronunci\u00f2, com'era consuetudine, la professione di fede eucaristica. Il giorno successivo ricevette l'unzione dei malati, rispondendo alle preghiere del rito. Mor\u00ec di l\u00ec a tre giorni, mercoled\u00ec 7 marzo 1274, alle prime ore del mattino dopo aver ricevuto l'Eucaristia.\nLe spoglie di Tommaso d'Aquino sono conservate nella chiesa domenicana detta \"Les Jacobins\" a Tolosa. La reliquia della mano destra, invece, si trova a Salerno, nella chiesa di San Domenico; il suo cranio si trova invece nella concattedrale di Priverno, mentre la costola del cuore nella Basilica concattedrale di Aquino.\nIl pensiero di Tommaso.\nPer Tommaso l'anima \u00e8 creata \"a immagine e somiglianza di Dio\" (come dice la Genesi), unica, immateriale (priva di volume, peso ed estensione), forma del corpo e non localizzata in un punto particolare di esso, trascendente come Dio e come lui in una dimensione al di fuori dello spazio e del tempo in cui sono il corpo e gli altri enti. L'anima \u00e8 \"tota in toto corpore\", contenuta interamente in ogni parte del corpo, e in questo senso legata ad esso indissolubilmente: si veda, sul tema, la questione 76 della Prima Parte della \"Summa theologiae\", questione dedicata appunto al rapporto tra anima e corpo.\nSecondo Tommaso:\nQuesto essere (inteso da S.Tommaso come \"Ipsum esse subsistens\") ha molte propriet\u00e0 in comune con l'essere della filosofia greca, cos\u00ec come lo defin\u00ec Parmenide: uno e unico, semplice e indivisibile, infinito ed eterno, onnisciente. La differenza sostanziale per\u00f2 consiste nel fatto che crea gli enti, \u00e8 pi\u00f9 grande della somma di essi, e pu\u00f2 esistere senza. Anche nell'ultima forma del pensiero greco, quello di Plotino, troviamo che l'emanazione dall'essere agli enti \u00e8 un fatto eterno, ma anche necessario e reversibile, non una libera scelta dell'assoluto, che avrebbe potuto non manifestarsi. Il concetto di creazione (\"produzione dal nulla\") \u00e8 peraltro estraneo alla filosofia greca ed \u00e8 proprio del pensiero giudaico-cristiano.\nSe la trascendenza nega il panteismo, la personalit\u00e0 di Dio nega a sua volta il deismo (che sar\u00e0 proprio degli Illuministi): trascendenza ed essere per s\u00e9 non significano lontananza inarrivabile. Gli uomini non nascono, ma hanno la possibilit\u00e0 di diventare parte integrante di Dio e, gi\u00e0 in questa esistenza terrena, di identificare la propria vita con la vita del creatore.\nIn modo identico, si pu\u00f2 dire che l'essere per san Tommaso non \u00e8 solo l'essere comune o la piattaforma di tutto ci\u00f2 che esiste, ma \u00e8 l\"esse ut actus\" inteso come atto puro che perfeziona ogni altra perfezione (essenza, sostanza, forma). Dio \u00e8 atto puro, puro da ogni potenza, limite e imperfezione. Quando l'essere \u00e8 mischiato o ricevuto in una potenza, allora \u00e8 atto misto ed \u00e8 ente finito. Tommaso fonda la sua concezione metafisica sul concetto di Analogia, rielaborando in maniera molto originale il pensiero aristotelico.\nLe cinque vie per dimostrare l'esistenza di Dio.\nSan Tommaso distinse tre forme di conoscenza umana in relazione all'ente e al suo Creatore: \"an sit\" (\"se sia\"), \"quomodo sit\" (\"in che modo sia\"), \"quid sit\" (\"che cosa sia\"). La conoscenza umana di Dio \u00e8 possibile soltanto in merito alla Sua esistenza e ad un \"quomodo sit\" negativo, nel quale la mente umana procede ad analizzare il creato sensibile, e, per analogia e differenza, identifica tutte le qualit\u00e0 dell'ente che non possono essere proprie di Dio Creatore, pur essendone l'opera.\nTale percorso fu chiamato \"via negationis\" (o anche \"' via remotionis\") ordinata al fine di descrivere il \"quomodo non sit\" (\"in che modo non sia\") di Dio. Esso \u00e8 effetto della grazia divina ed \u00e8 possibile soltanto perch\u00e9 il Creatore decide liberamente di rivelarSi all'uomo, conducendolo per mano da una serie di negazioni delle qualit\u00e0 dell'ente colte con i cinque sensi fino a pervenire ad un'affermazione intelligibile e positiva di Lui.\nL'autore delle Cinque Vie, infine, escluse che la dimostrazione razionale dell'esistenza e unicit\u00e0 di Dio potesse rivelare all'uomo anche la Sua vera essenza, quel \"qui sit\" che rimane un mistero accessibile soltanto alla virt\u00f9 ed \u00e8 ritenuto un limite esterno per il dominio possibile della ragione. La conoscenza teologica pu\u00f2 essere soltanto indiretta, relativa agli effetti della causa prima e del fine ultimo sulla Sua creazione.\nMolti pensatori cristiani hanno elaborato diversi percorsi razionali per cercare di dimostrare l'esistenza di Dio: mentre Anselmo d'Aosta, sulla scia neoplatonica di Agostino d'Ippona procedeva sia \"a simultaneo\", cio\u00e8 dal concetto stesso di Dio, da lui ritenuto \"id quo maius cogitari nequit\" (nel \"Proslogion\", cap.2.3), sia \"a posteriori\" (nel \"Monologion\") per dimostrare l'esistenza di Dio, l'unico modo per arrivarci, secondo Tommaso, consiste nel procedere \"a posteriori\": partendo cio\u00e8 dagli effetti, dall'esperienza sensibile, che \u00e8 la prima a cadere sotto i nostri sensi, per dedurne razionalmente la sua Causa prima. Si tratta di quella che chiama \"demonstratio quia\", cio\u00e8, appunto dagli effetti, il cui risultato \u00e8 ammettere necessariamente che esista il punto d'arrivo della dimostrazione, anche se non \u00e8 pienamente intelligibile, come in questo caso, ed in altri, il perch\u00e9 (\"demonstratio quid\", es. i sillogismi: le premesse esprimono propriet\u00e0 che sono cause della conclusione: \u00abOgni uomo \u00e8 mortale; ogni ateniese \u00e8 uomo; ogni ateniese \u00e8 mortale\": essere uomo e mortale \u00e8 necessaria causa della mortalit\u00e0 di ogni ateniese)\u00bb\nSulla base di questo sfondo di pensiero Tommaso espone le sue prove dell'esistenza di Dio.\nTutte e cinque, con alcune variazioni, seguono questa struttura:\n1) constatazione di un fatto \"in rerum natura\", nell'esperienza sensibile ordinaria (movimento inteso come trasformazione; causalit\u00e0 efficiente subordinata; inizio e fine dell'esistenza degli esseri generabili e corruttibili, perci\u00f2 materiali, contingenti nel suo vocabolario, che quindi possono essere e non essere; gradualit\u00e0 degli esseri nelle perfezioni trascendentali, come bont\u00e0, verit\u00e0, nobilt\u00e0 ed essere stesso; finalit\u00e0 nei processi degli esseri non intelligenti);\n2) analisi metafisica di quel dato iniziale esperenziale alla luce del principio metafisico di causalit\u00e0, enunciato in varie formulazioni (\"Tutto ci\u00f2 che si muove \u00e8 mosso da un altro\"; \"\u00c8 impossibile che una cosa sia causa efficiente di s\u00e9 stessa\"; \"Ora, \u00e8 impossibile che tutte di tal natura siano state sempre, perch\u00e9 ci\u00f2 che pu\u00f2 non essere un tempo non esisteva\"; \"Ma il grado maggiore o minore si attribuiscono alle diverse cose secondo che si accostano di pi\u00f9 o di meno a qualcosa di sommo o di assoluto\"; \"Ora, ci\u00f2 che \u00e8 privo di intelligenza non tende al fine se non perch\u00e9 \u00e8 diretto da un essere conoscitivo e intelligente\");\n3) impossibilit\u00e0 di un \"regressus in infinitum\" inteso in senso metafisico, non quantitativo, perch\u00e9 ci\u00f2 renderebbe inintelligibile, inspiegabile pienamente il dato di fatto di partenza esistente (\"Ora, non si pu\u00f2 in tal modo procedere all'infinito, perch\u00e9 altrimenti non vi sarebbe un primo motore, e di conseguenza nessun altro motore...\"; \"Ma procedere all'infinito nelle cause efficienti equivale ad eliminare la prima causa efficiente; e cos\u00ec non avremmo neppure l'effetto ultimo, n\u00e9 le cause intermedie...\"; \"Dunque non tutti gli esseri sono contingenti, ma bisogna che nella realt\u00e0 ci sia qualcosa di necessario. Ora, tutto ci\u00f2 che \u00e8 necessario, o ha la causa della sua necessit\u00e0 in un altro essere oppure no. D'altra parte [in questo genere di esseri] non si pu\u00f2 procedere all'infinito...\"; questo passaggio manca, per la sua evidenza agli occhi dell'Aquinate manca nella quarta via e nella quinta via, si passa direttamente alla conclusione;\n4) conclusione deduttiva strettamente razionale (senza nessuna cogenza di fede) che identifica il 'conosciuto' sotto quel determinato aspetto con quello \"che tutti chiamano Dio\", o espressioni simili (\"Dunque \u00e8 necessario arrivare ad un primo motore che non sia mosso da altri; e tutti riconoscono che esso \u00e8 Dio\"; \"Dunque bisogna ammettere una prima causa efficiente, che tutti chiamano Dio\"; \"Dunque bisogna concludere all'esistenza di un essere che sia di per s\u00e9 necessario e non tragga da altri la propria necessit\u00e0, ma sia causa di necessit\u00e0 agli altri. E questo tutti dicono Dio\"; \"Ora ci\u00f2 che \u00e8 massimo in un dato genere \u00e8 causa di tutti gli appartenenti a quel genere, come il fuoco, caldo al massimo, \u00e8 causa di ogni calore, come dice lo stesso Aristotele. Dunque vi \u00e8 qualcosa che per tutti gli enti \u00e8 causa dell'essere, della bont\u00e0 e di qualsiasi perfezione. E questo chiamiamo Dio\"; \"Vi \u00e8 dunque un qualche essere intelligente, dal quale tutte le cose naturali sono ordinate ad un fine: e quest'essere chiamiamo Dio\".\nI cinque percorsi indicati da San Tommaso sono:\nKant, pur ammettendo l'esistenza di Dio come postulato della ragion pratica, ritiene che l'esistenza di Dio sia indimostrabile da un punto di vista teoretico-speculativo: nella Dialettica trascendentale della Critica della ragion pura (1781), Kant ha contestato tali dimostrazioni, pur non prendendo in realt\u00e0 in considerazione direttamente le cinque \"vie\" di San Tommaso, ma le prove dell'esistenza di Dio nella filosofia leibniziano-wollfiana. La critica kantiana si rivolge infatti alla: 1) prova ontologica; 2) prova cosmologica e 3) prova fisico-teologica. Se per quanto riguarda almeno nelle conclusioni sia S. Tommaso, sia Kant sono concordi nel rifiutare la prova ontologica, per quanto riguarda la prova cosmologica e quella fisico- teologica, Kant critica queste due prove (a cui si possono ridurre le cinque \"vie tomistiche), in quanto sarebbero legate ad un'estensione indebita dell'uso della ragione (nel suo uso teoretico-speculativo), i cui concetti razionali, cio\u00e8 le idee, sono vuote. Solo l'intuizione empirica infatti potrebbe ovviare a ci\u00f2: per questo motivo l'idea di Dio \u00e8 assolutamente non verificabile tramite la ragione, superando i limiti dell'esperienza possibile.\nProcesso conoscitivo.\nAgostino sostenne che la sorgente del sapere e dell'essere \u00e8 la stessa, Dio Creatore dell'universo, e che quindi i due piani dell'essere e del sapere non possono cadere in contraddizione l'uno con l'altro. \n, San Tommaso aggiunse che il corpo umano deve poter essere capace di conoscere il creato mediante la sua mente e i suoi sensi, poich\u00e9 l'uomo non soltanto \u00e8 una creatura di Dio, ma pi\u00f9 di ogni altro vivente \u00e8 l'unico creato a immagine e somiglianza della mente e del Suo corpo umano-divino di Dio Padre e di Ges\u00f9, Suo Figlio. Tommaso aggiunse che i due piani dell'essere e del sapere sono tra loro comunicanti: infatti, le Cinque Vie dimostrarono che dall'essere della natura corporea \u00e8 possibile giungere a conoscere e dimostrare la possibilit\u00e0, la realt\u00e0 e la necessit\u00e0 dell'esistenza e dell'unicit\u00e0 di Dio.\nPrima ancora di questo, mediante ogni conoscenza () del creato, Tommaso riusc\u00ec a raggiungere il dono e il raro privilegio della visione del Corpo del Cristo risorto e del dialogo personale con Lui, il giorno della ricorrenza di San Nicola, poco tempo prima di completare la \"Summa theologica\" e di morire.\nCi\u00f2 non significa che Tommaso disconoscesse il pensiero di sant'Agostino, che \u00e8 invece citato a pi\u00f9 riprese nella \"Summa Theologica\"', e che fu dichiarato Dottore della Chiesa nel 1298, dopo la morte dell'Aquinate.\nLa conoscenza degli universali per\u00f2 appartiene solo alle intelligenze angeliche; noi, invece, conosciamo gli universali \"post-rem\", ossia li ricaviamo dalla realt\u00e0 sensibile. Soltanto Dio conosce \"ante rem\".\nLa conoscenza \u00e8, quindi, un processo di adeguamento dell'anima o dell'intelletto e della cosa, secondo una formula che d\u00e0 ragione del sofisticato aristotelismo di Tommaso:\nLa creazione secondo Tommaso.\nTommaso spiega che l'uomo pu\u00f2 stabilire a partire dalla ragione il rapporto creaturale di dipendenza dell'universo da Dio ovvero la creatio ex nihilo intesa come totale dipendenza dell'essere creato, anche quello sostanziale, dall'Essere divino. Ci\u00f2 che la sola ragione non pu\u00f2 stabilire \u00e8 se il mondo \u00e8 eterno o se \u00e8 stato creato nel tempo ovvero se ha un cominciamento. La verit\u00e0 della seconda alternativa (la creazione con un inizio temporale) pu\u00f2 essere conosciuta, secondo Tommaso, solamente per fede a partire dalla rivelazione divina. Dio, creando l'uomo, fornisce l'esistenza all'uomo secondo una dinamica simile a quella di atto e potenza, e lo rende quindi ente reale, fornito di esistenza (che \u00e8 propriamente definita da Tommaso actus essendi oltre che di essenza. Soltanto in Dio, atto puro, essenza ed esistenza coincidono. Il rapporto tra Dio (necessario) e la creatura (contingente) \u00e8 analogico in un solo senso: le creature sono simili a Dio. Il rapporto \u00e8 di somiglianza non univoca n\u00e9 equivoca. Secondo Tommaso tutti gli enti sono buoni, poich\u00e9 somigliano a Dio: \"bonum\" \u00e8 uno dei tre trascendenti (o trascendentali), ovvero di caratteri applicabili a ogni ente e perci\u00f2 trascendenti le categorie di Aristotele. Gli altri due sono \"unum\" e \"verum\".\nTommaso crede che la conoscenza umana cominci con i sensi: l'uomo, non avendo il grado di intelligenza degli angeli, non \u00e8 in grado di apprendere direttamente gli intelligibili, ma pu\u00f2 apprendere solamente attribuendo alle cose una forma e quindi solamente grazie all'esperienza sensibile.\n. Ciascun uomo infatti corrisponde all'idea divina su cui \u00e8 modellato, di cui l'uomo \u00e8 consapevole e razionale, conscio delle proprie finalit\u00e0, alle quali si dirige volontariamente avvalendosi dell'uso dell'intelletto: l'uomo prende le proprie decisioni sulla base di un ragionamento pratico, attraverso il quale tra due beni sceglie sempre quello pi\u00f9 consono al raggiungimento del suo fine. Nel fare ci\u00f2 segue la Legge naturale, che \u00e8 scritta nel cuore dell'uomo. La legge naturale, che \u00e8 un riflesso della Legge eterna, deve essere il fondamento della Legge positiva, cio\u00e8 l'insieme delle norme che gli uomini stabiliscono storicamente in un dato tempo ed in un dato luogo.\nAl di sotto dell'uomo troviamo le piante e le varie molteplicit\u00e0 degli elementi.\nConcezione della donna.\nTommaso riprende e cita, nella prima parte della \"Summa theologiae\", alle questioni 92 e 99, l'affermazione di Aristotele (\"De generatione et corruptione\" 2,3) per cui la donna sarebbe un uomo mancato (\"mas occasionatus\"). L'aquinate afferma che \"rispetto alla natura particolare la femmina \u00e8 un essere difettoso e manchevole\" (I, 92, 1):\nMa aggiunge: \nImportanza ed eredit\u00e0.\nSan Tommaso fu uno dei pensatori pi\u00f9 eminenti della filosofia Scolastica, che verso la met\u00e0 del XIII secolo aveva raggiunto il suo apice.\nEgli indirizz\u00f2 diversi aspetti della filosofia del tempo: la questione del rapporto tra fede e ragione, le tesi sull'anima (in contrapposizione ad Averro\u00e8), le questioni sull'autorit\u00e0 della religione e della teologia, che subordina ogni campo della conoscenza.\nTali punti fermi del suo pensiero furono difesi da diversi suoi seguaci successivi, tra i quali Reginaldo da Piperno, Tolomeo da Lucca, Giovanni di Napoli, il domenicano francese Giovanni Capreolus e Antonino di Firenze.\nInfine per\u00f2, con la lenta dissoluzione della Scolastica, si ebbe parallelamente anche la dissoluzione del Tomismo, col conseguente prevalere di un indirizzo di pensiero nominalista nel successivo sviluppo della filosofia, e una progressiva sfiducia nelle possibilit\u00e0 metafisiche della ragione, che indurr\u00e0 Lutero a giudicare quest'ultima \u00abcieca, sorda, stolta, empia e sacrilega\u00bb.\nIl suo operato culmina nella \"Summa Theologiae\" (cio\u00e8 \"Il complesso di teologia\"), in cui tratta in maniera sistematica il rapporto fede-ragione e altre grandi questioni teologiche.\n Dunque, fede e ragione sono certamente in circolo ermeneutico e crescono insieme sia in filosofia che in teologia. Mentre per\u00f2 la filosofia parte da dati dell'esperienza sensibile o razionale, la teologia inizia il circolo con i dati della fede, su cui ragiona per credere con maggiore consapevolezza ai misteri rivelati. La ragione, ammettendo di non poterli dimostrare, riconosce che essi, pur essendo al di sopra di s\u00e9, non sono mai assurdi o contro la ragione stessa: fede e ragione, sono entrambe dono di Dio e non possono contraddirsi. Questa posizione esalta ovviamente la ricerca umana: ogni verit\u00e0 che io posso scoprire non minaccer\u00e0 mai la Rivelazione anzi, rafforzer\u00e0 la mia conoscenza complessiva dell'opera di Dio e della Parola di Cristo. Si vede qui un esempio tipico della fiducia che nel Medioevo si riponeva nella ragione umana. Nel XIV secolo queste certezze andranno in crisi, coinvolgendo l'intero impianto culturale del periodo precedente.\nLa teologia, in ambito puramente speculativo, rispetto alla tradizione classica, era considerata una forma inferiore di sapere, poich\u00e9 usava in prestito gli strumenti della filosofia, ma Tommaso fa notare, citando Aristotele, che anche la filosofia non pu\u00f2 dimostrare tutto, perch\u00e9 sarebbe un processo all'infinito. Egli distingue due tipi di scienze: quelle che esaminano i propri principi e quelle che ricevono i principi da altre scienze. L'ideale, per uno spirito concreto come Tommaso, sarebbe superare la fede e raggiungere la conoscenza ma, sui misteri fondamentali della Rivelazione, questo non \u00e8 possibile nella vita terrena del corpo. Avverr\u00e0 nella vita eterna dello spirito.\nLa filosofia \u00e8 dunque \"ancilla theologiae\" e \"regina scientiarum\", prima fra i saperi delle scienze. Il primato del sapere teologico non \u00e8 nel metodo, ma nei contenuti divini che affronta, per i quali \u00e8 sacrificabile anche la necessit\u00e0 filosofica.\nIl punto di discrimine fra filosofia e teologia \u00e8 la dimostrazione dell'esistenza di Dio; dei due misteri fondamentali della Fede (Trinitario e Cristologico), la ragione pu\u00f2 dimostrare solamente il primo, l'esistenza di Dio, mentre non pu\u00f2 dimostrare che questo Dio \u00e8 necessariamente Trinitario. Ci\u00f2 non \u00e8 un paradosso razionale, perch\u00e9 da una premessa falsa non possono che derivare nel sillogismo conseguenze false, \u00e8 pi\u00f9 semplicemente qualcosa che la ragione non pu\u00f2 spiegare: un Dio Uno e Trino. Il maggior servizio che la ragione pu\u00f2 fare alla fede \u00e8 che non \u00e8 possibile nemmeno dimostrare il contrario, che Dio non \u00e8 Trinitario, che la negazione non dimostrabile della Trinit\u00e0 a sua volta porta conseguenze paradossali e contraddittorie, laddove invece la Sua affermazione per fede \u00e8 feconda di verit\u00e0 e conseguenze non contraddittorie. La ragione non pu\u00f2 entrare nella parte storica dei misteri religiosi, pu\u00f2 mostrare solo prove storiche che tal \"profeta\" \u00e8 esistito, ma non che era Dio, e il senso della Sua missione, che \u00e8 appunto un dato, un fatto a cui si pu\u00f2 credere o meno.\n La teologia era questione sentita dal popolo nelle sacre rappresentazioni, era il mondo dei medioevali e degli zelanti studenti che attraversavano a piedi le paludi di Francia per ascoltare le \"lectiones\" dell'Aquinate nella prestigiosa Universit\u00e0 della \"Sorbonne\" di Parigi, incontrandosi da tutta Europa .\nGli storici della filosofia richiamano l'attenzione anche sulla prevalenza dell'intelletto rispetto ad una prevalenza della volont\u00e0 nella vita intellettuale/spirituale dell'uomo. La prima \u00e8 seguita da San Tommaso e dalla sua scuola, mentre l'altra \u00e8 propria di San Bonaventura e della scuola francescana. Per Tommaso il fine supremo \u00e8 \"vedere Dio\", mentre per Bonaventura fine ultimo dell'uomo \u00e8 \"amare Dio\". Quindi per Tommaso la categoria pi\u00f9 alta \u00e8 \"il vero\", mentre per Bonaventura \u00e8 \"il bene\". Per ambedue per\u00f2, \"il vero\" \u00e8 anche \"il bene\", e \"il bene\" \u00e8 anche \"il vero\".\nIl pensiero di Tommaso ebbe influenza anche su autori non cristiani, a cominciare dal famoso pensatore ebreo Hillel da Verona.\nA partire dal secondo Novecento poi il suo pensiero viene ripreso nel dibattito etico da autori cattolici e non, quali Gertrude Elizabeth Margaret Anscombe, Alasdair MacIntyre, Philippa Ruth Foot e Jacques Maritain.\nCulto.\nFu canonizzato nel 1323 da papa Giovanni XXII. La sua memoria viene celebrata dalla Chiesa cattolica il 28 gennaio; chi celebra la messa tridentina lo ricorda il 7 marzo. La Chiesa luterana lo ricorda l'8 marzo.\nSan Tommaso d'Aquino \u00e8 patrono dei teologi, degli accademici, dei librai e degli studenti. \u00c8 patrono della citt\u00e0 e della diocesi privernate e della Citt\u00e0 e della diocesi aquinate.\nL'11 aprile 1567 papa Pio V lo dichiar\u00f2 dottore della Chiesa con la bolla \"Mirabilis Deus\".\nIl 29 giugno 1923, nel VI centenario della canonizzazione, papa Pio XI gli dedic\u00f2 l'enciclica \"Studiorum Ducem\".\nL'enciclica \"Aeterni Patris\" di papa Leone XIII ricorda san Tommaso come il pi\u00f9 illustre esponente della Scolastica. Gli statuti dei Benedettini, degli Carmelitani, degli Agostiniani, della Compagnia di Ges\u00f9 dispongono l'obbligatoriet\u00e0 dello studio e della messa in pratica delle dottrine di Tommaso, del quale l'enciclica afferma:\nOpere di San Tommaso.\nSintesi teologiche.\n\"Scriptum super libros Sententiarum\"\n\"Summa contra Gentiles\"\n\"Summa Theologiae\"\nQuestioni disputate.\n\"Quaestiones disputatae de Veritate\"\n\"Quaestiones disputatae De potentia\"\n\"Quaestio disputata De anima\"\n\"Quaestio disputata De spiritualibus creaturis\"\n\"Quaestiones disputatae De malo\"\n\"Quaestiones disputatae De uirtutibus\"\n\"Quaestio disputata De unione uerbi incarnati\"\n\"Quaestiones de Quodlibet I-XII\"\nCommenti biblici.\n\"Expositio super Isaiam ad litteram\"\n\"Super Ieremiam et Threnos\"\n\"Principium \u201cRigans montes de superioribus\u201d et \u201cHic est liber mandatorum Dei\u201d\"\n\"Expositio super Iob ad litteram\"\n\"Glossa continua super Evangelia (Catena Aurea)\"\n\"Lectura super Mattheum\"\n\"Lectura super Ioannem\"\n\"Expositio et Lectura super Epistolas Pauli Apostoli\"\n\"Postilla super Psalmos\"\nCommenti ad Aristotele.\n\"Sententia Libri De anima\"\n\"Sententia Libri De sensu et sensato\"\n\"Sententia super Physicam\"\n\"Sententia super Meteora\"\n\"Expositio Libri Peryermenias\"\n\"Expositio Libri Posteriorum\"\n\"Sententia Libri Ethicorum\"\n\"Tabula Libri Ethicorum\"\n\"Sententia Libri Politicorum\"\n\"Sententia super Metaphysicam\"\n\"Sententia super Librum De caelo et mundo\"\n\"Sententia super Libros De generatione et corruptione\" \nAltri commenti.\n\"Super Boetium De Trinitate\"\n\"Expositio Libri Boetii De ebdomadibus\"\n\"Super Librum Dionysii De divinis nomibus\"\n\"Super Librum De Causis\"\nScritti polemici.\n\"Contra impugnantes Dei cultum et religionem\"\n\"De perfectione spiritualis vitae\"\n\"Contra doctrinam retrahentium a religione\"\n\"De unitate intellectus contra Avveroistas\"\n\"De aeternitate mundi\"\nTrattati.\n\"De ente et essentia\"\n\"De principiis naturae\"\n\"Compendium theologiae seu brevis compilatio theologiae ad fratrem Raynaldum\"\n\"De regno ad regem Cypri\"\n\"De substantiis separatis\"\nLettere e pareri.\n\"De emptione et venditione ad tempus\"\n\"Contra errores Graecorum\"\n\"De rationibus fidei ad Cantorem Antiochenum\"\n\"Expositio super primam et secundam Decretalem ad Archidiaconum Tudertinum\"\n\"De articulis fidei et ecclesiae sacramentis ad archiepiscopum Panormitanum\"\n\"Responsio ad magistrum Ioannem de Vercellis de 108 articulis\"\n\"De forma absolutionis\"\n\"De secreto\"\n\"Liber De sortibus ad dominum Iacobum de Tonengo\"\n\"Responsiones ad lectorem Venetum de 30 et 36 articulis\"\n\"Responsio ad magistrum Ioannem de Vercellis de 43 articulis\"\n\"Responsio ad lectorem Bisuntinum de 6 articulis\"\n\"Epistola ad ducissam Brabantiae\"\n\"De mixtione elementorum ad magistrum Philippum de Castro Caeli\"\n\"De motu cordis ad magistrum Philippum de Castro Caeli\"\n\"De operationibus occultis naturae ad quendam militem ultramontanum\"\n\"De iudiciis astrorum\"\n\"Epistola ad Bernardum abbatem casinensem\"\nOpere liturgiche, prediche, preghiere.\n\"Officium de festo Corporis Christi ad mandatum Urbani Papae\"\n\"Inno Adoro te devote\"\n\"Collationes in decem precepta\"\n\"Collationes in orationem dominicam\"\n\"in Symbolum Apostolorum\"\n\"in salutationem angelicam\"\nTraduzioni italiane.\nInni eucaristici.\nA Tommaso d'Aquino sono classicamente attribuiti gli inni eucaristici per la solennit\u00e0 del Corpus Domini, usati per secoli in occasione dell'adorazione eucaristica. Gli inni sono stati confermati nella liturgia solenne dal Concilio Vaticano II:"}
{"id": "2000963", "revid": "161374", "url": "https://it.wikipedia.org/wiki?curid=2000963", "title": "Cappella espiatoria", "text": ""}
{"id": "2000964", "revid": "1810027", "url": "https://it.wikipedia.org/wiki?curid=2000964", "title": "Palazzo Solimena", "text": "Il Palazzo Solimena \u00e8 un palazzo storico di Napoli, ubicato sulla collinetta di San Potito, di fianco al palazzo Caracciolo di Melissano.\nIl palazzo gi\u00e0 esisteva nel XVII secolo come gruppo di case palaziate.\nNel 1638 le case palazziate furono acquistate da Andrea De Riso e vennero ristrutturate e ampliate abusivamente; nel 1710 il pittore Francesco Solimena acquist\u00f2 l'edificio e lo ristruttur\u00f2 sulla base di un suo progetto, ma il pittore Onofrio Giannone, autore di alcune aggiunte nel libro delle vite dei pittori, scultori e architetti di Bernardo De Dominici, attribu\u00ec erroneamente, come dimostrato successivamente, la ristrutturazione a Giovan Battista Nauclerio. Non \u00e8 da escludere che il pittore abbia seguito il consigli di Nauclerio, Domenico Antonio Vaccaro e Ferdinando Sanfelice. Nel 1717 Solimena tent\u00f2 di espandere il palazzo, ma l'operazione vide l'opposizione di Orazio Carafa, poich\u00e9 il palazzo avrebbe invaso i territori di quest'ultimo. Nel XIX secolo la struttura sub\u00ec danni durante la repubblica partenopea del 1799 e fu rimaneggiata nel 1867 e nel 1889.\nNella realizzazione del palazzo, Solimena si avvalse della collaborazione dell'ingegnere Giacomo Farina, mentre la conduzione dei lavori fu affidata a capomastri; ai pipernieri Nicola Pagano e Tommaso Cortese venne commissionata la realizzazione delle scuderie e del portale d'ingresso.\nIl palazzo si configura a cinque campate pi\u00f9 quattro piani compreso il mezzanino.\nIl portale ha un arco con timpano spezzato e profilo ribassato, il tutto sorretto da pilastri bugnati; i piani superiori della facciata sono scanditi mediante un ordine gigante di lesene con capitelli floreali, mentre le finestre mostrano timpani da diversi profili; i balconi sono decorati in piperno.\nL'interno \u00e8 impostato attorno al cortile su volte a vela e sullo sfondo si trovano le scuderie; sulla destra si apre la scala che conduce ai piani successivi.\nAll'interno del palazzo c'\u00e8 una scala a pianta ottagonale simile a quelle di Palazzo di Majo e Palazzo Palmarice, entrambe di Ferdinando Sanfelice. Nel piano nobile si conservano degli affreschi riconducibili alla prima met\u00e0 del XIX secolo."}
{"id": "2000966", "revid": "486946", "url": "https://it.wikipedia.org/wiki?curid=2000966", "title": "Democrazia Federale di Jugoslavia", "text": ""}
{"id": "2000967", "revid": "767487", "url": "https://it.wikipedia.org/wiki?curid=2000967", "title": "Ochotona forresti", "text": "Il pica di Forrest (\"Ochotona forresti\" ) \u00e8 un mammifero lagomorfo della famiglia degli Ocotonidi.\nDistribuzione.\nLa specie \u00e8 diffusa lungo la catena montuosa dell'Himalaya in Bhutan, Tibet ed India nord-orientale, spingendosi fino al Myanmar settentrionale.\nDescrizione.\nDimensioni.\nMisura una ventina di centimetri di lunghezza, per un peso di duecento grammi.\nAspetto.\nLa corporatura \u00e8 tozza e massiccia, con zampe corte e ricoperte di pelo anche sulla pianta dei piedi e fra le dita. La grossa testa \u00e8 dotata di occhietti neri e di piccole orecchie arrotondate, dal bordo bianco. L'aspetto generale rassomiglia molto a quello dei criceti.\nPresenta due colorazioni del mantello: d'inverno, il pelo \u00e8 dorsalmente grigiastro con striature nere o bianche sui singoli peli, mentre sul ventre si schiarisce notevolmente. Dopo la muta estiva, il pelo assume toni color ruggine su testa e dorso.\nBiologia.\nSi tratta di animali diurni e solitari, che tutt'al pi\u00f9 vivono in coppie. Sono assai territoriali: dopo l'approvvigionamento di cibo, infatti, la vedetta del territorio occupa gran parte della loro giornata. Per osservare meglio ci\u00f2 che succede nel loro spazio vitale, siano intrusi arrivati per rubare i vegetali che questi animali sono soliti ammassare ad essiccare per l'inverno, oppure predatori, questi animali si piazzano su una posizione sopraelevata, solitamente una roccia, emettendo quando necessario acuti e laceranti suoni, che allertano tutti gli animali nelle vicinanze.\nAlimentazione.\nSi tratta di animali erbivori: d'estate, si nutrono senza problemi di qualsiasi materiale vegetale disponibile, prediligendo le piante erbacee, che consumano intere. D'inverno, non andando in letargo, vivono delle provviste di erba secca che accumulano durante la tarda estate: qualora tali riserve terminino, il che accade molto spesso, gli animali sono costretti a cercare il cibo scavando tunnel al di sotto del manto nevoso.\nRiproduzione.\nDurante il periodo caldo, la femmina partorisce praticamente di continuo, con intervalli di una settimana fra il parto ed un nuovo concepimento. La gestazione dura circa un mese, al termine del quale vengono dati alla luce fino a 10 cuccioli. La loro crescita \u00e8 assai rapida, e ad un mese di vita sono gi\u00e0 svezzati e pronti per allontanarsi dal territorio natio: tuttavia, preferiscono trascorrere l'inverno nel nido materno, per poi allontanarsene e prendere ciascuno la propria strada la primavera successiva."}
{"id": "2000968", "revid": "2027619", "url": "https://it.wikipedia.org/wiki?curid=2000968", "title": "Prato (Italia)", "text": "Prato \u00e8 un comune italiano di abitanti, capoluogo dell'omonima provincia in Toscana.\n\u00c8 la seconda citt\u00e0 della Toscana per popolazione dopo Firenze. Fino al 1992, anno della costituzione dell'omonima provincia, \u00e8 stato il comune non capoluogo di provincia pi\u00f9 popolato d'Italia.\nLa piana pratese fu abitata fin dall'epoca etrusca, ma la nascita della citt\u00e0 vera e propria si fa risalire, generalmente, al X secolo, quando si hanno notizie di due centri abitati contigui ma distinti, Borgo al Cornio e Castrum Prati, che si fusero durante il secolo successivo.\nNell'economia pratese la produzione tessile ha sempre svolto un ruolo di primissimo piano fin dall'epoca medievale, come testimoniano i documenti del mercante Francesco Datini, ma \u00e8 nell'Ottocento che Prato vide un impetuoso sviluppo industriale, che ne fa ancora oggi uno dei distretti pi\u00f9 importanti a livello europeo.\nLa citt\u00e0 vanta attrattive storico-artistiche di grande rilievo, con un itinerario culturale che inizia dagli Etruschi per poi ampliarsi nel Medioevo e raggiungere l'apice con il Rinascimento, quando hanno lasciato le loro testimonianze in citt\u00e0 artisti come Donatello, Filippo Lippi e Botticelli.\nGeografia fisica.\nTerritorio.\nPrato \u00e8 una citt\u00e0 della Toscana settentrionale che si estende per circa 100\u00a0km\u00b2 all'altitudine di 61 metri s.l.m. presso il suo centro storico, al centro della piana di Firenze-Prato-Pistoia. \u00c8 posta ai piedi del Monte della Retaia (768 metri s.l.m.), ultima cima sud-occidentale della Calvana. L'altitudine minima, di 32 metri s.l.m., si registra in corrispondenza delle Cascine di Tavola, mentre l'altitudine massima di 818 metri s.l.m. \u00e8 sulla vetta del Monte Cantagrilli, rilievo sud-orientale della Calvana che segna il confine col territorio comunale di Calenzano.\nA livello idrografico la citt\u00e0 \u00e8 attraversata dal fiume Bisenzio, affluente dell'Arno, che attraversa longitudinalmente il territorio comunale da Santa Lucia fino a Mezzana, costeggiando le mura di Prato presso Porta Mercatale. Il territorio comunale \u00e8 attraversato nella parte occidentale anche dal torrente Bardena, che dal Monteferrato scende verso Figline di Prato, Maliseti, Narnali, Casale e Iolo, dove prosegue con la denominazione di Fosso di Iolo, e dal torrente Calice ai confini con la provincia di Pistoia, entrambi affluenti dell'Ombrone Pistoiese: quest'ultimo corso d'acqua segna invece il confine comunale meridionale, dove a livello amministrativo separa Prato dai comuni di Carmignano e di Poggio a Caiano. Altro corso d'acqua da segnalare \u00e8 Rio Buti, le cui sorgenti sui monti della Calvana danno origine a un breve corso d'acqua, che scende ripido, alimentando lungo il suo corso anche una serie di cascate, per poi gettarsi nel Bisenzio nella parte settentrionale della citt\u00e0.\nL'area urbana e gran parte del territorio comunale si estendono nell'area pianeggiante compresa tra il corso del Bisenzio a nord e dell'Ombrone Pistoiese a sud, parte centrale integrante della conca intra-appenninica che, da Firenze, si estende in direzione nord-ovest fin oltre la citt\u00e0 di Pistoia. La piana \u00e8 solcata da corsi d'acqua minori e canali che affluiscono verso i due fiumi principali; mentre quelli periferici hanno generalmente un'origine propria, quelli semicentrali, dette \"gore\", costituiscono un sistema di canalizzazione artificiale che, distintamente, riforniva in passato di acqua le varie zone della citt\u00e0 e ne raccoglieva le acque reflue per il filtraggio.\nIl territorio comunale \u00e8 classificato in area sismica (zona 2 dal 2003, zona 3S con analoghe caratteristiche dal 2006, zona 3 dal 2014) e parte di esso fu sede dell'epicentro del terremoto della Valle del Bisenzio del 26 giugno 1899, che raggiunse la magnitudo 5,1 della Scala Richter ed il VII grado della Scala Mercalli. Una scossa di intensit\u00e0 simile si verific\u00f2 anche durante il terremoto del Mugello del 29 giugno 1919, che per\u00f2 ebbe l'epicentro a relativa distanza.\nClima.\nIl clima della citt\u00e0 \u00e8 caratterizzato da inverni piuttosto freddi e moderatamente secchi, con minima assoluta di \u221213,8\u00a0\u00b0C il 10 e 11 gennaio 1985, ed estati calde e talvolta afose, con massima assoluta di 41,0\u00a0\u00b0C il 7 luglio 1952 (la serie storica \u00e8 stata esaminata a partire dal 1932 con dati mancanti in alcuni anni della seconda guerra mondiale).\nDi recente installazione, la stazione meteorologica di Prato San Niccol\u00f2, attiva dal 1996 all'interno di un giardino privato a ridosso delle mura e gestita dall'Istituto Geofisico Toscano, detiene invece il record cittadino di massima assoluta con +41,8\u00a0\u00b0C registrati il 5 agosto 2003.\nLe precipitazioni in citt\u00e0 sono di circa 950\u00a0mm medi annui e si concentrano prevalentemente in autunno e presentano un massimo secondario in primavera; l'estate risulta la stagione mediamente pi\u00f9 siccitosa.\nRispetto alla vicina Firenze ed all'area urbana della citt\u00e0 di Prato, la stazione meteorologica di Galceti presenta maggiori caratteristiche di ruralit\u00e0, essendo situata a 110 metri s.l.m. sulle prime propaggini collinari alla periferia nord-occidentale della citt\u00e0. I dati rilevati, a differenza di quelli del capoluogo toscano, non risentono pertanto dell'effetto isola di calore nella stagione estiva, mentre risulta meno incidente l'effetto albedo susseguente ad eventuali nevicate nella stagione invernale, sia per l'ubicazione della stazione stessa che per la ventilazione tendenzialmente maggiore; i valori estremi di quest'ultima stazione sono invece rappresentati dai \u221212,2\u00a0\u00b0C registrati dalla stazione meccanica l'11 gennaio 1985 e dai 40,4\u00a0\u00b0C registrati dalla stazione automatica il 5 agosto 2003 (nella stessa giornata la stazione meccanica raggiunse i 39,7\u00a0\u00b0C): la serie storica della stazione di Galceti ha avuto inizio per\u00f2 soltanto a partire dal 1971. Le precipitazioni di Galceti fanno registrare un valore pi\u00f9 elevato (997,5\u00a0mm annui) rispetto al dato cittadino, pur presentando un analogo andamento per gli accumuli mensili e stagionali.\nLe nevicate a Galceti risultano superiori per accumulo medio, per durata media del manto nevoso e per numero medio di giorni di neve rispetto a quello che si verifica nel resto della citt\u00e0, dove la zona mediamente meno nevosa risulta essere la periferia sud-orientale di Mezzana. Le configurazioni migliori per avere nevicate con accumuli diffusi su tutta la citt\u00e0 sono i sovrascorrimenti umidi dopo un precedente raffreddamento molto intenso (esempi pi\u00f9 recente il 3 marzo 2005 e il 17 dicembre 2010, oppure l'ingresso di aria artica dalla valle del Rodano con ciclogenesi sul Mar Ligure in successiva evoluzione verso l'alto Adriatico, purch\u00e9 sia associata a termiche stabilmente al di sotto dei -5\u00a0\u00b0C a 850\u00a0hPa durante la fase perturbata (esempi pi\u00f9 recenti il 28 dicembre 2005 e il 18 dicembre 2009). Ottime nevicate negli ultimi decenni si sono verificate anche l'8 gennaio 1985, il 16 marzo 1987 e il 6 e 7 febbraio 1991, grazie all'interazione tra flusso umido nei bassi strati e aria gelida in quota. Talvolta possono verificarsi situazioni al limite, con accumuli nevosi nella parte occidentale e settentrionale della citt\u00e0 e contemporanee nevicate senza accumulo o addirittura piogge nella parte sud-orientale della citt\u00e0, come \u00e8 avvenuto ad esempio il 12 e 13 gennaio 1987, il 9 febbraio 1999 e il 29 gennaio 2004.\nStoria.\nPreistoria e storia antica.\nAlcuni ritrovamenti testimoniano che il territorio collinare circostante Prato risultava gi\u00e0 abitato sin dal Paleolitico.\nIn localit\u00e0 Galceti, a ridosso delle prime colline a nord \u00e8 stata rinvenuta una \"stazione\" musteriana risalente al 35.000 anni fa dove, per la tipologia dei reperti rinvenuti, si pu\u00f2 supporre con sicurezza come l'area fosse gi\u00e0 destinata ad un'ampia produzione ed esportazione di utensili in diaspro, facilmente reperibile sulla collina.\nAnche nell'attuale centro storico sono documentati rinvenimenti sporadici di utensili del neolitico e dell'et\u00e0 del bronzo, mentre sull'altro versante collinare (monti della Calvana) sono evidenti alcune strutture architettoniche civili e funerarie (tra cui anche un sepolcreto andato distrutto negli anni cinquanta) attribuite ai liguri o a popolazioni autoctone dell'et\u00e0 del bronzo. La piana pratese venne successivamente abitata dagli Etruschi, come testimoniato dai recenti ritrovamenti archeologici nell'area, destinati a riscrivere la storia di questi luoghi.\nLa citt\u00e0 etrusca di Gonfienti.\nNel 1997 viene alla luce una impressionante citt\u00e0 etrusca nell'area di Gonfienti, a ridosso del comune di Campi Bisenzio: fino a quel momento si pensava che prima dell'epoca romana il territorio della piana non fosse stato antropizzato e che prima del Medioevo non esistesse nessun insediamento stabile nella zona. Gli scavi hanno dimostrato che la citt\u00e0, i cui reperti risalgono al VI secolo a.C., non era affatto piccola, e vi era praticata gi\u00e0 a quell'epoca la tessitura e la filatura.\nRecentemente \u00e8 stata avanzata l'ipotesi (basandosi su alcuni toponimi della zona) che questa possa essere la mitica Camars (divenuta poi Clusium in epoca romana), patria del re Porsenna.\nIn effetti la citt\u00e0 aveva assi viari ben pianificati (indicanti quindi una presenza costante nel territorio di genti etrusche), con una strada di oltre dieci metri di larghezza e un'estensione notevole (sono circa 30 gli ettari sottoposti a vincolo dalla soprintendenza). All'interno di essa \u00e8 stata rinvenuta una \"domus\" di circa 1440\u00a0m\u00b2 (la pi\u00f9 grande dell'Italia antica, prima della Roma Imperiale), sviluppata sul modello delle ville pompeiane (ma di alcuni secoli precedente) con una rete di canali idrici ancora in parte funzionanti e un'eccezionale quantit\u00e0 di ceramiche greche a figure rosse e nere, su cui spicca una kilix attribuita a uno dei pi\u00f9 importanti artisti greci del V secolo, Douris e delle pregevoli antefisse a figure femminili.\nIndizi sull'esistenza in loco di una citt\u00e0 etrusca erano gi\u00e0 stati ipotizzati nel corso del XVIII secolo, quando vennero raccolti svariati reperti di quell'epoca (tra cui il cosiddetto \"offerente\" esposto al \"British Museum\"), suggerendo per essa il nome di \"Bisenzia\", una mitica citt\u00e0 etrusca scomparsa secoli fa e citata da locali letterati rinascimentali.\nLa citt\u00e0, anche se intuibile solo parzialmente per la rapida urbanizzazione nella sua area, era quasi certamente collegata commercialmente a Misa-Marzabotto al fine di favorire gli scambi attraverso l'Appennino, lungo la direttrice che collegava le citt\u00e0 di Spina e Pisa nel corso del VI-V secolo a.C. fino a decadere quasi improvvisamente al termine del V secolo a.C., per circostanze ancora non chiare.\nA seguito della sua scomparsa non si hanno tracce documentarie ma possiamo ipotizzare con buona probabilit\u00e0 che gli stessi abitanti abbiano provveduto a spostarsi in aree pi\u00f9 protette, dove la difesa da attacchi esterni (i celti dal nord) sarebbe stata maggiormente garantita.\nIn effetti la citt\u00e0, che non disponeva di mura, si svilupp\u00f2 partendo da un progetto di pianificazione che sembrerebbe anticipare la struttura delle citt\u00e0 ippodamee, fattore reso possibile per la stabilit\u00e0 che si era venuta a creare nell'Etruria Settentrionale nell'arco temporale che separa la battaglia contro i greci focesi (540 a.C.) e la conquista di Veio (396 a.C.) da parte di Roma, ed il conseguente spostamento verso nord del tradizionale baricentro etrusco dell'area meridionale della Toscana.\nLe aree in questione potevano essere state Artimino, Fiesole e, anche se parzialmente perch\u00e9 pi\u00f9 lontana, ma sulla stessa direttrice geografica, Volterra, che nel secolo successivo ampliarono o costruirono la loro cerchia muraria a seguito di un imponente sviluppo demografico.\nInfine la piana fu abitata dai Romani (vi passava la via Cassia, nel tratto che collegava Firenze con Pistoia, sulla via per Luni). Gli storici hanno collocato nei pressi dell'antica citt\u00e0 etrusca la mansione \"Ad Solaria\" della antica Via Cassia, e riportata nella celebre Tavola Peutingeriana. Il territorio dove sorge oggi Prato per\u00f2 era destinato alla centuriazione estesa tra Agliana e Badia a Settimo (ricalcante una precedente, di epoca etrusca) e probabilmente non ad insediamenti urbani, anche se occasionalmente sono state rinvenute nell'area di Prato, tracce di quell'epoca: episodi rinvenimenti di strutture murarie e lapidee, sepolture, frammenti ceramici e lapidei, in particolare nell'area della Cattedrale, per la quale si \u00e8 ipotizzato l'esistenza di un edificio d'uso sacro.\nIl Medioevo.\nNell'Alto Medioevo la piana vede il degrado delle strutture di regimentazione delle acque realizzate con la centuriazione romana, ed alcune parti di essa, presumibilmente nell'area a sud si impaludarono.\nLa zona di Prato fu interessata dalla presenza dei Bizantini e successivamente occupata dai Longobardi la cui presenza \u00e8 documentata soprattutto nelle aree collinari e pedemontane.\nIl libero comune.\nDopo l'assedio del 1107 da parte delle truppe di Matilde di Canossa, i conti Alberti si ritirarono nei propri castelli della Val di Bisenzio e l'abitato cominci\u00f2 a costituirsi come libero Comune. Si tratta di un esempio piuttosto raro di comune indipendente sorto in un centro urbano che non costituiva una diocesi; per questo Prato per secoli non fu mai definita \"civitas\", ma solo \"terra\". Fu certamente uno tra i primissimi comuni italiani a darsi uno Statuto, redatto gi\u00e0 a met\u00e0 del XIII secolo.\nPer due secoli Prato conobbe una forte espansione urbana (vennero quasi raggiunti i 15000 abitanti), dovuta alla fiorente industria della lana e alla forte devozione verso una reliquia appena giunta: la Sacra Cintola. Nel XII secolo fu sotto le dipendenze dirette dell'Imperatore Federico II di Svevia e sotto il figlio Corradino. Poi alle dirette dipendenze degli Angi\u00f2 di Napoli. L'urbanizzazione \u00e8 testimoniata dalla necessit\u00e0 di costruire due nuove cerchie di mura, una intorno alla met\u00e0 del XII secolo e l'altra a partire dal 1300. Un episodio del 1312 vide acutizzarsi la rivalit\u00e0 con la vicina Pistoia, quando il canonico pistoiese Giovanni di Ser Landetto, soprannominato 'Musciattino', comp\u00ec un tentativo di furto della Sacra Cintola.\nNel 1326, per sottrarsi alle mire espansionistiche di Firenze e alle proprie lotte interne tra le famiglie pi\u00f9 possidenti per il controllo amministrativo, la citt\u00e0 si sottomise alla Signoria di Roberto d'Angi\u00f2, re di Napoli. Il 23 febbraio 1351 Giovanna d'Angi\u00f2 vendette la citt\u00e0 a Firenze per 17.500 fiorini d'oro, e a quest'ultima citt\u00e0 rimase legata fino ai giorni nostri.\nIl Cinquecento e Seicento.\nNonostante la perdita della libert\u00e0, Prato continu\u00f2 a svilupparsi nei secoli seguenti, seguendo le sorti di Firenze, prima sotto la dinastia dei Medici, quindi con la Repubblica Fiorentina dal 1494.\nA causa di questo, l'esercito della Lega Santa (creata fra il Papa Giulio II e gli Spagnoli) cinse d'assedio sotto il comando di Raimondo de Cardona, conquist\u00f2 e devast\u00f2 Prato il 29 agosto 1512. Tale saccheggio (noto come Sacco di Prato e ricordato anche dal Machiavelli nel celebre \"Il Principe\") provoc\u00f2 un altissimo tributo di vite, segnando profondamente non solo la vita della citt\u00e0, ma anche l'inizio del declino, che dur\u00f2 per circa due secoli.\nNel 1653 Prato ottenne finalmente il tanto ambito status di Citt\u00e0 e di Diocesi (quest'ultima era limitata soltanto all'interno delle mura cittadine e con il Vescovo in comunione con Pistoia). Tale titolo diede un nuovo sviluppo all'economia e all'urbanizzazione locale: per l'occasione venne fatta realizzare la Fontana del Bacchino da Ferdinando Tacca.\nIl Settecento.\nNel XVIII secolo, con la salita dei Lorena alla guida del Granducato di Toscana, la citt\u00e0 venne abbellita e conobbe anche un notevole sviluppo culturale, che veniva promosso dagli stessi granduchi.\nLa lungimiranza intellettuale di Prato e della sua terra in questo secolo trova la sua massima espressione nelle parole di Filippo Mazzei, amico di Thomas Jefferson, che oggi sono riportate nel secondo paragrafo della Costituzione degli Stati Uniti d'America: \"All men are created equal\".\nStoria moderna e contemporanea.\nNel XIX secolo Prato conobbe una notevole rinascita industriale soprattutto per opera di Giovan Battista Mazzoni. Per descrivere l'industria tessile della citt\u00e0, lo storico Emanuele Repetti defin\u00ec Prato \"la Manchester della Toscana\".\nDopo l'Unit\u00e0 d'Italia continu\u00f2 una fortissima industrializzazione (soprattutto nel settore tessile) e cominci\u00f2 una crescita demografica, che cominci\u00f2 a far uscire la citt\u00e0 dalla cerchia delle mura trecentesche e la port\u00f2, durante il XX secolo, ad inglobare pian piano i borghi circostanti, con la popolazione cittadina passata dai 50.000 abitanti del 1901 agli oltre 180.000 del 2001.\nLa concentrazione di opifici tessili era cos\u00ec elevata che Prato divenne famosa come \"la citt\u00e0 dalle cento ciminiere\". Nel secondo dopoguerra, quando il progresso tecnologico rese obsoleti i vecchi opifici, le grandi ciminiere in mattoni sparirono, tranne alcune che sono tuttora in piedi in quanto reperti di archeologia industriale, come quella della \"Cimatoria Campolmi\".\nDurante la Seconda guerra mondiale la citt\u00e0 fu interessata da diversi avvenimenti relativi in particolare alla guerra partigiana.\nTra il settembre 1943 e il marzo 1944 la citt\u00e0 fu oggetto di violenti bombardamenti mirati a distruggere l'apparato industriale e il nodo ferroviario. Nello stesso periodo, sui rilievi appenninici vicini alla citt\u00e0, cominciarono a costituirsi formazioni partigiane.\nIl 4 marzo 1944 gli operai tessili furono protagonisti di uno sciopero generale che si protrasse nei giorni successivi bloccando la produzione e rappresentando un atto politico rilevante in una citt\u00e0 occupata dai tedeschi.\nNelle settimane successive un rastrellamento dei fascisti dette il via alla deportazione in Germania di 360 lavoratori (scelti soprattutto tra gli scioperanti); di essi torneranno vivi solo in 20.\nNel settembre 1944 partigiani della Brigata Buricchi vengono catturati e impiccati a Figline.\nAppena liberata la citt\u00e0, occupata dai partigiani prima dell'arrivo degli alleati, a partire dal 5 settembre 1944 vi furono episodi di violenze e rappresaglie verso persone note come fascisti ad opera dei partigiani; in particolare almeno 10 persone furono uccise nell'eccidio del Castello dell'Imperatore..\nL'incremento demografico, ed economico pi\u00f9 imponente fu nel secondo dopoguerra quando, negli anni sessanta e settanta, una consistente immigrazione proveniente da tutte le regioni meridionali far\u00e0 raddoppiare la popolazione residente, fornendo manodopera alla sempre pi\u00f9 vitale industria tessile.\nNel 1949 le frazioni di Vaiano e Sofignano vennero distaccate e costituite in comune autonomo, con denominazione Vaiano.\nParallelamente allo sviluppo economico e demografico, la citt\u00e0 ebbe una nuova grande crescita urbanistica lungo varie direttrici. Una crescita particolarmente disordinata che dar\u00e0 vita e innumerevoli commistioni tra piccole attivit\u00e0 produttive ed edifici residenziali secondo un modello tipico della citt\u00e0 in cui anche dal punto di vista economico prevalsero aziende produttive piccole e piccolissime con rapporti di lavoro basati sull'affidamento a terzi delle singole lavorazioni del ciclo produttivo.\nIn tale disordine urbanistico innumerevoli edifici furono costruiti abusivamente, anche dopo l'entrata in vigore del piano regolatore. Tale abusivismo, rappresent\u00f2 un fenomeno nuovo e rilevante per una citt\u00e0 del centro-nord e non si limit\u00f2 a piccole costruzioni ma riguard\u00f2 anche grandi condomini e addirittura due interi quartieri, \"il Cantiere\" ed \"il Guado\", abitati prevalentemente da immigrati dell'Italia meridionale.\nLa citt\u00e0 \u00e8 stata meta a partire dagli anni novanta, di una nuova e molto consistente ondata migratoria, questa volta da paesi extracomunitari ed in particolare dalla Cina.\nFino al 1992 Prato, come tutti gli altri comuni della sua provincia, faceva parte della provincia di Firenze. Quell'anno furono istituite 8 nuove province in Italia, tra cui quella di Prato, al fine di meglio amministrare un territorio in crescita continua di abitanti.\nOltre ad affrancarsi dal controllo politico di Firenze, Prato era ormai gi\u00e0 affrancata anche da quello religioso di Pistoia con la conquista di una diocesi autonoma alcuni decenni prima (1954). Tali rivalit\u00e0 con queste due citt\u00e0 sopravvivono ancora oggi.\nA partire dagli anni novanta la citt\u00e0 presenta i primi segnali di una decrescita industriale che al momento sembra inarrestabile.\nOnorificenze.\nPrato \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale, fu la prima citt\u00e0 al di sotto della Linea Gotica ad essere stata liberata interamente dai partigiani:\nMonumenti e luoghi d'interesse.\nPrato vanta molteplici monumenti di grande interesse storico ed artistico. Molti edifici, soprattutto quelli medievali, sono caratterizzati dall'uso di materiali reperiti localmente. In particolare sono stati usati spesso due tipi di marmi, di diverso colore, che hanno dato luogo ad una bicromia negli edifici ecclesiastici, caratteristica tra le pi\u00f9 rilevanti del Romanico non solo locale, ma anche di quello definito \"pisano-lucchese\" sia in Toscana che in Sardegna, ad Amalfi e in Puglia.\nLe pietre che sono usate sono:\nArchitetture religiose.\nCattolicesimo.\nNel centro storico.\nLa citt\u00e0 stessa deve la sua nascita all'insediamento tra il castellare degli Alberti e la pieve di Santo Stefano (oggi Duomo), con uno sviluppo degli insediamenti religiosi per certi versi tipico, legato agli ordini mendicanti stabilitisi agli angoli della citt\u00e0 di allora, i quali diedero origine a vasti complessi chiesastici e conventuali, affacciati su piazze tutt'oggi esistenti.\nUn episodio singolare e felice negli esiti fu l'edificazione di un santuario, su iniziativa di Lorenzo il Magnifico e con l'aiuto del suo architetto preferito Giuliano da Sangallo: la basilica di Santa Maria delle Carceri, che rappresenta uno dei primi edifici in cui andava maturando la riflessione, tutta rinascimentale, sulla pianta centrale.\nSingolare \u00e8 poi l'esistenza entro le mura di due grandi complessi monastici monumentali ancora attivi: San Niccol\u00f2 (oggi in gran parte occupato da un convitto scolastico) e San Vincenzo. La presenza in quest'ultimo della mistica santa Caterina de' Ricci, fece s\u00ec che venisse promosso a cavallo tra Sei e Settecento un completo rinnovo della chiesa conventuale, attuato dagli artisti della corte medicea, al termine del quale ricevette il titolo basilica minor.\nSe il Duomo resta insuperato per la qualit\u00e0 del corredo artistico (con capolavori di artisti chiamati dalla vicina Firenze, i quali spesso trascorsero a Prato anni di intensa creativit\u00e0 artistica), le altre chiese principali contengono spesso opere meno note ma di ottima fattura, spaziando dal basso medioevo fino al barocco.\nArchitetture civili.\nArchitetture civili dell'Ottocento e Novecento.\nIn citt\u00e0 ci sono importanti esempi di archeologia industriale. Si tratta di grandi opifici tessili che sono stati trasformati per altri usi pur mantenendo intatta la propria architettura.\nPiazze Principali.\nPrato ha una disposizione \"canonica\" degli ambienti del centro storico, con una piazza dedicata al potere religioso (Piazza del Duomo), una a quello politico laico, piazza del Comune appunto, e una per i commerci, Piazza Mercatale. A queste piazze si aggiunsero dalla fine del Trecento le piazze antistanti alle chiese degli ordini mendicanti, grandi abbastanza per contenere le folle che assistevano alle prediche dei frati: Piazza San Francesco per i francescani, Piazza San Domenico per i domenicani e Piazza Sant'Agostino per gli agostiniani. Solo nel quattrocento si aggiunse la Piazza delle Carceri davanti al Santuario di Santa Maria delle Carceri.\nMusei.\nData la notevole ricchezza artistica della citt\u00e0, Prato ha un elevato numero di musei costituiti da una ricchezza e da una variet\u00e0 articolata di collezioni custodite per la maggior parte in edifici antichi.\nA testimonianza della rilevanza artistica della citt\u00e0 \u00e8 la presenza di alcune opere importanti provenienti da Prato nei pi\u00f9 importanti musei del mondo. Tra queste meritano di essere ricordate la statuetta etrusca proveniente da Pizzidimonte adesso al British Museum (Londra), la \"Madonna della Cintola\" originariamente nella Cappella del Sacro Cingolo del Duomo ora al The Metropolitan Museum of Art (New York), il \"Giovanni Battista\" di Francesco da Sangallo dalla Basilica di Santa Maria delle Carceri presso la Frick Collection (New York), due tele di Ludovico Cardi, detto il Cigoli raffiguranti \"San Francesco\" e una \"Circoncisione\", originariamente nella chiesa di San Francesco, sono adesso al Museo dell'Ermitage (San Pietroburgo), uno scomparto della predella proveniente dalla chiesa di San Giusto a Faltugano \u00e8 alla National Gallery (Londra) mentre l'altro \u00e8 presso il Philadelphia Museum of Art.\nPonti sul fiume Bisenzio.\nAntichi.\nDocumentato dal 1291, ampliato e modificato nei secoli successivi, fino al suo allargamento negli anni '20, \u00e8 il ponte di accesso all'omonima piazza. Il ponte fu fatto saltare dai tedeschi in ritirata dopo i pesanti bombardamenti alleati del '44 e poi fu ricostruito cercando di recuperare l'originaria struttura medievale.\nAntico ponte medievale a cui si accedeva da via di San Giorgio e da via di Santa Margherita, detta in antico \"contrata Bisenzonis\". Fino agli anni '80 era visibile nel greto del fiume la pigna centrale.\nSituato a nord dell'attuale ponte della Passerella, di questo ponte medievale resta solo un tronco di pilone, con tanto di lati acuminati che servivano al taglio delle acque del Bisenzio, che lambiva le attuali mura del Serraglio, oggi visibile al piano basso del parcheggio coperto.\nL'attuale ponte sorge sul sito storico dell'antico ponte romano, la cui presenza \u00e8 ricordata dall\u2019antroponimo che lo associa al geniere e generale delle legioni romane, Marco Petreio, detto Petrino (110 a.C. - aprile 46 a.C.). Il nuovo ponte, inaugurato nel 1966, \u00e8 costruito in cemento armato ed attraversa il fiume Bisenzio con tre \u201ccampate\u201d di circa 18 metri ciascuna, \u00e8 lungo 52 metri ha un piano viabile largo oltre venti metri.\nModerni.\nInaugurato nel 1935 \u00e8 stato progettato dall'ingegnere triestino Giulio Krall (1901-1971), vincitore nella gara di appalto indetta dal Comune di Prato. L'opera presenta delle analogie con quello presentato da Nervi dipende evidentemente da un\u2019analoga analisi delle tecnologie disponibili, del contesto e dei limiti di costo e non certo da una pedissequa imitazione. \u00c8 costituito da una struttura ad arco a tre cerniere, determinata dalle indicazioni richieste dalla municipalit\u00e0: un'unica luce di 60 metri con l\u2019intradosso alla medesima quota del ponte ferroviario. Per poter utilizzare una forma ad arco era quindi necessario eliminare le spinte laterali che non era possibile far assorbire alle spalle del ponte, visto che il piano d\u2019imposta era sopraelevato di 10 metri dal terreno di fondazione. Krall nella memoria ci informa anche che la prova di carico del collaudo fu fatta con 650\u00a0kg/m2 di peso vivo, che la freccia di abbassamento al centro dell\u2019arco con tale carico era stata di 6\u00a0mm e che il costo totale dell\u2019opera fu di 200.000 lire.\nRealizzato in seguito a un concorso di progettazione del 1963 su disegno di Giuseppe Gori e Sergio Egoroff, due progettisti con una vasta esperienza nella progettazione dei ponti. Il ponte \u00e8 costituito da travi appoggiante in cemento a sezione variabile. La forma generale dell\u2019impalcato presenta una leggera curva catenaria che evidenzia e rende leggibile lo schema strutturale delle travi parallele.\nCostruito negli anni '80, collega Viale Galilei a Via Lambruschini, non ha particolari pregi architettonici.\nUnisce viale Vittorio Veneto nel tratto compreso tra piazzale Europa e piazza della Stazione centrale.\nAree naturali.\nLa citt\u00e0 ha al suo interno alcune \"aree naturali protette\" che la legge tutela per il loro particolare interesse naturalistico, ambientale o storico-culturale. Queste aree contengono ecosistemi prevalentemente o largamente intatti, ambienti e paesaggi di rilievo tale da richiedere un intervento istituzionale per garantirne la conservazione alle future generazioni.\nCultura.\nTeatri.\nPrato vanta una tradizione teatrale che inizia nel Seicento con lo scomparso Teatro dei Semplici, abitato all'interno di quello che adesso \u00e8 il Palazzo Comunale. Nel 1820, alcuni esponenti della borghesia cittadina promossero la costruzione di un nuovo teatro. Dopo svariate difficolt\u00e0, legate prevalentemente al luogo di realizzazione, nel 1826 fu ottenuta la concessione granducale per uno spazio teatrale nell'attuale posizione del Teatro Metastasio, in base ad un nuovo progetto di Luigi Cambray Digny.\nI teatri attualmente attivi a Prato sono:\nBiblioteche.\nBiblioteche comunali.\nA Prato ha inoltre sede l'omonimo Circolo dei Lettori.\nIstruzione.\nUniversit\u00e0 italiane.\nDai primi anni novanta la citt\u00e0 \u00e8 sede di un importante centro universitario con oltre 2000 studenti iscritti, denominato \"Polo universitario Citt\u00e0 di Prato\", nato dalla collaborazione tra l'Universit\u00e0 degli studi di Firenze e una societ\u00e0 consortile nata dalla collaborazione tra Enti locali (in primo luogo il Comune di Prato) e vari soggetti privati, il PIN S.c.r.l., proprietaria dell'edificio (gi\u00e0 sede del prestigioso Istituto T. Buzzi e ristrutturata per l'occasione) che ospita il polo. Presso di esso sono attivi alcuni corsi di studio facenti capo alle facolt\u00e0 di Economia, Lettere e filosofia, Ingegneria, Medicina e chirurgia e Scienze politiche dell'ateneo fiorentino.\nSociet\u00e0.\nEvoluzione demografica.\nNel corso del 2019 il numero di residenti nel comune di Prato continua a crescere, con un ritmo ancora pi\u00f9 sostenuto rispetto agli anni precedenti. I residenti iscritti in anagrafe al 31 dicembre 2019 risultano , con un incremento di 499 unit\u00e0 rispetto al 31 dicembre 2017 (+0,26%). L'incremento della popolazione \u00e8 dovuto esclusivamente all'apporto della componente straniera, la popolazione italiana residente a Prato continua a scendere. Nel 2019 il saldo naturale della popolazione italiana ha registrato un nuovo record negativo di unit\u00e0, cifra che supera anche il record negativo di unit\u00e0 registrato nel 2018. Gli stranieri nel 2019 sono , ossia unit\u00e0 in pi\u00f9 del 2018, pari al +4,53%.\nNel 2018 saldo migratorio si mantiene negativo ma con un numero pi\u00f9 contenuto, anche rispetto allo scorso anno, -671. La somma dei due saldi evidenzia una diminuzione della popolazione italiana residente a Prato di oltre persone, tuttavia, con l'acquisizione della cittadinanza italiana da parte di cittadini stranieri nel corso dell'anno, la diminuzione del contingente di popolazione italiana scende a unit\u00e0.\nEtnie e minoranze straniere.\nSecondo i dati del comune di Prato al 31 dicembre 2019 la popolazione straniera residente era di persone ( maschi e femmine) e rappresenta il 21,72% sul totale dei residenti (nel 1998 la percentuale era del 3,61%, nel 2008 del 13,05%). L'incidenza della popolazione straniera sulla popolazione totale \u00e8 aumentata di un punto percentuale nel corso del 2019: dal 20,8% di fine 2018 a 21,7% alla fine del 2019. Il dato di Prato \u00e8 molto pi\u00f9 alto rispetto al dato nazionale, che al 1\u00ba gennaio 2019 risulta pari all'8,7%.\nLe nazionalit\u00e0 maggiormente rappresentate in base al numero e alla loro percentuale sul totale della popolazione residente nel 2019 erano:\nLa comunit\u00e0 cinese (proveniente principalmente dalla provincia cinese di Zhejiang) \u00e8 la comunit\u00e0 straniera principale della citt\u00e0 ed una delle pi\u00f9 grandi in Europa (la quarta dopo Londra, Parigi e Milano).\nIn alcuni quartieri, la concentrazione di cittadini madrelingua mandarino \u00e8 tale che gran parte delle attivit\u00e0 commerciali hanno cartelli e insegne bi-lingue (italiano e cinese).\nLingue e dialetti.\nIl dialetto pratese fa parte dei dialetti toscani. La maggiore particolarit\u00e0 fonetica, tra l'altro diffusa in modo parziale, \u00e8 una gorgia particolarmente rafforzata, si osserva cio\u00e8 il dileguo di intervocalico; questo colpisce anche la dei participi passati che passa rusticamente a e successivamente dilegua: ad esempio \"spettacolo\" e \"cap\u00ecto\" diventano \"spett\u00e0'olo\" e \"cap\u00ec'o\". A Prato, come a Firenze, non s'osserva il passaggio di , , a , , , comune nel resto della Toscana.La vasta ondata immigratoria cinese ha fatto s\u00ec che in alcuni quartieri si parlino cinese o dialetti wu.\nCriminalit\u00e0.\nSecondo l'analisi elaborata dal Dipartimento di Pubblica Sicurezza pone la provincia di Prato al quinto posto totale in Italia per incidenza di reati in base alla popolazione. Tra i primi Milano, Rimini, Bologna e Torino. I dati sono pubblicati da \"Il Sole 24 Ore\" e si basano sulle denunce raccolte nel corso del 2016. Rispetto all'anno precedente a Prato sono stati denunciati il 5,5 per cento di reati in pi\u00f9, portando il totale a oltre 15.000. Il dato pi\u00f9 preoccupante \u00e8 che tra i capoluoghi di provincia italiani, Prato \u00e8 quello che ha fatto registrare il maggiore incremento rispetto al 2015. Anzi, tra le prime 20 province \u00e8 l'unica a non aver migliorato la situazione.\nA rendere critica la situazione \u00e8 soprattutto il fenomeno degli scippi che colloca Prato al primo posto in Italia, ma sono diffusi anche rapine (settimo posto) e furti (nono posto).\nUna citt\u00e0 \"amica degli animali\".\nll Comune di Prato \u00e8 primo in classifica nel 10\u00ba rapporto \"Animali in citt\u00e0\" 2022 di Legambiente. Questa indagine valuta i servizi che Amministrazioni comunali e Aziende sanitarie locali dichiarano di offrire ai cittadini che hanno animali d\u2019affezione per favorire la migliore convivenza in citt\u00e0 con animali padronali e selvatici.\nCinema.\nFilm\nFilm ambientati a Prato (anche parzialmente, ordine cronologico):\nSceneggiatori pratesi\nAttori pratesi contemporanei\nCucina.\nLa cucina tipica pratese, come in generale quella di tutta la Toscana, utilizza di prodotti e ingredienti \"poveri\", provenienti soprattutto dal territorio.\nIl pane, detto \"bozza pratese\", \u00e8 sicuramente l'elemento base della cucina. A Prato, come a Firenze si \u00e8 soliti usare il pane per preparare crostini con i fegatini, la panzanella e la pappa al pomodoro.\nEventi.\nCorteggio Storico.\nL'8 settembre di ogni anno, per rendere omaggio alla Sacra Cintola, nel giorno della nativit\u00e0 della Madonna, si svolge il \"Corteggio Storico\". La sfilata in costume si svolge lungo le vie del centro, a cui partecipano gli armati di Citt\u00e0, il Corpo dei Valletti Comunali e altre centinaia di figuranti provenienti da varie citt\u00e0 d'Italia. La processione termina in Piazza del Duomo, dove si ha l'evento pi\u00f9 solenne della giornata: l'ostensione del Sacro Cingolo.\nIl programma della festa \u00e8 arricchito da varie esibizioni che si tengono per tutta la giornata in vari punti del centro storico, come, ad esempio l'esibizione degli sbandieratori, la gara di tiro con l'arco, il mercato medievale con rievocazioni degli antichi mestieri e tradizioni, gli spettacoli musicali, i fuochi d'artificio.\nPalla Grossa.\nIl Gioco della Palla Grossa \u00e8 tornato ad essere disputato a Prato in Piazza Mercatale dal settembre 2012, dopo quasi trent'anni di assenza. Quattro i Rioni che si sfidano: i Rossi (Santa Trinita), i Gialli (Santo Stefano), gli Azzurri (Santa Maria) e i Verdi (San Marco).\nA partire dal 2017, il campo di gioco viene trasferito da piazza Mercatale al Parco della Liberazione e della Pace.\nContemporanea festival.\nContemporanea festival \u00e8 un festival internazionale di teatro che si svolge a Prato dal 1999. La manifestazione ha luogo alla fine maggio e presenta importanti artisti della scena teatrale contemporanea nazionale ed internazionale.\nGeografia antropica.\nSuddivisioni storiche.\nI due assi viari principali del centro storico, incrociandosi in piazza del Comune, dividono il centro in quattro quartieri:\nL'asse che taglia il centro da Sud-Sud-Ovest a Nord-Nord-Est \u00e8 costituito da via Santa Trinita, piazza San Francesco, via Bettino Ricasoli, corso Giuseppe Mazzoni, piazza del Duomo e via Gaetano Magnolfi; l'altro asse, che va da Ovest-Nord-Ovest a Est-Sud-Est, percorre via San Vincenzo, piazza San Domenico, via Cesare Guasti, via fratelli Cairoli e via Giuseppe Mazzini.\nSuddivisioni amministrative.\nIl territorio comunale \u00e8 suddiviso in cinque circoscrizioni amministrative: Nord, Est, Sud, Ovest e Centro.:\nEconomia.\nIndustria manifatturiera.\nL'economia di Prato \u00e8 storicamente basata sull'industria tessile ed il suo distretto \u00e8 il pi\u00f9 grande in Europa. Il distretto tessile di Prato \u00e8 composto da circa 7000 imprese nella Moda (di cui oltre 2000 nel Tessile in senso stretto) ottenendo circa 2 miliardi di euro con l\u2019export. Prato sforna 3 milioni di metri di tessuto al giorno, una parte dei quali finisce nei prodotti delle griffe emergenti del distretto, come nelle collezioni dei \"big\" del settore, Gucci, Prada, Ferragamo, tutti saldamente radicati nel territorio. Da capitale storica degli \"stracci\" a centro di moda: oggi Prato non \u00e8 solo tessuti e filati ma anche marchi come Enrico Coveri, Flavio Castellani, Patrizia Pepe, Roberto Biagini ed il pi\u00f9 importante centro di Pronto Moda italiano.\nIndustria tessile.\nIl territorio pratese \u00e8 costituito dalla valle del fiume Bisenzio e dal cono di deiezione fluviale al suo sbocco. Il fiume, razionalmente utilizzato fin dall'alto medioevo per mezzo delle gore (circa di canali) e di una complessa struttura di distribuzione delle acque (il Cavalciotto), per la sua particolare pendenza naturale permise l'installazione di un ampio sistema di mulini. Attorno alle gore si svilupp\u00f2 l'industria medievale tessile e molitoria e, successivamente, la produzione della lana. I lanaioli pratesi si specializzarono sempre pi\u00f9 e si dedicarono all'Arte di Calimala, ovvero un ciclo di lavorazione per rendere i panni pi\u00f9 morbidi e belli.\nI lanaioli pratesi, riuniti nella Corporazione dell'Arte della Lana, regolarono la fabbricazione e il commercio dei panni con degli Statuti, aggiornati nel tempo.\nFrancesco di Marco Datini dette un grande impulso commerciale all'attivit\u00e0 tessile della citt\u00e0. Attraverso la rete dei suoi fondaci (magazzini) i pannilani raggiunsero vari paesi dell'Europa, mentre a Prato arrivarono, sempre a mezzo della mercatura datiniana, lane pregiate e coloranti. Attivit\u00e0 che continu\u00f2 ininterrotta nei secoli successivi.\nMentre in Inghilterra inizi\u00f2 la Rivoluzione Industriale, Giovan Battista Mazzoni, studioso e tecnico meccanico, perfezion\u00f2 le macchine di filatura e ne progett\u00f2 di nuove per il cardato. Grazie anche alla sua opera, tra il 1850-60 venne gi\u00e0 utilizzato il procedimento di rigenerazione dei ritagli di tessuti di sartoria, delle maglie e di indumenti usati. Questo materiale che proveniva da varie parti del mondo, veniva selezionato con cura e trasformato meccanicamente nella cosiddetta lana rigenerata che consentiva di produrre, anche miscelata con lana vergine, tessuti cardati di ogni tipo a prezzi competitivi. Questi prodotti conquistarono i mercati mondiali e l'attivit\u00e0 tessile pratese progred\u00ec in modo deciso e costante.\nNel 1912 fu costituita l\u2019Unione degli industriali pratesi, con l\u2019adesione immediata di 109 imprenditori, per coordinare l\u2019aspetto organizzativo, contestualmente alla vita delle aziende del territorio.\nTra il 1929 e 1933 l\u2019attivit\u00e0 tessile sub\u00ec una crisi mondiale, oltre che la politica autarchica fascista. Prato mantenne per\u00f2 la sua posizione consolidata sul mercato, tanto che furono sperimentate con successo nuove fibre artificiali.\nNel periodo bellico tra il 1941 e il 1944, a causa dei danni sostenuti con i bombardamenti, l\u2019industria tessile di Prato sub\u00ec un duro colpo, seguito per\u00f2 da un periodo assai florido, dopo la Liberazione. Questo avvenne a causa dell\u2019alta richiesta di prodotti d\u2019abbigliamento e non solo, che super\u00f2 di gran lunga il prodotto fabbricato.\nPrato come distretto industriale si \u00e8 affermato nei decenni successivi alla seconda guerra mondiale quando la sua industria laniera si svilupp\u00f2 in modo straordinario non solo in termini quantitativi, ma ci\u00f2 che pi\u00f9 sorprendeva, perch\u00e9 tale sviluppo era avvenuto a seguito della crisi delle imprese verticalmente integrate, sostituite dalla moltiplicazione di piccole imprese specializzate. Dopo circa un trentennio di crescita praticamente ininterrotta, verso la met\u00e0 degli anni ottanta, la domanda di tessuti cardati di lana rigenerata (tipico prodotto pratese) diminu\u00ec e il sistema produttivo locale attravers\u00f2 un periodo di alcuni anni di crisi dal quale usc\u00ec all'inizio degli anni novanta con una struttura ridimensionata nel numero delle imprese (soprattutto di subfornitura) e degli addetti tessili, trasformato nel tipo di prodotti (da tessuti di lana rigenerata di qualit\u00e0 medio-bassa a tessuti di lana e di altre fibre, di qualit\u00e0 medio-alta) e in parte nell'organizzazione (impiego di semilavorati prodotti all'esterno del distretto, non di rado all'estero).\nNegli anni del Dopoguerra si verific\u00f2 inoltre una forte immigrazione dal Sud Italia, dovuta al boom economico del distretto pratese, durante il quale (fino agli anni ottanta) gli addetti tessili incrementarono da 22.000 a 60.000 circa.\nDagli anni sessanta in poi si assistette ad un sostanziale rinnovamento dei macchinari e delle tecnologie, l'impiego di materie prime rigenerate si indirizz\u00f2 su materiali qualitativamente superiori, provenienti dal recupero di ritagli nuovi di confezionatura.\nParallelamente nel Distretto Tessile Pratese si verific\u00f2 una consistente diversificazione produttiva verso articoli di alta qualit\u00e0, che prevedevano l'impiego di fibre pregiate (lane vergini, cachemire, seta, lino, cotone, viscosa, microfibre ecc.).\nMaglieria.\nNegli anni della grande crescita, accanto alla produzione di tessuti cardati di lana rigenerata, si era sviluppata la maglieria, settore che pur essendo stato ridimensionato dalla crisi degli anni ottanta, contava ancora oltre un migliaio di imprese alla fine di quel decennio. Con la ripresa produttiva degli anni novanta, i maglifici di Prato incontravano sempre pi\u00f9 difficolt\u00e0 a trovare lavoranti a domicilio e subfornitori autoctoni disposti a cucire i capi di maglia. \u00c8 allora che iniziano ad arrivare a Prato i primi cinesi. Si trattava di immigrati gi\u00e0 presenti in Toscana e in particolare a Campi Bisenzio, dove immigrati provenienti da Wenzhou nella provincia dello Zhejiang si erano inseriti come lavoratori autonomi nella pelletteria fin dall'inizio degli anni Ottanta.\nAnche nel campo della maglieria Prato ha conquistato una posizione leader a livello mondiale, da diversi anni infatti i prodotti tessili pratesi vengono scelti dai grandi stilisti del \"Made in Italy\".\nArtigianato.\nLa principiale e pi\u00f9 famosa forma di artigianato presente a Prato \u00e8 sicuramente la fornace Felici in localit\u00e0 Figline. In un documento del 1575 si legge che \"la famiglia Felici, fabbricanti di orci, cadini per fuoco et veggi in terracotta\". Da quel tempo la fornace Felici ha ininterrottamente fabbricato oggetti in terracotta nelle pi\u00f9 svariate fogge. Gi\u00e0 nei primi anni dell'Ottocento la \"Fabbrica Felici\" era conosciuta anche oltre i confini del Granducato di Toscana per la costruzione di caminetti Franklin in un solo pezzo, evoluzione tecnica del caminetto tradizionale basata sulla trasmissione del calore attraverso le pareti in terracotta, totalmente svincolate dai muri degli edifici.\nNella seconda met\u00e0 dell'Ottocento al caminetto Franklin si riduceva la bocca, si provvedeva di sportello e si utilizzava ancor pi\u00f9 il calore emanato dal fuoco facendo circolare i fumi caldi all'interno del corpo in terracotta con appositi condotti: stava nascendo la stufa. Nei primi anni del Novecento i Felici, alla ricerca di una sempre maggiore perfezione tecnica, costruiscono le prime stufe a ripiani, per carpire la fuoco il maggior calore possibile e diffonderlo attraverso una grande superficie radiante. Questo tipo di stufa, a conferma della sua ottima resa termica, ebbe un gran successo. Fra il 1930 ed il 1950 la Fabbrica Felici produceva fino a stufe all'anno. Oggi la produzione continua in formato ridotto in una nuova sede.\nTurismo.\nGrazie alla valorizzazione dei monumenti presenti nel centro storico, Prato sta iniziando lentamente a presentarsi come meta turistica e negli ultimi anni \u00e8 aumentato il numero di visitatori, anche stranieri.\nI flussi turistici dichiarati dalle strutture ricettive per l'anno 2018 dell'intera provincia registrano rispettivamente un totale di arrivi e presenze, con un trend positivo e con flussi turistici in crescita con un incremento del 3,3% nei pernottamenti rispetto al 2017, pari + presenze, e del 6,1% negli arrivi, pari a + unit\u00e0 di turisti in pi\u00f9 che hanno visitato il nostro territorio.\nAl 31 dicembre 2018 l'offerta ricettiva della provincia di Prato si compone di 196 strutture, 5 in pi\u00f9 rispetto all'anno precedente, che garantiscono una capacit\u00e0 complessiva di posti letto.\nPer numero di esercizi prevalgono le strutture di tipo extralberghiero (87%), mentre in termini di capacit\u00e0 ricettiva l'offerta alberghiera dispone del 53% del totale di posti letto provinciali.\nLa ricettivit\u00e0 alberghiera, con 26 strutture, si concentra soprattutto sulle categorie a tre e quattro stelle che, con 20 esercizi, forma il 77% della ricettivit\u00e0 alberghiera e circa il 93% dell'offerta dei posti disponibili. La dimensione media degli alberghi della provincia di Prato si attesta a 80 posti letto.\nIl comparto extralberghiero, con un totale di 170 esercizi, \u00e8 costituito prevalentemente da affittacamere professionali e non professionali (108 esercizi con 801 posti letto) e da aziende agrituristiche (31 esercizi con 434 posti letto); sono presenti anche altre tipologie, tra le quali spiccano le case vacanze (21 esercizi con 390 posti letto), i residence (5 esercizi con 130 posti letto), i rifugi alpini (3 esercizi con 52 posti letto) e due ostelli (27 posti letto).\nIl comune di Prato, con 107 esercizi e posti letto (il 65% della provincia), rappresenta l'area con la pi\u00f9 alta capacit\u00e0 ricettiva. Sono presenti 21 dei 26 esercizi alberghieri esistenti, per un totale di posti letto e 86 strutture complementari con 783 posti letto.\nLa durata media dei soggiorni nel territorio pratese \u00e8 pari a 2 giorni (nei totali complessivi), 3 giorni per gli italiani e 2 giorni per gli stranieri. Risulta di 2 giorni la permanenza media dei turisti negli esercizi alberghieri, mentre negli extralberghieri \u00e8 di 6 giorni.\nL'analisi dei turisti stranieri per i diversi continenti di provenienza indica che il 57% degli arrivi dei turisti stranieri proviene dall'Asia, segue l'Europa con il 36%, infine Nord America, Oceania, Sud America e Africa rappresentano il 7% della quota percentuale degli arrivi totali degli stranieri.\nInfrastrutture e trasporti.\nStrade Statali.\n - La citt\u00e0 \u00e8 attraversata dalla periferia Est alla periferia Ovest dalla SS 719 (Declassata di Prato).\nStrade Regionali.\n - attraversa la citt\u00e0 di Prato dalla periferia Est alla periferia Nord, seguendo il corso del fiume Bisenzio.\nFerrovie.\nLa citt\u00e0 di Prato \u00e8 attraversata da due linee ferroviarie: la Maria Antonia e la Bologna-Firenze (linea storica). La prima \u00e8 una linea regionale che la collega con Firenze e la Toscana occidentale, mentre la seconda \u00e8 parte della dorsale Milano-Napoli ed \u00e8 una delle pi\u00f9 importanti e trafficate linee ferroviarie italiane.\nLe stazioni ferroviarie della citt\u00e0 sono tre:\nAutobus.\nI trasporti urbani pratesi sono costituiti da una serie di linee di autobus gestite da Autolinee Toscane, a servizio anche dei comuni limitrofi. Le linee urbane attive sono in totale 9, a cui si aggiungono altre 2 linee suburbane.\nTranvie.\nTranvia Firenze-Poggio a Caiano-Prato (dismessa).\nLa Tranvia Firenze-Poggio a Caiano/Prato era una linea di trasporto pubblico che partendo da Firenze conduceva a Poggio a Caiano e a Prato.\nProgetti futuri.\nDa tempo \u00e8 allo studio la possibilit\u00e0 di collegare la citt\u00e0 al sistema tranviario fiorentino.\nAmministrazione.\nGemellaggi.\nPrato \u00e8 gemellata con:\nSport.\nLa citt\u00e0 di Prato ha una lunga tradizione sportiva: considerando il numero di eventi in rapporto alla popolazione, \u00e8 attualmente la provincia pi\u00f9 sportiva d'Italia. Negli anni recenti ha visto le proprie rappresentanti cittadine vincere diversi titoli italiani, ben quindici scudetti: tre nel tennistavolo maschile, due nella pallamano maschile, due nel calcio a 5 maschile, uno nell'hockey su pista maschile, sei nel tennis femminile, uno nel tamburello maschile. Inoltre, le rappresentative pratesi hanno raggiunto posizioni di vertice in numerosi sport.\nCalcio.\nCalcio a 11\nIl Prato Calcio \u00e8 la prima squadra di calcio maschile della citt\u00e0, ha una forte rivalit\u00e0 con la Pistoiese; milita in Serie D nella stagione 2019-2020. La seconda squadra \u00e8 l'A.S.D. Zenith Audax, militante in Eccellenza Toscana nella stagione 2019-2020.\nLa A.C.F. Prato Wonder ha preso parte a sei campionati consecutivi di Serie A femminile (dal 1985-1986 al 1990-1991, anno nel quale \u00e8 esclusa a campionato in corso e radiata dalla Federazione), ottenendo come miglior risultato il 3\u00ba posto nel campionato 1988-1989.\nCalcio a 5\nLa squadra cittadina \u00e8 il \"Prato Calcio a 5\", militante in serie A2 e vincitrice di due Scudetti (2001-2002 e 2002-2003), di due Coppe Italia (2002 e 2004) e di due supercoppe italiane (2002 e 2003).\nRugby.\nLa squadra cittadina \u00e8 stata il Rugby Club I Cavalieri Prato, finalista ai playoff scudetto nelle stagioni 2011-2012 e 2012-2013; nel 2015 ha ceduto il titolo alla compagine fiorentina dei Medicei.\nNel 2017 avvenne una clamorosa rifondazione della prima squadra sul territorio pratese che vinse nel 1984 il campionato italiano di rugby, ovvero la Rugby Iolo 1982.\nNel 2019 la Rugby Iolo 1982 assieme all'unione prato-sesto hanno condiviso il campo tanto conteso enrico chersoni\nAttualmente la squadra cittadina \u00e8 l'Unione Rugby Prato Sesto, che milita nella Serie A e gioca le partite casalinghe allo stadio Chersoni. Mentre la Rugby Iolo 1982 attualmente milita in c1.\nLa squadra femminile ha partecipato al campionato di serie A nella stagione 2003-2004.\nHockey Pista.\nLa squadra cittadina \u00e8 la Hockey Primavera Prato, militante in serie A1, vincitrice di uno Scudetto (2002-2003) e di una Coppa Italia (2001-2002).\nTennistavolo.\nCentroscarpa Prato - vincitrice di tre Scudetti (1985-1986-1987).\nPallavolo.\nIl Volley Prato ha partecipato a due campionati di Serie A maschile, raggiungendo nella stagione 1992-1993 i playoff scudetto.\nScacchi.\nLa tradizione degli scacchi a Prato \u00e8 rappresentata dalla A.S.D Circolo Pratese degli Scacchi, fondata nel 1972 in onore del leggendario match mondiale Fischer-Spassky.\nAttualmente (2019) la squadra maggiore \"Prato Nightmare\" milita in serie A1.\nPrato pu\u00f2 vantare tre titoli Italiani conquistati, due nelle cagorie giovanili (Maestro Internazionale Simone De Filomeno e 2\u00b0 Nazionale Sara Gabbani) ed uno nella categoria sociale (1\u00b0 Nazionale Marcello Cecchi), oltre a numerosi titoli regionali.\nTennis.\nSia squadra maschile che la squadra femminile (vincitrice dello scudetto nei campionati 1982, 2013 e 2015) del T.C. Prato partecipano alla serie A1 del campionato affiliati.\nTamburello.\nPrimo scudetto conquistato da una squadra cittadina nel 1954.\nCiclismo.\nPrato \u00e8 stata pi\u00f9 volte arrivo di tappa del Giro d'Italia:\nOgni anno a settembre si svolge il Gran Premio Industria e Commercio, giunto nel 2010 alla 65\u00aa edizione. L'edizione 2011 \u00e8 stata annullata per problemi economici.\nNegli anni sessanta e settanta vi erano 2 squadre a livello professionistico Filotex e Magniflex\nNuoto.\nLa tradizione del nuoto pratese \u00e8 rappresentata dalla Futura Nuoto, societ\u00e0 che vanta fra i suoi atleti di punta Andrea Righi e Lisa Giagnoni, che nel recente passato sono stati ai vertici del panorama italiano europeo. Di recente, si \u00e8 messo in evidenza Francesco Moroni, campione Italiano giovanile dei 200 e 400 stile libero.\nLa Futura Nuoto \u00e8 impegnata anche nella didattica con la recente istituzione della Scuola Nuoto Federale.\nNuoto in acque libere.\nTale attivit\u00e0 sportiva viene svolta, con eccellenti risultati, a livello amatoriale master, dalla Polisportiva Amatori Prato, societ\u00e0 polisportiva nata nel novembre del 1992.\nLa PAP, cos\u00ec viene familiarmente denominata da tifosi e appassionati, si \u00e8 imposta a livello nazionale conquistando il titolo italiano a squadre Master FIN per ben sette volte (2011 - 2012 - 2013 - 2015 - 2017 - 2019 - 2021).\nCon il titolo 2021 la PAP si fregia di essere la societ\u00e0 pi\u00f9 titolata di sempre in Italia.\nPallanuoto.\nCon la fusione tra Prato Nuoto Club e Associazione Nuoto Prato, nel 1986 nacque la Futura Nuoto Prato, che ha rappresentato per pi\u00f9 di 20 anni il punto di riferimento della pallanuoto maschile pratese. A partire dalla stagione 2008-09 \u00e8 nata l'Azzurra Nuoto Prato, che \u00e8 progressivamente divenuta la principale realt\u00e0 cittadina.\nNel 1999 Prato ospit\u00f2 i campionati europei femminili di pallanuoto, vinti dalla Nazionale italiana.\nLa squadra femminile Prato Waterpolo, nata da una costola dell'Associazione Nuoto Prato, ha militato nella massima serie tra il 2013 e il 2016; alcune vicissitudini hanno poi portato alla scomparsa della societ\u00e0.\n\u00c8 pratese uno giocatori italiani pi\u00f9 vincenti di sempre: il portiere Stefano Tempesti, dopo aver mosso i primi passi nella Futura, con la Nazionale italiana ha vinto il Mondiale del 2011, dopo aver gi\u00e0 raggiunto la finale nel Mondiale del 2003. Alle Olimpiadi, ha vinto la medaglia d'argento a Londra 2012 e la medaglia di bronzo a Rio 2016. Con la squadra di club, la Pro Recco, Tempesti ha vinto, tra gli altri, 14 scudetti e 5 Coppe dei Campioni.\nAltri giocatori e giocatrici che si sono distinti nel panorama italiano sono: Chiara Tabani, medaglia d'argento a Rio 2016, Lorenzo Bruni, vincitore di due scudetti nella Pro Recco, Giuditta Galardi, vincitrice di uno scudetto nel Plebiscito Padova, e Giulia Bartolini, vincitrice di scudetto e Coppa dei Campioni nell'Orizzonte Catania.\nKung Fu.\nGli atleti della scuola di Kung fu tradizionale cinese (Claudio Manenti, Simone Iannelli, Giacomo Lucarini, Alessio Marradi) hanno conquistato un secondo e un quinto posto ai campionati mondiali di Taiwan nel 2004 e un secondo posto come Team Nazionale con maggior punteggio. Kung fu Prato\nGinnastica Artistica e Ginnastica Ritmica.\nRisultati particolarmente interessanti sono stati raccolti dalla citt\u00e0 di Prato in questi due sport. Da ricordare senz'altro la SG Etruria, societ\u00e0 di ginnastica GAM, GAF e ritmica, nella quale sono cresciuti il campione olimpico Jury Chechi e la campionessa mondiale nella ginnastica ritmica a squadre Marta Pagnini, entrambi atleti olimpionici.\nAltri risultati importanti sono stati ottenuti dalla societ\u00e0 Arcobaleno, attualmente impegnata in corsi di GAF e ginnastica ritmica.\nScouts.\nLa citt\u00e0 di Prato vanta anche di ben 7 gruppi scout Agesci; Prato 1\u00b0, Prato 2\u00b0, Prato 3\u00b0, Prato 4\u00b0, Prato 5\u00b0, Vaiano e Carmignano; che hanno sedi nelle chiese sparse in tutta la citt\u00e0. I gruppi sono molto organizzati sia in singolo che tra loro, infatti ogni 6 anni fanno un campo di 4 giorni in cui si ritrovano.\nImpianti sportivi.\nImpianti principali\nCampi sportivi Calcio\nCampi Sportivi Calcio a 5 e Calcio a 7\nPiscine\nCampi da Rugby\nPiste di atlletica\nCampi da Tennis\nPattinodromi\nTiro con l'arco\nPoligoni di tiro"}
{"id": "2000969", "revid": "599013", "url": "https://it.wikipedia.org/wiki?curid=2000969", "title": "Santa Greca", "text": "Storia.\nLe uniche notizie certe su Greca derivano dall'iscrizione sulla sua lapide sepolcrale, rinvenuta a Decimomannu, presso l'antica chiesa di Santa Greca, nel 1560. La lapide, databile al IV - V secolo, documenta che una giovane di nome Greca, vissuta vent'anni, due mesi e diciannove giorni, venne in quel luogo sepolta il 21 gennaio. Basandosi su questi dati e considerando il 304 l'anno della morte (come vuole la tradizione), l'ipotetica data di nascita della santa sarebbe il 12 ottobre 284.\nL'iscrizione, corredata dal monogramma di Cristo, presenta il nome della defunta preceduto dalla sigla \"B. M.\", abbreviazione delle parole latine \"Beatae memoriae\" o \"Bene merenti\" (non, secondo un'erronea interpretazione data in passato, di \"Beata Martyr\"). In seguito a questo rinvenimento, nel 1618 l'arcivescovo di Cagliari Francisco d'Esquivel inser\u00ec nel calendario liturgico diocesano la festa in onore di santa Greca. Nel 1633 iniziarono, sempre presso la chiesa di Decimomannu, gli scavi che avrebbero portato al rinvenimento dei resti di uno scheletro umano, all'interno dell'unica tomba rinvenuta sotto il pavimento della chiesa. Le ossa, considerate reliquie della santa, vennero divise in due parti; una parte venne deposta presso il Santuario dei Martiri, nel duomo di Cagliari, mentre l'altra parte rimase a Decimo. La ricorrenza di santa Greca fu tolta dal calendario diocesano nel 1882, per volere della Sacra Congregazione dei Riti, che nel 1883 reinser\u00ec la festa tra quelle in onore dei santi il cui culto \u00e8 locale.\nCulto.\nLa tradizione narra che la santa, cristiana vissuta a Decimomannu tra il III e il IV secolo, sarebbe stata imprigionata e torturata, con la flagellazione e con l'infissione di tre chiodi nella testa, per costringerla ad abiurare la fede, e infine decapitata nel 304, durante le persecuzioni volute da Diocleziano contro i cristiani.\nSe non ci sono fonti che attestino la storicit\u00e0 del suo martirio, si sa per certo che il culto riservato a santa Greca martire risale almeno al XIV secolo, quando il suo nome \u00e8 citato in diversi documenti, specialmente riferiti al convento di monache di Decimo, annesso alla chiesa dedicata alla santa. Del monastero si hanno notizie dal IX secolo, epoca alla quale risale il sarcofago di una monaca di nome Greca, rinvenuto nella zona di Fangariu Cagliari come noto dal documentoCAR034. In un documento del 1413 si fa riferimento al \"monasterio et ecclesiae sanctae Grecae martyris in villa de Decimo\", in occasione della nomina della badessa; questo documento \u00e8 inoltre il pi\u00f9 antico tra quelli pervenuti in cui al nome di santa Greca si affianca il titolo di martire. L'attuale chiesa, ricostruita nel XVIII secolo, conserva ancora l'abside semicircolare dell'antica fabbrica protoromanica, risalente all'XI secolo.\nCon Decreto Erezione Santuario Diocesano del 31 maggio 2016 Mons. Arrigo Miglio, Arcivescovo Metropolita di Cagliari, ha eretto la Chiesa di Santa Greca, Vergine e Martire di Decimomannu, in Decimomannu (CA) a Santuario Diocesano sotto il titolo di \"Santuario di Santa Greca Vergine e Martire di Decimomannu\".\nIl giorno 22 settembre 2016 \u00e8 stata inaugurata la Porta Santa alla presenza dell'Arcivescovo Arrigo Miglio e rimarr\u00e0 aperta per tutto il periodo delle festivit\u00e0 in onore alla Santa."}
{"id": "2000970", "revid": "1272592", "url": "https://it.wikipedia.org/wiki?curid=2000970", "title": "Teatri della Toscana", "text": "La Toscana ha avuto una storia molto collegata al teatro che ha reso possibile la costruzione di moltissimi spazi scenici, qualcuno gi\u00e0 presente in epoca romana, a Fiesole altri costruiti piano piano, anche se la maggior parte sono stati fatti dal XVII secolo in poi. Adesso la Toscana conta pi\u00f9 di 190 teatri attivi, e dovrebbe arrivare nei prossimi anni a contarne 210.\nMoltissimi sono chiusi; edifici inutilizzati che talvolta sono stati demoliti in modo da fare spazio ad abitazioni e altri edifici.\nArezzo.\nNel 1996, per iniziativa di artisti e operatori legati al teatro fra i quali l'attore Fernando Maraghini e la scenografa Maria Erica Pecile, viene fondata la Libera Accademia del Teatro e l'omonima compagnia teatrale che svolge un ruolo importante non solo nell'ambito della produzione e dell'allestimento di spettacoli ma anche di promozione e di formazione. L'associazione si dota per la sua attivit\u00e0, nel 1998, di questo piccolo spazio teatrale in piazza Santissima Annunziata n. 1\nGrosseto.\nProvincia di Grosseto.\nCastell'Azzara.\nSituato in Via della Sforzesca, ha una capienza totale di 99 posti. \u00c8 un teatro di piccole dimensioni, costruito nel 1980 e dotato di un palcoscenico di circa 30\u00a0m\u00b2. Nel 2002 la struttura \u00e8 stata interessata da un intervento di adattamento e adeguamento diretto dall'Ufficio Tecnico Comunale che l'ha resa una sala polifunzionale destinata a rispondere alla domanda culturale del territorio comunale.\nCinigiano.\nSituato in via del Pretorio a Cinigiano, ha una capienza totale di 214 posti. Il teatro, completamente ristrutturato, \u00e8 stato inaugurato nell'aprile 2004. Il programma prevede una serie di spettacoli rivolti agli alunni delle scuole materne, elementari e medie del Comune a cui spesso \u00e8 concesso per rappresentazioni teatrali, saggi di musica e danza. Vengono anche promossi i gruppi teatrali locali.\nCivitella Paganico.\nUbicato in Piazza I Maggio a Civitella Marittima, ha una capienza totale di 80 posti. Si tratta di una piccola sala utilizzata esclusivamente per rappresentazioni scolastiche e per assemblee civiche.\nLivorno.\nInaugurato nel 1847, \u00e8 il pi\u00f9 grande teatro livornese e l'unico importante spazio teatrale ad essere sopravvissuto alle distruzioni della seconda guerra mondiale (si vedano i teatri storici di Livorno). Restaurato nel 2004, dispone di una sala coperta da una superficie vetrata, al fine di renderlo idoneo anche a rappresentazioni diurne. Al suo interno \u00e8 collocato anche un ridotto, denominato Goldonetta.\n\u00c8 sorto nel secondo dopoguerra per volont\u00e0 della \"Compagnia Lavoratori Portuali\"; ubicato in pieno centro cittadino, nei pressi della Fortezza Vecchia, dispone di una sala di 650 posti, nella quale si tengono spettacoli teatrali e proiezioni cinematografiche.\nNacque come spazio teatrale della Pia Casa di Lavoro; nel corso del Novecento \u00e8 stato restaurato. Pu\u00f2 contenere circa 150 spettatori. Dal 2010, affidato alla Coop.Theatralia, ha preso il nome di Teatro C.\nFu costruito negli anni trenta del XX secolo in stile razionalista-eclettico, presso il sanatorio ospitato nella Villa Corridi. Dispone di 200 posti.\n\u00c8 nato nel 2004 nella zona del Porto Mediceo; di dimensioni modeste, pu\u00f2 ospitare 200 persone.\nProvincia di Livorno.\nCampiglia Marittima.\nInaugurato nel 1867, negli anni trenta del Novecento divenne un cinematografo. Dopo un periodo di declino, nei successivi anni ottanta fu completamente restaurato.\nCecina.\nInizialmente era un auditorium scolastico. Nel 1983 fu restaurato e trasformato in un teatro, avente una capacit\u00e0 di circa 550 spettatori.\nCollesalvetti.\n\u00c8 uno spazio teatrale ricavato dalla trasformazione dei capannoni del Consorsio Agrario; ha iniziato la sua attivit\u00e0 nel 1999.\nPiombino.\nCostruito nel 1834, fu riedificato nel 1951 e restaurato pi\u00f9 volte nel corso degli anni. \u00c8 il pi\u00f9 importante teatro della zona meridionale della provincia di Livorno. Dispone di 875 posti.\nPortoferraio.\nAnticamente era una chiesa; all'inizio dell'Ottocento fu trasformata in un teatro. Un importante restauro avvenne tra il 1922 ed il 1923. Fino al 1952 la struttura fu utilizzata anche per proiezioni cinematografiche.\nRosignano Marittimo.\nInaugurato nel 1928, fu ristrutturato nel 1936 da Italo Gamberini. Oggi \u00e8 una sala polifunzionale capace di ospitare circa 600 spettatori.\nSorta negli ultimi anni del XX secolo, \u00e8 stata demolita nel corso del 2017; era annessa allo storico Castello Pasquini di Castiglioncello, e poteva contenere fino a 640 spettatori.\nPisa.\nProvincia di Pisa.\nCasale Marittimo.\nSituato in Via Roma n. 50, ha una capienza totale di 80 posti. Della struttura originaria realizzata nell'Ottocento oggi non rimane nulla in quanto, a seguito dei lavori di ristrutturazione eseguiti nel 1987 su progetto dell'architetto Carli di Cecina, l'originario teatro \u00e8 stato trasformato in sala culturale polivalente.\nCastellina Marittima.\nSituato in Via Marconi, ha una capienza totale di 100 posti.\nPonsacco.\nSituato presso l'omonimo salone in Piazza della Mostra n.4, ha una capienza totale di 100 posti.\nPontedera.\nSituato al n. 22 dell'omonima strada, ha una capienza totale di 100 posti.\nSan Giuliano Terme.\nSituato nella frazione di Pontasserchio in Piazza Palmiro Togliatti, ha una capienza totale di 216 posti. Chiuso negli anni ottanta per motivi di inagibilit\u00e0, il teatro \u00e8 stato ristrutturato dall'Amministrazione Comunale e recuperato all'attivit\u00e0 grazie a un progetto di ristrutturazione che ha riorganizzato i piani orizzontali tra la scena, l'arco scenico e la sala con la finalit\u00e0 di abbattere la quarta parete invisibile, quella del boccascena, del teatro tradizionale e superare la divisione tra pubblico e attori, tra sala e scena. Il teatro recuperato risponde alla domanda collegata allo sviluppo del capoluogo come centro termale, ma con l'ingresso del Comune di San Giuliano nella Fondazione Sipario Toscana, alla quale \u00e8 stata affidata la gestione, esso pu\u00f2 svolgere un importante ruolo anche nel comprensorio pisano.\nPistoia.\nProvincia di Pistoia.\nAgliana.\nUbicato in Piazza Mazzini n. 11 ad Agliana, \u00e8 dotato di una capienza totale di 90 posti. Si tratta di uno spazio polivalente che ospita il laboratorio teatrale comunale, spettacoli a livello amatoriale, convegni, conferenze e assemblee."}
{"id": "2000971", "revid": "599013", "url": "https://it.wikipedia.org/wiki?curid=2000971", "title": "Manuel Vidrio", "text": "Carriera.\nClub.\nHa giocato prevalentemente per Chivas de Guadalajara e Pachuca, e ha all'attivo anche cinque presenze nella Primera Divisi\u00f3n con la maglia dell'Osasuna. Si \u00e8 ritirato nel 2006 con la maglia del CD Veracruz.\nNazionale.\nCon la nazionale di calcio messicana conta 37 presenze con un gol segnato, e ha partecipato a ."}
{"id": "2000973", "revid": "183976", "url": "https://it.wikipedia.org/wiki?curid=2000973", "title": "Emmi Pezzedi", "text": ""}
{"id": "2000977", "revid": "10125", "url": "https://it.wikipedia.org/wiki?curid=2000977", "title": "Dietilesilftalato", "text": ""}
{"id": "2000979", "revid": "767487", "url": "https://it.wikipedia.org/wiki?curid=2000979", "title": "Fieber", "text": "Fieber (in tedesco \"febbre\") \u00e8 il secondo singolo della band tedesca OOMPH!, estratto dal loro sesto album Plastik. Nella canzone e nel video partecipa anche la cantante tedesca Nina Hagen. La copertina ritrae una bogetta di profumo etichettata \"Fieber\", il cui liquido arancione contenuto \u00e8 in agitazione.\nVideo.\nIl video girato da Wolf Gresenz ritraggono Dero e la Hagen come uno il complementare dell'altro e sembra che Dero sia attratto sentimentalmente dall'alter ego formato dalla cantante."}
{"id": "2000982", "revid": "97126", "url": "https://it.wikipedia.org/wiki?curid=2000982", "title": "Arcivescovo di Cagliari", "text": ""}
{"id": "2000983", "revid": "124370671", "url": "https://it.wikipedia.org/wiki?curid=2000983", "title": "Ciglia (occhi)", "text": "Le ciglia sono i peli che crescono sul margine delle palpebre (notare che si dice ciglio al singolare e ciglia al plurale) Proteggono gli occhi dalle impurit\u00e0 e, essendo sensibili al tocco, hanno le stesse funzioni alle quali assolvono le vibrisse dei gatti o dei topi, agendo in funzione di avvertimento quando un oggetto (ad esempio un insetto o la polvere) si avvicina all'occhio, che si chiude per riflesso.\nIl termine greco per definire le ciglia \u00e8 \u03b2\u03bb\u03ad\u03d5\u03b1\u03c1\u03bf\u03bd. Questo termine \u00e8 spesso usato come radice di altre parole che definiscono disturbi o patologie a carico della regione delle ciglia (ad esempio \"blefarite\", l'infiammazione del margine palpebrale, la zona di impianto delle ciglia, o \"anchiloblefaro\", l'aderenza dei margini delle due palpebre).\nSono costituite dal ciglio stesso, e dalla cilia, uno strato di tessuto cartilagineo sottostante al ciglio, che ha la funzione di sostituzione del ciglio in caso di danneggiamento di quest'ultimo.\nCiglio nell'occhio umano.\nNell'embrione le ciglia si sviluppano fra la settima e l'ottava settimana. Analogamente, la ricrescita avviene in sette o otto settimane. Il colore pu\u00f2 essere diverso da quello dei capelli, ma tendono a essere scure nelle persone che hanno capelli scuri e chiare in quelle che hanno capelli chiari. Osservando le palpebre si pu\u00f2 notare che le ciglia s'impiantano sul margine libero in duplice o triplice ordine. Il numero delle ciglia \u00e8 variabile, pi\u00f9 elevato nella palpebra superiore rispetto all'inferiore, ma in genere compreso tra 150 e 200 contro i 50-150. Le ciglia della palpebra superiore tendono anche ad essere pi\u00f9 lunghe, da 8 a 12\u00a0mm contro i 6\u20138\u00a0mm della palpebra inferiore. Le ciglia della palpebra superiore dopo l'insorgenza si dirigono dapprima verso il basso e quindi si ricurvano leggermente verso l'alto. Con la chiusura vengono a combaciare con quelle inferiori che presentano un andamento opposto.\nNei follicoli delle ciglia si trovano alcune ghiandole conosciute come ghiandole di Zeis e ghiandole di Moll.\nCosmetica.\nCiglia lunghe sono considerate un segno di femminilit\u00e0 in molte culture. Di conseguenza, alcune persone cercano di estendere le proprie ciglia artificialmente con estensioni per apparire pi\u00f9 attraenti.\nSono diversi i cosmetici utilizzati per assolvere a questa funzione. Il kohl \u00e8 stato impiegato sin dall'et\u00e0 del bronzo per proteggere e allungare le ciglia, mentre oggi \u00e8 diffuso l'uso di mascara, eye liner e ombretto. Negli anni sessanta del XX secolo era molto diffuso l'uso di finte ciglia.\nPatologie delle ciglia.\nCi sono diverse malattie che riguardano le ciglia:\nIn alcuni casi \u00e8 possibile ricorrere al trapianto di ciglia e sopracciglia.\nLaminazione ciglia.\nLa laminazione delle ciglia \u00e8 un trattamento di bellezza, che riguarda l\u2019estetica del viso. In particolare questo trattamento viene realizzato per rendere lo sguardo pi\u00f9 intenso, in quanto attraverso questa tecnica l\u2019occhio apparir\u00e0 pi\u00f9 aperto. \u00c8 un trattamento che pu\u00f2 rendere lo sguardo migliore.\nStoria.\nNell\u2019antichit\u00e0 molte donne ricorrevano a dei segreti di bellezza e spesso avevano il desiderio proprio di migliorare lo sguardo, questo perch\u00e9 sin dall\u2019antichit\u00e0 lo sguardo, gli occhi e in particolare le ciglia, rappresentano la femminilit\u00e0 della donna. Per i segreti di bellezza si usavano le sostanze naturali. Nel corso della storia \u00e8 stato inventato il mascara per provvedere a intensificare l\u2019espressivit\u00e0 dello sguardo.\nUtilizzo.\nQuesto trattamento di bellezza \u00e8 stato creato proprio per valorizzare la struttura delle ciglia in modo naturale. Infatti proprio per questo vengono utilizzati prodotti naturali, come la cheratina, il collagene e l\u2019Olio di Argan. Grazie a questi prodotti, il pelo delle ciglia viene rinforzato, ristrutturato e disciplinato. Questi prodotti naturali sono in grado di nutrire il pelo e renderlo pi\u00f9 elastico. Pu\u00f2 ricorrere a questo trattamento chi ha delle ciglia sottili, chiare, rivolte verso il basso, non curvate, secche, sfibrate.\nProcedimento.\nLa tecnica viene realizzata seguendo delle specifiche fasi. In primo luogo si deve scegliere la curvatura adatta alle proprie ciglia. Si procede successivamente con una detersione accurata dell\u2019occhio, separando la rima cigliare inferiore utilizzando un oggetto che funzioni da barriera, ad esempio del cotone. Terminata la fase di preparazione si inizia il trattamento incurvando e fissando le ciglia con della colla apposita, su un materiale in silicone, posto sulla palpebra. Vengono pettinate le ciglia e poi si lascia in posa per qualche minuto una sostanza lenitiva. Successivamente si applicano le sostanze naturali per la laminazione, come la cheratina e il collagene. Dopo il tempo di posa si applica l\u2019olio di Argan. La fase finale si ha con la pulizia delle ciglia al fine di eliminare eventuali residui di colla. si pu\u00f2 provvedere anche a passare una tinta sulle proprie ciglia, per intensificarne il colore.\nDurata.\nIl risultato sar\u00e0 pi\u00f9 duraturo in base alla costanza con cui si effettuer\u00e0 il trattamento. \nCiglia negli animali.\nLe ciglia sono comuni nei mammiferi. Le ciglia del cammello sono molto lunghe e grosse, mentre quelle della giraffa sono molto sottili. Le ciglia sono presenti anche nei cavalli, nei bovini e negli struzzi.\nIn alcune razze di cane sono comuni problemi ereditari alle ciglia.\nLa vipera \"bothriechis schlegelii\" ha sugli occhi delle scaglie modificate che possono ricordare le ciglia.\nI bucerotiformi hanno ciglia sporgenti, caratteristica molto rara fra gli uccelli."}
{"id": "2000984", "revid": "458786", "url": "https://it.wikipedia.org/wiki?curid=2000984", "title": "Melvin Brown", "text": "Carriera.\nClub.\nNel 2001 debutta nel Campionato messicano di calcio con il Cruz Azul, rimanendo nel club fino al 2004, quando passa al Jaguares de Chiapas. Nel 2008 lascia anche il club del Chiapas e si trasferisce al Puebla F\u00fatbol Club. Dopo poche partite passa al Tecos de la UAG di Guadalajara, si ritira ufficialmente dal calcio giocato il 1\u00ba luglio 2013.\nNazionale.\nCon la nazionale di calcio messicana e ha partecipato a , senza mai scendere in campo."}
{"id": "2000986", "revid": "158286", "url": "https://it.wikipedia.org/wiki?curid=2000986", "title": "Ciglio", "text": ""}
{"id": "2000987", "revid": "433605", "url": "https://it.wikipedia.org/wiki?curid=2000987", "title": "Castello de Alegisio", "text": "Il castello de Alegisio \u00e8 stato un castello medievale ubicato in localit\u00e0 Sant'Angelo del comune di Campagna, in provincia di Salerno.\nStoria.\nL'edificio, di origine longobarda (X secolo), \u00e8 citato per la prima volta nella \"Ricognizione dei beni appartenenti alla chiesa e all'arcivescovato salernitano, fatta ad istanza dell'arcivescovo Romoaldo II\" del 1164. In tale data la rocca viene descritta gi\u00e0 come rudere. Sorgeva presso un contrafforte roccioso del Monte Ripalta, sul versante meridionale, nei pressi del tracciato della medievale \"strada campanina\" che collegava Eboli a Campagna, a monte del piccolo casale Sant'Angelo e sicuramente aveva lo scopo di controllare la sottostante Piana del Sele e in particolare il territorio limitrofo denominato \"locus Furano\". Chi fosse tale \"Alegisio\", non esistono fonti o documenti che ne diano notizie.\nStruttura.\nIl castello si sviluppa lungo un crinale, a diverse quote di livello a 350 m/slm circa. Sono visibili i ruderi di un edificio, presumibilmente una torre, quadrangolare con perimetro di 24 m, realizzato con pietre irregolari calcaree e laterizi."}
{"id": "2000988", "revid": "322321", "url": "https://it.wikipedia.org/wiki?curid=2000988", "title": "Sandro Vannucci", "text": "Inviato di guerra per il TG1 deve la sua popolarit\u00e0 televisiva ai 6 anni di conduzione di \"Linea Verde\".\nBiografia.\nCompie i suoi studi a Firenze, maturit\u00e0 classica e laurea in Giurisprudenza. Dal 1975 \u00e8 ricercatore nell'Istituto di Diritto Pubblico con Paolo Barile ed Enzo Cheli. Per la Fondazione Agnelli studia presso il Congressional Research Service di Washington e pubblica un saggio su \"Gli Apparati Informativi del Congresso degli Stati Uniti d'America\".\nPartecipa agli studi per la Riforma del sistema Radiotelevisivo del 1976 e nel 1978 entra alla Rai come giornalista della Sede di Firenze dove collabora attivamente a tutta la fase sperimentale di Rai Tre. \u00c8 autore di numerosi speciali per la rubrica del Tg1 Tam Tam e per Tg2 Dossier. Nel 1985 a Milano collabora con la prima edizione di \"Linea Diretta\" di Enzo Biagi. Nel 1987 viene chiamato al Tg1 come inviato. Collabora a \"Viaggio intorno all'uomo\" di Sergio Zavoli e alla nascente \"Uno Mattina\".\nTra il 1988 ed il 1993 \u00e8 corrispondente di guerra per il Tg1 dalla Russia, dal Golfo e dal SudAfrica e poi dalla ex Jugoslavia, Somalia, Mozambico e Angola.\nNel 1994 esordisce come conduttore, succedendo a Federico Fazzuoli alla guida di \"Linea verde\", ogni domenica mattina su Raiuno; sar\u00e0 tale esperienza a rendere noto al grande pubblico Vannucci, che rester\u00e0 al timone del programma fino al 1999 portandolo ai massimi livelli di ascolto mai raggiunti.(A riprova della grande popolarit\u00e0 il suo stile verr\u00e0 ripreso, come parodia, nella stagione 1998-1999 di Mai dire Gol con il personaggio Putignani interpretato da Maurizio Crozza). Nella primavera dello stesso 1999 conduce insieme a Milly Carlucci la trasmissione \"La casa dei sogni\", il gioved\u00ec in prima serata su Raiuno.\nHa fondato ed \u00e8 stato per tre anni (\"1997-99)\" direttore editoriale del mensile RCS \"Verde Oggi\". Con molti articoli e saggi di carattere storico e di cultura materiale riserva una costante attenzione alla cultura del vino e dell'olio.\nNel 1997 ha scritto in collaborazione \"Ritratti di famiglia. I cento volti della solitudine e della violenza nel chiuso della vita familiare\".\nNel 2000 conduce il programma di storia dell'alimentazione \"Gustibus\", 10 puntate il luned\u00ec in prima serata su Raitre. \u00c8 poi tornato al Tg1, lasciandolo per alcuni programmi di carattere storico e per una serie di 5 puntate per \"La storia siamo noi\" di Gianni Minoli su \"La storia del vino in Italia\". Si occupa poi per Rai World del portale Italiafghanistan sulla presenza delle truppe italiane in quel paese dove realizza anche due documentari Afghanistan 2011. Herat In Transition e Per Le Donne di Herat.\nQuando lascia la Rai per raggiunti limiti d'et\u00e0, continua ad occuparsi di natura, agricoltura, alimentazione ed enologia e della ricerca, ripristino e valorizzazione delle vie verdi con particolare attenzione all'antica Via Clodia che dalla Maremma toscana e laziale porta a Roma che si innesta all'antico Cammino di San Michele caro ai longobardi ed ai monaci irlandesi, di cui Vannucci \u00e8 il presidente del comitato promotore per l'Italia e per l'Europa, esso tocca eremi e chiese in Irlanda, Cornovaglia, Mont Saint Michel, ed in Italia dal Moncenisio e l'Abbazia di Novalesa raggiunge la Sacra di San Michele, Torino, e attraverso il Monferrato, Asti, Alessandria e Tortona, attraverso la Via dei Malaspina, Bobbio l'abbazia di San Colombano e l'Eremo di San Michele di Coli, attraverso la Via degli Abati, Bardi, Borgo Val di Taro, e Pontremoli, attraverso la Via del Volto Santo, Lucca e la Chiesa di San Michele in Foro, attraverso la Via delle Citt\u00e0 Etrusche, Volterra, Massa Marittima, e da Roselle di Grosseto, si innesta quindi l'antica Via Clodia fino a Roma e Castel Sant\u2019Angelo, ed attraverso le Vie storiche della Ciociaria ed i Tratturi del Molise raggiunge finalmente il Gargano con il Santuario di San Michele Arcangelo sopra la Grotta dell'Arcangelo, i punti dedicati a San Michele toccano anche l'isola greca di Simi nell'Egeo con il Monastero di San Michele Arcangelo di Panormitis, e finalmente il Monte Carmelo tra Haifa e Gerusalemme."}
{"id": "2000992", "revid": "33689", "url": "https://it.wikipedia.org/wiki?curid=2000992", "title": "Publio Marzio Vero", "text": "Le origini e i primi gradini della carriera di Marzio Vero sono poco conosciuti; forse fu originario di Tolosa, ma anche questa ipotesi \u00e8 dubbia. La prima informazione certa lo presenta al comando della Legio V \"Macedonica\", in Mesia inferiore, all'inizio degli anni 160. Con la sua unit\u00e0 partecip\u00f2 alle campagne partiche di Lucio Vero, giocando un ruolo importante, assieme ad Avidio Cassio, nella seconda parte della guerra. Fu per i meriti ottenuti in questa guerra che fu onorato col consolato suffetto e il governo della provincia della Cappadocia. Nel corso del suo mandato particolarmente lungo ebbe il compito di sorvegliare il vicino Regno di Armenia, il cui controllo era stato la ragione principale della guerra. Le sue azioni sono note attraverso il racconto di Cassio Dione, che offre di Vero un ritratto pi\u00f9 che lusinghiero; attorno al 175 sostenne il potere del vacillante Soemio di Armenia e rinforz\u00f2 la guarnigione di Vagharshapat-Kainepolis (moderna Echmiadzin).\nQuando nel 175, in Siria, Avidio Cassio si proclam\u00f2 imperatore, Marzio Vero rimase fedele a Marco Aurelio e contribu\u00ec al ritorno all'ordine delle province orientali. Partecip\u00f2 alla direzione della provincia di Sira dal 175 al 177. La sua fedelt\u00e0 alla dinastia antoniniana fu ricompensata nel 179 con l'esercizio di un prestigioso secondo consolato come un collega dell'erede al trono, il futuro imperatore Commodo. Potrebbe essere stato elevato al rango di patrizio e deve essere morto prima della fine del 190.\nSuo figlio Publio Marzio Sergio Saturnino fu console ordinario nel 198."}
{"id": "2000996", "revid": "834", "url": "https://it.wikipedia.org/wiki?curid=2000996", "title": "Celine Chante N\u00f6el", "text": ""}
{"id": "2000997", "revid": "599013", "url": "https://it.wikipedia.org/wiki?curid=2000997", "title": "Johan Rodr\u00edguez", "text": "Carriera.\nClub.\nHa giocato prevalentemente per Cruz Azul e Santos Laguna. Negli ultimi anni di carriera ha militato anche nel Club Necaxa, nel Club Monarcas Morelia e nel Quer\u00e9taro F\u00fatbol Club.\nNazionale.\nCon la Nazionale di calcio messicana conta 19 presenze con 2 gol segnati ed ha partecipato al ."}
{"id": "2000998", "revid": "1543377", "url": "https://it.wikipedia.org/wiki?curid=2000998", "title": "Loudness war", "text": "L'espressione loudness war (o loudness race), in italiano traducibile in \"guerra del volume\", si riferisce alla tendenza dell'industria musicale a registrare, produrre e diffondere musica, anno dopo anno, con livelli di volume progressivamente pi\u00f9 alti, per creare un suono che superi in volume i concorrenti e le registrazioni dell'anno precedente.\nQuesto fenomeno pu\u00f2 essere osservato in varie aree dell'industria musicale, in particolare nella diffusione e nella pubblicazione di album su CD e DVD. Nel caso dei compact disc, la guerra deriva dal desiderio di artisti e produttori di creare dischi che suonino a un volume sempre pi\u00f9 alto o perlomeno maggiore di quello degli artisti e delle etichette discografiche concorrenti.\nTuttavia, dato che l'ampiezza massima del livello sonoro di un CD non pu\u00f2 superare un certo limite, il volume complessivo pu\u00f2 essere aumentato soltanto riducendo la gamma dinamica. Tutto ci\u00f2 \u00e8 fatto spingendo il materiale sonoro con un volume pi\u00f9 basso a un livello pi\u00f9 alto, mentre i picchi di volume pi\u00f9 alti vengono o distrutti o notevolmente compromessi. L'uso estremo di questa compressione pu\u00f2 introdurre distorsioni e \"clipping\" nella forma d'onda della registrazione.\nIntroduzione.\nIl volume.\nQuando si mettono a confronto due registrazioni con livelli differenti, \u00e8 probabile che quella dal volume pi\u00f9 alto venga considerata anche quella che suona meglio. Ci\u00f2 pu\u00f2 essere attribuito al modo in cui l'orecchio umano risponde a differenti livelli di pressione sonora: la nostra capacit\u00e0 di reagire ai cambiamenti di frequenza cambia a seconda delle differenze nei livelli di pressione sonora (SPL); pi\u00f9 cresce la SPL, maggiore \u00e8 l'ammontare di basse e alte frequenze che percepiamo. La musica coi livelli sonori pi\u00f9 alti \u00e8 ascoltata e percepita pi\u00f9 facilmente in ambienti rumorosi come una macchina, un treno o le strade trafficate della citt\u00e0. Un volume pi\u00f9 alto dei livelli sonori pu\u00f2 inoltre \"rendere\" meglio su sistemi di riproduzione di bassa qualit\u00e0 come i formati audio internet, radio AM, televisori monofonici e telefoni. A causa della corsa delle stazioni radio ad accaparrarsi gli ascoltatori e alla competizione per i clienti tra gli studi di registrazione, si ebbe una vera e propria \"corsa agli armamenti\" per aumentare il volume. In aggiunta a ci\u00f2, gli artisti e la gente dell'A&amp;R cominciarono a richiedere che i master dei loro CD avessero i livelli di volume dei maggiori dischi di musica contemporanea.\nGli oppositori.\nQuesta pratica fu condannata da parecchi professionisti dell'industria della registrazione, tra cui il tecnico del suono Doug Sax, Geoff Emerick (conosciuto per la sua collaborazione coi Beatles da \"Revolver\" a \"Abbey Road\"), Steve Hoffman e molti altri, come gli audiofili e gli appassionati di Hi-fi. Anche Bob Dylan ha condannato questa abitudine, dicendo: \"\"Ascoltate queste registrazioni moderne, sono atroci, piene di rumore. Non c'\u00e8 definizione su niente, niente sulle voci, niente di niente, \u00e8 come se ci fosse solo un'interferenza continua.\" \"\nIl testo seguente fu stampato dentro l'imballaggio del singolo \"I Walk Alone\" della band metal Iced Earth: \"Questa \u00e8 una registrazione dinamica metal! Ascoltala ad alto volume! (Ci rifiutiamo di rovinare le nostre produzioni comprimendole all'eccesso e masterizzandole a volumi ridicoli! Ci\u00f2 uccide la vibrazione e la dinamica del mix. Alza il volume dello stereo e basta!)\"\nSe un CD \u00e8 diffuso da una stazione radio, la stazione applicher\u00e0 il suo metodo di trattamento del segnale, il quale ridurr\u00e0 ulteriormente il range dinamico del materiale diffuso fino a dei livelli assoluti di ampiezza, senza badare al volume della registrazione originale.\nPer quanto concerne i livelli di volume, gli oppositori hanno inoltre richiesto dei cambiamenti immediati all'industria musicale. Nell'agosto del 2006, il vicepresidente dell'A&amp;R di One Haven Music, una societ\u00e0 della Sony Music, in una lettera aperta in cui attaccava la \"loudness war\", dichiar\u00f2 che i tecnici del suono erano costretti, contro la loro volont\u00e0 o preventivamente, a fornire registrazioni pi\u00f9 \"rumorose\" per potersi guadagnare l'attenzione dei capi dell'industria.\nInoltre, alcune band stanno cominciando a richiedere la ripubblicazione dei loro CD con una distorsione minore. Ci\u00f2 potrebbe indicare uno scontento pubblico generale per questa pratica e la richiesta di metter fine alla \"guerra del volume\".\nMolte band hanno subito questa pratica contro la loro volont\u00e0; parecchie organizzazioni sono state create per tentare di rimettere la scelta nelle mani degli artisti. L'organizzazione no-profit \"Turn Me Up!\" ha inoltre incoraggiato la vendita di registrazioni pi\u00f9 \"tranquille\", attaccando un adesivo \"Turn Me Up!\" (\"Alza il volume!\") sugli album aventi una gamma dinamica \"piena\".\nGli esperti dell'udito, come un ricercatore della \"House Ear Institute\" di Los Angeles, sono inoltre preoccupati che gli album \"vittime\" della \"loudness war\" possano danneggiare l'udito degli ascoltatori, soprattutto quello dei bambini.\nGli effetti.\nLa pratica di aumentare il volume dei CD affinch\u00e9 suonino pi\u00f9 forte dei CD concorrenti pu\u00f2 portare a due effetti. Dato che esiste un massimo livello di volume disponibile su una registrazione (all'opposto di quanto avviene nella riproduzione, in cui il volume \u00e8 limitato dalla capacit\u00e0 degli amplificatori e dei diffusori), \"pompando\" il volume complessivo di una canzone o di una traccia si crea un pezzo che uniformemente e complessivamente suona \"forte\" dall'inizio alla fine. L'intera canzone \u00e8 stata, per cos\u00ec dire, appiattita contro il tetto massimo del volume. Ci\u00f2 crea musica con una ridotta gamma dinamica (differenze minori tra le sezioni con un volume alto e quelle con un volume basso). In definitiva, la musica con una ridotta gamma dinamica \u00e8 affaticante e insoddisfacente da ascoltare.\nL'altro possibile effetto \u00e8 la distorsione. Nel \"dominio digitale\", a ci\u00f2 ci si riferisce col termine di clipping. Un media digitale non pu\u00f2 emettere segnali pi\u00f9 alti del suo fondo scala digitale (0 dBFS), in questo modo ogni volta che il picco di segnale oltrepassa questo punto, la forma d'onda verr\u00e0 tagliata (\"clippata\"). Quando ci\u00f2 accade, si pu\u00f2 a volte produrre un udibile \"click\". Tuttavia alcuni suoni come i colpi di batteria raggiungeranno il loro picco solo per un breve periodo di tempo e, se quel picco suona molto pi\u00f9 \"forte\" del resto del segnale, questo \"click\" verr\u00e0 ripetutamente sentito. In molti casi, i picchi della batteria sono tagliati (\"clippati\") ma non udibili all'ascoltatore occasionale; tuttavia se il clipping avviene di sovente in una registrazione, pu\u00f2 rendere il suono della registrazione distorto: un suono che gli ascoltatori percepiranno come penetrante e affaticante da ascoltare. Quanto lo sia \u00e8 questione di gusto, ma molti CD rock e pop e parecchi CD jazz, soffrono di notevoli quantit\u00e0 di clipping digitale.\nD'altra parte, bisogna dire che il media analogico comprime dinamicamente il segnale che eccede il suo punto di saturazione. Questo tipo di distorsione pu\u00f2 essere utilizzato anche nel \"dominio digitale\"; ci\u00f2 \u00e8 possibile trasferendo l'audio elaborato con un nastro oppure, tramite saturazione delle valvole termoioniche, su di un registratore digitale, oppure ancora usando un software che simuli questo effetto (questo processo \u00e8 di solito definito come \"saturazione\"). La distorsione analogica, vera o simulata, produce delle armoniche che all'ascolto appaiono dentro il suono come leggeri \"crepitii\" o \"zzz\" (fuzz). L'effetto varia a seconda del suono, cos\u00ec come l'ammontare e il tipo di distorsione usati. Dato che la distorsione analogica non \u00e8 cos\u00ec estesa come il clipping digitale, il risultato \u00e8 un suono meno penetrante che pu\u00f2 dare \"calore\" alla registrazione, a scapito di una minore risposta dei segnali transienti. La distorsione aumenta proporzionalmente alla saturazione del segnale, variando da trasparente ad altamente udibile, e cos\u00ec come il clipping digitale, certi strumenti possono mascherare meglio di altri la distorsione.\nIn altri casi, viene usata la compressione del livello audio o, in alternativa, la limitazione. Mentre la distorsione risultante da questo processo \u00e8 minore, essa ha l'effetto collaterale di ridurre significativamente la risposta dei transienti (molto spesso ci\u00f2 si traduce con un minore impatto della batteria) e, quando portata a livelli estremi, pu\u00f2 ridurre la dinamica naturale di altri strumenti della registrazione.\nLe tecniche per aumentare il volume di una registrazione, tuttavia, non sempre affliggono la macrodinamica (la differenza di volume tra sezioni di una canzone) se usate con cura e attenzione. La compressione multi-banda \u00e8 comunemente usata per ottenere un missaggio pi\u00f9 uniforme e pi\u00f9 facile da bilanciare, pi\u00f9 compatibile per i sistemi di bassa qualit\u00e0, o per ottenere un certo \"sound\" o un effetto artistico. D'altra parte, la compressione della gamma dinamica (o compressione \"broadcast-style\") verr\u00e0 applicata alla musica per rendere il volume di diverse sezioni della canzone pi\u00f9 uniforme. Ci\u00f2 pu\u00f2 rendere la registrazione pi\u00f9 adatta a un ascolto ambientale o in luoghi rumorosi ma pu\u00f2 anche ridurre l'espressivit\u00e0 dinamica della canzone nell'insieme.\nStoria.\nL'abitudine di concentrarsi sul volume nella fase di mastering pu\u00f2 essere tracciata indietro nel tempo fino all'introduzione del compact disc ma esisteva anche all'epoca in cui il vinile era il mezzo pi\u00f9 diffuso per pubblicare le registrazioni. Molte compagnie di registrazione si misero a stampare compilation e gli artisti e i produttori le cui canzoni suonavano meno forte degli altri, pretesero che queste venissero ristampate per essere competitive. Inoltre, molte registrazioni della Motown spinsero il volume al limite e l'etichetta divenne \"celebre per incidere alcuni tra i pi\u00f9 caldi 45 giri dell'industria\". Tuttavia, a causa del limite intrinseco del vinile, volume e compressione sulle registrazioni pubblicate furono circoscritte per rendere il supporto fisico riproducibile \u2014 restrizioni che non esistono sui supporti digitali come i CD \u2014 e come risultato, l'incremento dei livelli di volume non raggiunse mai quello introdotto con i Compact Disc. In aggiunta a ci\u00f2, l'elaborazione digitale degli effetti audio basata sui moderni computer permette agli ingegneri del mastering di aver un grande controllo sul volume di una canzone.\nDato che i Compact Disc non erano il supporto primario per la musica popolare fino alla fine degli anni ottanta, non c'era motivo di praticare una \"loudness war\". I CD player erano molto cari e perci\u00f2 presenti di solito in sistemi di alta qualit\u00e0 che avrebbero fatto notare i difetti di questa pratica.\nCome risultato, fu pratica comune produrre compact disc basandosi sui pi\u00f9 familiari VU meter analogici. Un determinato punto di questi ultimi (di solito \u221214\u00a0dBFS, o a circa il 20% di ampiezza del disco su una scala lineare) fu usato come punto di saturazione (indicato come 0\u00a0dB) di una registrazione analogica, con parecchi dB del livello di registrazione dei CD riservati per l'eccesso di ampiezza del punto di saturazione (la cosiddetta \"zona rossa\", indicata da una barra rossa sul meter), dato che un segnale digitale non poteva eccedere 0\u00a0dB. Il livello medio di una canzone rock del periodo fu attorno a \u221218\u00a0dBFS.\nQuando il decennio fin\u00ec, cominciarono a comparire i primi CD con un livello pi\u00f9 forte e il volume dei compact super\u00f2 via via il limite digitale fino a raggiungere il clipping; i picchi delle registrazioni quindi si avvicinarono al limite dei 0\u00a0dB (di solito la media era dei \u22123\u00a0dB) ma solo di rado.\nAgli inizi degli anni novanta, alcuni ingegneri del mastering decisero di fare un ulteriore passo e trattare i livelli dei CD esattamente come se fossero i livelli di un nastro analogico, equiparando il fondo scala digitale al punto di saturazione analogica, con registrazioni che suonavano forte abbastanza da raggiungere a ogni picco (o in tutti), vicino ai 0\u00a0dBFS o proprio su quel limite. Sebbene ci fossero stati alcuni casi all'inizio (come l'album omonimo dei Metallica del 1991), i dischi masterizzati in questo modo generalmente non apparvero fino al 1992. L'album \"Dirt\" degli Alice in Chains e \"Angel Dust\" dei Faith No More sono alcuni degli esempi di quell'anno. Il volume dei CD di questo periodo variano molto, a causa delle differenti filosofie degli ingegneri e di chi era coinvolte nel processo di mastering. Questo stile \"caldo\" del mastering divenne comune nel 1994, sebbene con alcune eccezioni come l'album \"Superunknown\" dei Soundgarden pubblicato quello stesso anno.\nIl concetto di rendere un CD \"pi\u00f9 caldo\" inizi\u00f2 ad attrarre le persone dentro l'industria, soprattutto in relazione a quanto i CD suonassero sensibilmente pi\u00f9 forte e in parte basandosi sul concetto che i clienti preferivano CD dai volumi pi\u00f9 alti. Ingegneri, musicisti ed etichette svilupparono ognuno le proprie idee. Nel 1994, il limitatore digitale \"brickwall\" con funzione \"look-ahead\" fu il primo prodotto di massa. Mentre il volume dei CD aumentava gradualmente negli anni novanta, alcuni spinsero il supporto al limite, come nell'album degli Oasis, \"(What's the Story) Morning Glory?\", che raggiunse una media di \u22128\u00a0dBFS su molte tracce, un evento raro, specialmente nell'anno in cui fu pubblicato (1995). Nel 1997, Iggy Pop partecip\u00f2 al remissaggio e alla rimasterizzazione dell'album del 1973 \"Raw Power\" della sua ex band The Stooges, creando un album che attualmente \u00e8 forse il pi\u00f9 \"rumoroso\" disco rock mai registrato; con una media di \u22124\u00a0dBFS, inconsueto persino per gli standard di oggi, bench\u00e9 sia divenuto un livello sempre pi\u00f9 comune.\nGli standard del \"loudness\" raggiunsero il limite negli anni 2000. \u221210\u00a0dB fu lo standard per parecchi anni, livello spesso spinto fino a \u22129\u00a0dB. Tuttavia, un livello tra \u22126 e \u22125\u00a0dBFS \u00e8 comune nel rock, nel pop e nella musica rap. Livelli sonori pi\u00f9 \"tranquilli\" oggi sono rari. L'ultima pubblicazione del 2008 ha raggiunto una media di \u22123\u00a0dBFS, come in I-Empire degli Angels &amp; Airwaves, che suona quasi 30 volte pi\u00f9 forte delle registrazioni standard THX (\u221220\u00a0dBFS).\nInterpretazioni.\nIl modo di vedere l'effetto della \"guerra del loudness\" \u00e8 altamente soggettivo. I sostenitori dei CD \"rumorosi\" dichiarano che i clienti preferiscono questi CD e che sono i pi\u00f9 adatti all'ascolto in ambienti affollati. I compact disc contenenti un gran numero di distorsioni sono perci\u00f2 riprodotti a pi\u00f9 basso volume rispetto a quelli non \"clippati\" data l'eccessiva asprezza del suono. In molti sostengono che solo una manciata di album sono da biasimare, come l'album dei Red Hot Chili Peppers, \"Californication\" (un CD funestato da un cos\u00ec eccessivo numero di clipping digitali ad alta frequenza, che gli appassionati di audio lo hanno ritenuto \"inascoltabile\"), mentre altri ancora credono che qualsiasi CD che utilizzi il fondo scala digitale dovrebbe essere considerato inaccettabile. Alcuni ascoltatori non gradiscono proprio sentire album masterizzati sulle basi della \"loudness war\". Viceversa, altri potrebbero non percepirne gli effetti o considerarli solo una seccatura minore. Ugualmente, molti ingegneri del mastering credono che uno standard del volume debba comunque essere implementato: comunemente i livelli proposti variano tra lo standard THX (\u221220\u00a0dBfs) per i film e il livello che generalmente \u00e8 possibile raggiungere senza clipping quando si masterizza da un nastro da 1/4\" (\u221214\u00a0dBfs).\nRimasterizzazioni.\nMolte registrazioni sono state ripubblicate sotto forma di rimasterizzazioni. Registrazioni precedenti gli LP possono essere rimasterizzate usando il \"Computer Enhanced Digital Audio Restoration\" (CEDAR): un restauro digitale dell'audio. Questi strumenti sono concepiti per migliorare la larghezza di banda delle registrazioni e ridurre il rumore di fondo. La risposta critica alle rimasterizzazioni \u00e8 varia. Alcune volte un'estensione della risposta in frequenza \u00e8 ben accolta, dato che ci\u00f2 pu\u00f2 migliorare trasparenza e tridimensionalit\u00e0 della registrazione. Altre volte, questo miglioramento pu\u00f2 essere controbilanciato da un innaturale ed eccessivo stridore della registrazione.\nMolte etichette discografiche possono decidere di incrementare il volume medio delle registrazioni con l'aiuto della compressione, della limitazione e/o del clipping. Ci\u00f2 \u00e8 pratica comune in molti remaster di musica pop. Le due immagini accanto, relative a \"One of Us\" degli ABBA, dimostrano questo effetto.\nLa prima immagine \u00e8 stata ricavata dal CD originale della Polydor; la seconda \u00e8 ricavata dal remaster del 2005 (parte del Box Set \"The Complete Studio Recordings\", da non confondere con il remaster Universal/Polydor del 2001).\nCome si pu\u00f2 notare, la compressione dell'audio \u00e8 molto pesante, tale da compromettere la dinamica e il \"brio\" della traccia originale.\nPer fare un esempio italiano, si possono mettere a confronto due versioni della canzone \"Bollicine\" di Vasco Rossi. Si pu\u00f2 notare la differenza tra la prima versione del 1983 (Album \"Bollicine\") e la stessa identica canzone rimasterizzata nel 2003 per la raccolta \"Sar\u00e0 migliore\".\nAltri formati.\nAttualmente, la \"loudness war\" affligge per lo pi\u00f9 CD audio e di conseguenza qualsiasi MP3 o altra copia ricavata da questi dischi.\nAlcune pubblicazioni recenti in vinile non subiscono lo stesso tipo di \"mastering loudness\", bench\u00e9 presente tuttora su molti dischi. Ci\u00f2 \u00e8 dovuto in parte alle limitazioni tecniche del supporto e in parte al fatto che il vinile \u00e8 adesso un prodotto di nicchia, scelto da un piccolo numero di appassionati dell'alta fedelt\u00e0\u2014lo stesso ruolo avuto dai CD nella met\u00e0 degli anni ottanta.\nAlcuni SACD e DVD-Audio presentano lo stesso problema. Tuttavia, quasi tutti i DVD-audio contengono anche una traccia Dolby Digital (AC3) o DTS per permettere al disco di essere riprodotto sui primi lettori DVD. Dolby Digital ha un livello medio di volume (\u221220\u00a0dBFS) ben definito e calibrato, cos\u00ec come la traccia DTS. Perci\u00f2 la traccia ad alta risoluzione del DVD-Audio verr\u00e0 riprodotta, di norma, allo stesso livello di riferimento.\nCol diffondersi dei formati ad alta risoluzione nel mercato audiofilo, la masterizzazione \"loudness\" quasi certamente diverr\u00e0 controproducente, vista l'attenzione che questo target di mercato pone nella qualit\u00e0 del suono e nella dinamica."}
{"id": "2001002", "revid": "767487", "url": "https://it.wikipedia.org/wiki?curid=2001002", "title": "Augen auf!", "text": "Augen auf! (ted. Apri gli occhi!) \u00e8 il primo singolo della band tedesca OOMPH!, estratto dal loro ottavo fortunato album Wahrheit oder Pflicht. La copertina ritrae uno screenshot del video, il quale riprende tutti e tre i componenti."}
{"id": "2001003", "revid": "599013", "url": "https://it.wikipedia.org/wiki?curid=2001003", "title": "Irmantas Zelmikas", "text": ""}
{"id": "2001005", "revid": "88740", "url": "https://it.wikipedia.org/wiki?curid=2001005", "title": "Complete Best", "text": ""}
{"id": "2001006", "revid": "287204", "url": "https://it.wikipedia.org/wiki?curid=2001006", "title": "Complete Best (Celine Dion)", "text": ""}
{"id": "2001009", "revid": "767487", "url": "https://it.wikipedia.org/wiki?curid=2001009", "title": "Supernova (OOMPH!)", "text": "Supernova \u00e8 l'unico singolo della band tedesca OOMPH!, estratto dal loro settimo album Ego. La copertina ritrae la bocca di Dero che urla."}
{"id": "2001018", "revid": "74801", "url": "https://it.wikipedia.org/wiki?curid=2001018", "title": "Richie Guerin", "text": "Dal 2013 fa parte del Naismith Memorial Basketball Hall of Fame in qualit\u00e0 di giocatore."}
{"id": "2001021", "revid": "767487", "url": "https://it.wikipedia.org/wiki?curid=2001021", "title": "Chemiotrofia", "text": "La chemiotrofia \u00e8 una capacit\u00e0 metabolica in grado di ricavare energia ossidando composti organici o inorganici ed \u00e8 possibile solo negli animali, funghi, protozoi e la maggior parte dei batteri.\nQuando l'ossidazione parte da un composto organico si parla di chemiorganotrofi, se invece parte da un composto inorganico si parla di organismi chemiolitotrofi.\nL'ossidazione \u00e8 operata secondo due processi fondamentali, la fermentazione e la respirazione."}
{"id": "2001025", "revid": "287204", "url": "https://it.wikipedia.org/wiki?curid=2001025", "title": "Incognito (album Celine Dion)", "text": ""}
{"id": "2001026", "revid": "1543377", "url": "https://it.wikipedia.org/wiki?curid=2001026", "title": "Niemand", "text": "Niemand (ted. Nessuno) \u00e8 l'unico b-side della band tedesca OOMPH!. La copertina ritrae Dero in centro ad una stanza tondeggiante e Crap e Flux nei due angoli. I loro occhi sono celati da una striscia nera aggiunta successivamente.\nVideo.\nIl video sembra una parte di un film in bianco e nero su un uomo che cerca il suo amore o vuole trovare una donna e viene ripetutamente illuso dai suoi desideri. Le parti del video vengono interrotte dalla band che suona."}
{"id": "2001027", "revid": "172126", "url": "https://it.wikipedia.org/wiki?curid=2001027", "title": "Distacco retinico", "text": ""}
{"id": "2001034", "revid": "287204", "url": "https://it.wikipedia.org/wiki?curid=2001034", "title": "Incognito (album)", "text": ""}
{"id": "2001037", "revid": "287204", "url": "https://it.wikipedia.org/wiki?curid=2001037", "title": "Bambu", "text": ""}
{"id": "2001038", "revid": "1543377", "url": "https://it.wikipedia.org/wiki?curid=2001038", "title": "Isola Alor", "text": "L'isola Alor \u00e8 la maggiore isola nell'arcipelago di Alor localizzata all'estremo oriente delle Piccole Isole della Sonda che corre lungo la catena di isole meridionale dell'Indonesia, che da occidente include isole come Bali, Lombok, Sumbawa, Komodo, e Flores.\nAd est dell'isola attraverso lo Stretto di Ombai si trovano le isole di Wetar e Atauro, ma la seconda non appartiene all'Indonesia, ma al piccolo Stato di Timor Est. A sud, attraverso lo Stretto di Alor, si trova la parte occidentale dell'isola di Timor. A nord si estende il Mar di Banda. Ad ovest giace l'isola Pantar e altre isole dell'arcipelago Alor, oltre al contingente maggiore delle Isole della Sonda (Bali - Giava - Sumatra).\nGeografia.\nAlor ha un'area di circa 2.800\u00a0km\u00b2, che la rende la maggiore isola dell'arcipelago Alor.\nKalabahi \u00e8 l'unica citt\u00e0 dell'isola, con una popolazione metropolitana di circa 60.000 abitanti. La variet\u00e0 dei prodotti che si possono trovare a Kalabahi \u00e8 davvero sorprendente, considerata la sua dimensione e localizzazione.\nAlor ha origini vulcaniche ed una superficie molto rocciosa. La regione vicino Kalabahi \u00e8 l'unica area pianeggiante, ed \u00e8 per questo motivo che gli olandesi posizionarono la capitale e il porto principale (Alor-Kecil) in questa parte dell'isola, nel 1911.\nNell'arcipelago di Alor si possono trovare i migliori posti in Indonesia dove fare snorkeling e tuffi, ma a causa delle correnti impegnative, e spesso molto forti, \u00e8 meglio praticare questi sport con qualcuno che conosca molto bene l'area. La TransNusa Trigana Air fornisce il trasporto verso l'isola Alor da Kupang, Denpasar e Surabaya.\nEconomia.\nL'infrastruttura dell'isola \u00e8 costruita piuttosto debolmente. Gli abitanti praticano principalmente un'agricoltura di sussistenza e il governo sta cercando di cambiare tale situazione con l'aiuto delle organizzazioni internazionali. Nei villaggi si coltivano la vaniglia, il tamarindo, le mandorle e altre noci. Nelle foreste si raccoglie il legno di sandalo per il commercio.\nLe ultime esplorazioni geologiche hanno scoperto preziose risorse come gesso, caolinite, petrolio, gas naturale, stagno, oro e diamanti.\nLo snorkeling e i tuffi che possono essere praticati ad Alor, sono attivit\u00e0 molto apprezzate e promettono un futuro incremento nel turismo, sebbene l'impoverimento delle zone di pesca abbia danneggiato la barriera corallina negli ultimi anni.\nReligione.\nPi\u00f9 di 168.000 persone vivono ad Alor. Tre quarti sono protestanti, il resto sono musulmani, oppure in alcuni villaggi cattolici. Rituali e tradizioni animistiche sono ancora fortemente praticate.\nLingua.\nNell'isola Alor si parlano pi\u00f9 di 15 diverse lingue native, la maggior parte delle quali classificate come Papuasiche o non-Austronesiane, che includono Abui, Adang, Hamap, Kabola, Kafoa, Woisika, Kelon e Kui. In aggiunta, l'Alorese (Bahasa Alor; ISO 693-3: aol) \u00e8 una lingua Malayo-Polinesiana parlata lungo la costa ad ovest e a sud di Bird's Head sull'isola Alor e nelle isole circostanti.\nMolte delle lingue Papuasiche di Alor sono in via di estinzione e non vengono pi\u00f9 apprese attivamente dai bambini; alcuni linguaggi sono parlati da meno di 1.000 persone. Significativi tentativi di documentazione linguistica sono stati recentemente intrapresi dalla Leiden University.\nLa lingua usata quotidianamente \u00e8 l'Alor Malese, un'unica variet\u00e0 di Malese con qualche somiglianza con il Kupang Malese. L'Indonesiano \u00e8 insegnato nelle scuole ed \u00e8 usato largamente dai media.\nTrasporti.\nDurante la stagione secca, Kalabahi \u00e8 raggiunta cinque volte alla settimana dai voli della TransNusa Trigana Air ([ATR42] a 46 posti) e della Kasa (aereo a 18 posti), provenienti da Kupang, la capitale della provincia. Questi voli sono gestiti dalla Merpati Airlines e per la maggior parte fanno semplicemente la tratta Kupang \u2013 Kalabahi \u2013 Kupang; a met\u00e0 2003 \u00e8 stato introdotto il nuovo volo Kupang \u2013 Kalabahi \u2013 Kisar - Ambon, che ritorna il giorno successivo. Anche le due navi passeggeri della Pelni, Serimau e Awu, attraversano Kalabahi ogni settimana. Il trasporto verso Alor durante la stagione delle piogge \u00e8 talvolta interrotto a causa dei forti venti e delle grandi onde.\nIl 17 novembre 2006, la Trigana Air ha subito il suo primo disastro aereo. L'aereo (un de Havilland Canada DHC-6 Twin Otter 300) colp\u00ec una montagna a Puncak Jaya (Indonesia), sette minuti prima del previsto atterraggio, nella remota provincia indonesiana di Papua. Tutti i 12 passeggeri a bordo morirono poco dopo l'incidente."}
{"id": "2001044", "revid": "287204", "url": "https://it.wikipedia.org/wiki?curid=2001044", "title": "Miracle (Celine Dion)", "text": ""}
{"id": "2001047", "revid": "1573940", "url": "https://it.wikipedia.org/wiki?curid=2001047", "title": "Troglodytes aedon", "text": "Lo scricciolo delle case (Troglodytes aedon ) \u00e8 un uccello canoro della famiglia Troglodytidae. Lo si trova dal Canada sino all'estremo Sud America, ed \u00e8 il pi\u00f9 comune scricciolo nelle aree suburbane del Nuovo Mondo.\nDescrizione.\nGli adulti sono lunghi 11.5 cm e pesano 12 g. L'aspetto esteriore delle varie sottospecie \u00e8 molto vario, con il dorso che varia dal grigio-marrone opaco sino al rosso-marrone intenso e l'addome variante dal marrone, passando per il grigio acceso o pallido, sino al bianco puro. Tutte le sottospecie hanno bande nerastre sulle ali e sulla coda ed alcune specie anche sui fianchi. Tutte le sottospecie hanno vaghe sopracciglia e anelli oculari, un becco lungo e sottile con la mandibola superiore nerastra e quella inferiore giallastra o grigio chiaro con la punta nera. Le gambe sono rosa o grigie.\nBiologia.\nCanto.\nIl canto vivace di questo uccello pu\u00f2 essere molto facilmente sentito durante la stagione riproduttiva, ma raramente nel resto dell'anno. C'\u00e8 una marcata differenza nel canto a seconda della regione geografica bench\u00e9 essa sia pi\u00f9 graduale della variazione dell'aspetto esteriore. Gli uccelli dell'estremo nord e sud hanno comunque differenze marcate nei canti.\nAlimentazione.\nQuesti uccelli cacciano insetti, larve di farfalla, ragni e lumache.\nRiproduzione.\nLe abitudini nidificatrici non sembrano differire significativamente tra lo scricciolo delle case settentrionale e quello meridionale. Essi costruiscono usualmente un largo nido a coppa in vari tipi di cavit\u00e0, impiegandoci circa una settimana. Il nido \u00e8 situato come minimo a qualche metro dal suolo ma occasionalmente pu\u00f2 essere, almeno nelle specie meridionali, anche costruito su scogliere alte anche pi\u00f9 di 15 m. Le cavit\u00e0 possono essere naturali o artificiali e talvolta risultano posti inusuali.\nGli scriccioli delle case sono animali tenaci e aggressivi considerate le loro dimensioni ridotte. Occasionalmente possono distruggere le uova di altri uccelli nidificanti nel loro territorio rompendone i gusci. \u00c8 anche noto che possano riempire il nido di altri uccelli nel loro territorio con bastoncini per renderlo inutilizzabile.\nLa nidiata tipica di uno scricciolo delle case \u00e8 da tre a sei uova color crema chiazzate di rosso pesanti 1,4 g ciascuna, misurando ai massimi 17\u00a0mm di lunghezza e 13,4\u00a0mm di larghezza. Solo la femmina le cova per circa 14-16 giorni. Quando nel nido, il maschio fornisce alla femmina il cibo. I piccoli, che come tutti i passeriformi nascono implumi e indifesi, impiegano dai 15 ai 19 gironi per lasciare il nido. I pulcini sono nutriti da entrambi i genitori e necessitano molto cibo a causa delle ridotte dimensioni (regola di Bergmann). Man mano che si avvicinano all'indipendenza, i genitori impiegano la maggior parte del loro tempo procacciandogli cibo. La perdita di figli dovuti alla predazione \u00e8 risultata essere quasi insignificante.\nLe popolazioni migranti nidificano sei settimane dopo il ritorno dalle localit\u00e0 di svernamento, lasciando teoricamente il tempo per una seconda nidiata. Nelle foreste montane subtropicali della Argentina nordoccidentale e habitat simili, lo scricciolo delle case meridionale si riproduce nei mesi estivi piovosi da ottobre fino ai primi di dicembre.\nDistribuzione e habitat.\nNel nord America lo scricciolo delle case raggiunge la massima densit\u00e0 popolativa nelle foreste i letti dei fiumi nelle grandi pianure occidentali, dove usa i fori creati dai picchi come nidi. Nella America centrale e del sud esso pu\u00f2 essere trovato praticamente in ogni habitat e, come indicato dal suo nome comune, spesso convive con l'uomo. Gli esemplari del nord America migrano verso gli Stati Uniti meridionali e il Messico per l'inverno. La maggior parte ritorna alle aree riproduttive nel tardo aprile o maggio, e parte a settembre od ottobre.\nTassonomia.\nIl Congresso Ornitologico Internazionale (settembre 2013) considera valide le seguenti sottospecie:\nTre specie provenienti da altre isole oceaniche erano originariamente considerate come sottospecie di \"T. aedon\", ma ora sono ritenute specie separate:\nConservazione.\nSi tratta di una specie molto comune e con un areale estremamente ampio, classificato dalla \"IUCN Red List\" come specie a rischio minimo (\"Least Concern\").\nLa sottospecie \"Troglodytes aedon martinicensis\", endemica della Martinica, si \u00e8 estinta nel XIX secolo.\nAlcune sottospecie, specialmente quelle delle Piccole Antille, sono rare e altamente minacciate:\nRapporti con l'uomo.\nLe sue piccole dimensioni e la sua confidente e audace natura fanno dello scricciolo delle case un animale ben voluto. Gli scriccioli delle case possono nidificare nei giardini, nei limiti del loro areale, se gli si offre un nido artificiale con l'ingresso abbastanza piccolo da non provocare rivalit\u00e0 con altre specie comuni."}
{"id": "2001050", "revid": "31360", "url": "https://it.wikipedia.org/wiki?curid=2001050", "title": "Alor", "text": ""}
{"id": "2001053", "revid": "1543377", "url": "https://it.wikipedia.org/wiki?curid=2001053", "title": "Gran Premio di Francia 1954", "text": "Il Gran Premio di Francia 1954 fu la quarta gara della stagione 1954 del Campionato mondiale di Formula 1, disputata il 4 luglio sul Circuito di Reims.\nLa gara segn\u00f2 il debutto in Formula 1 delle potentissime Mercedes-Benz W196 che dominarono ampiamente la corsa con Fangio ed il debuttante Karl Kling, classificatisi primo e secondo al termine della prova.\nChiuse il podio Robert Manzon su Ferrari. Solamente sei piloti portarono a termine l'evento."}
{"id": "2001061", "revid": "57342", "url": "https://it.wikipedia.org/wiki?curid=2001061", "title": "Futbol Club R\u00e0nger's", "text": "Il Futbol Club R\u00e0nger's \u00e8 una societ\u00e0 calcistica di Andorra la Vella, Andorra.\nStoria.\nIl F\u00fatbol Club R\u00e0nger's fu fondato nel 1981, anche se non inizi\u00f2 a giocare nel campionato andorrano di calcio prima del 1999. Dopo due anni in Segona Divisi\u00f3, nel 2001 venne promossa in Primera.\nDopo la promozione la societ\u00e0 ha iniziato ad ottenere risultati sempre migliori. Il secondo posto del 2004-2005 \u00e8 stato seguito da due titoli nazionali nelle successive due stagioni. La societ\u00e0 ha fatto il suo esordio nelle competizioni europee nel 2005 quando, per la prima volta, gioc\u00f2 la Coppa Intertoto venendo per\u00f2 eliminata al primo turno dallo Sturm Graz con un passivo complessivo di 6-1, nonostante la gara casalinga si fosse conclusa sull'1-1 (gol di Norberto Urbani).\nDopo la conquista del titolo nazionale si qualific\u00f2 per la Coppa UEFA venendo eliminata nuovamente al primo turno dal Sarajevo. Nella stagione 2007-2008 si qualifica per la Champions League. Questa esperienza fu tuttavia di breve durata perch\u00e9 i R\u00e0nger's vennero eliminati al primo turno della competizione da parte dello Sheriff Tiraspol con un passivo totale di 5-0.\nAl termine della stagione 2009-2010 il club \u00e8 retrocesso in Segona Divisi\u00f3. Piazzatosi al secondo posto nella stagione successiva ha ottenuto l'immediato ritorno in Primera.\nCalcio a 5.\nIl club ha anche una sezione di calcio a 5 che ha vinto il campionato Andorrano di calcio a 5 negli anni 1996, 1997 e 2000."}
{"id": "2001063", "revid": "38120", "url": "https://it.wikipedia.org/wiki?curid=2001063", "title": "The Best Of", "text": ""}
{"id": "2001065", "revid": "1728", "url": "https://it.wikipedia.org/wiki?curid=2001065", "title": "Nuovo Salario", "text": ""}
{"id": "2001067", "revid": "729019", "url": "https://it.wikipedia.org/wiki?curid=2001067", "title": "Stazione di Porto Torres", "text": "La stazione di Porto Torres \u00e8 una stazione ferroviaria al servizio del comune di Porto Torres, situata lungo la ferrovia Ozieri Chilivani-Porto Torres. Costruita negli anni ottanta ed inaugurata ufficialmente nel 1991, la stazione fu realizzata in sostituzione dell'omonimo scalo ottocentesco situato alcune centinaia di metri pi\u00f9 a nord.\nStoria.\nLa storia di questo scalo ferroviario ha inizio negli anni ottanta, quando fu deciso di arretrare la stazione dalla sede originaria (nei pressi del porto) alla zona di Fontana Vecchia. L'impianto fu infatti realizzato dalle Ferrovie dello Stato nelle vicinanze del rio Mannu, prima della galleria che passa sotto al faro turritano e dell'imbocco della diramata sud che all'epoca conduceva all'allora capolinea di Piazza Cristoforo Colombo. L'area in cui sorse la stazione venne inoltre collegata nel 1985 da un raccordo ferroviario con il porto industriale di Porto Torres, e gi\u00e0 nel 1987 il fascio binari del nuovo scalo risultava in uso per il rimessaggio di rotabili. Tuttavia lo scalo di Porto Torres venne inaugurato ufficialmente solo il 1\u00ba luglio 1991, andando a sostituire l'omonima stazione di via Ponte Romano come principale scalo passeggeri del comune.\nNonostante l'apertura della nuova stazione, l'area della vecchia, distante circa 600 metri dall'asse del nuovo fabbricato viaggiatori, rimase utilizzata sino alla prima met\u00e0 degli anni duemila sia per alcune relazioni passeggeri, sia come scalo merci e area di sosta rotabili nell'ambito di pertinenza del nuovo scalo. Sempre in quegli anni fu dismessa un'altra delle aree merci ricadenti nell'ambito della struttura, ovvero lo scalo presente sulla diramata sud per piazza Cristoforo Colombo dinanzi a dove fu realizzato in quel periodo il capolinea di Porto Torres Marittima.\nLa cessazione del servizio merci su rotaia in Sardegna a partire dal 2008 port\u00f2 ad ulteriori dismissioni di binari dell'impianto: nei primi anni dieci fu smantellata la vecchia porzione di linea che collegava lo scalo con la vecchia stazione e ne permetteva l'uso dei relativi tronchini (anch'essi rimossi), mentre nel 2015 la gran parte dei binari in uso per il servizio merci nello scalo, compreso quello in cui si innestava il raccordo verso il porto industriale, sono stati dismessi e isolati dalla rete. Tuttavia nel dicembre 2016 veniva riattivato il binario verso la \"vecchia\" stazione di Porto Torres, riaperta col nome di \"Porto Torres Marittima\" in sostituzione dell'omonimo scalo presente sulla diramata per il porto, disattivata nell'occasione.\nStrutture e impianti.\nLa stazione, la penultima sulla linea proveniente da Chilivani e Sassari, \u00e8 situata nella parte ovest di Porto Torres, e presenta caratteristiche di scalo passante. Dal punto di vista infrastrutturale nell'area del fabbricato viaggiatori sono presenti due binari, di cui il secondo di corsa in direzione Chilivani ed il primo in direzione Porto Torres Marittima, entrambi in uso per il servizio passeggeri: l'accesso ai treni \u00e8 garantito da due banchine, una dotata di pensilina attigua al fabbricato viaggiatori in uso per il primo binario, l'altra posta tra quest'ultimo ed il binario due. Un terzo binario, un tronchino, si dirama dal primo in direzione nord terminando sul lato sud del fabbricato viaggiatori, a fianco al piano caricatore presente dinanzi al magazzino merci dell'impianto. Queste sono le strutture che permangono dell'area merci della stazione, che dopo la cessazione del servizio merci in Sardegna nel 2008 \u00e8 stata in gran parte isolata dalla rete nel maggio 2015.\nPrima di tale dismissione a est dello scalo merci era presente un fascio di cinque tronchini, avente origine dal binario due. Ad ovest di quest'ultimo un ulteriore fascio comprendeva altri quattro binari tronchi, di cui il cinque costituiva il raccordo per il porto industriale di Porto Torres, armato ma in disuso al momento della dismissione degli scambi di accesso. Una terza area merci, smantellata negli anni duemila, si trovava a nord dinanzi all'area in cui in quegli stessi anni fu realizzata la fermata di Porto Torres Marittima attiva sino al 2016, consistente nel preesistente scalo merci della vecchia stazione di Porto Torres. Quest'ultima, riaperta nel 2016 col nome di Porto Torres Marittima e ricadente nell'ambito della stazione, \u00e8 raggiungibile tramite una breve galleria (40\u00a0m) posta al di sotto del faro di Porto Torres, laddove in origine la linea si diramava. Proseguendo verso nord si giunge al capolinea marittimo, a est si raggiungevano i precedenti scali terminali nel porto prima della dismissione di questa diramata nel 2016.\nLo scalo \u00e8 impresenziato ed il movimento nell'impianto \u00e8 controllato in remoto dal DCO di Cagliari.\nMovimento.\nLa stazione \u00e8 servita dai treni regionali di Trenitalia che la collegano con la vicina fermata di Porto Torres Marittima a nord nonch\u00e9 con Sassari, Ploaghe, Chilivani e con i centri presenti a sud di quest'ultima stazione lungo la Dorsale Sarda.\nServizi.\nLa stazione di Porto Torres \u00e8 classificata commercialmente nella categoria \"bronze\" secondo RFI; le strutture dello scalo permettono inoltre l'accesso all'impianto anche a persone afflitte da disabilit\u00e0 di tipo motorio. Nel fabbricato viaggiatori \u00e8 inoltre ospitata una sala d'aspetto per l'utenza.\nInterscambi.\nNel parcheggio dell'impianto \u00e8 presente una fermata del servizio di autolinee urbane svolto dall'ATP."}
{"id": "2001073", "revid": "19209498", "url": "https://it.wikipedia.org/wiki?curid=2001073", "title": "Windows Odissey", "text": ""}
{"id": "2001074", "revid": "19209512", "url": "https://it.wikipedia.org/wiki?curid=2001074", "title": "Windows 4.1", "text": ""}
{"id": "2001075", "revid": "339392", "url": "https://it.wikipedia.org/wiki?curid=2001075", "title": "Windows 94", "text": ""}
{"id": "2001078", "revid": "1514393", "url": "https://it.wikipedia.org/wiki?curid=2001078", "title": "Windows 4.9", "text": ""}
{"id": "2001080", "revid": "19209557", "url": "https://it.wikipedia.org/wiki?curid=2001080", "title": "Windows 96", "text": ""}
{"id": "2001081", "revid": "118362166", "url": "https://it.wikipedia.org/wiki?curid=2001081", "title": "Victoria Station (Pinter)", "text": "Victoria Station \u00e8 un'opera teatrale di Harold Pinter che risale al 1982.\nLa prima si \u00e8 tenuta il 14 ottobre 1982 al National Theatre di Londra con la regia di Peter Hall.\nQuest'opera viene inclusa nel terzo periodo drammaturgico di Pinter, ossia il periodo in cui inizia a celare nei suoi drammi la denuncia politica.\nTrama.\nSi tratta di una breve pi\u00e8ce (generalmente intorno ai 20 minuti) in cui un centralinista (impersonato nella prima produzione da Paul Rogers) e un tassista, esattamente il 274 (ruolo che fu di Martin Jarvis) dialogano attraverso la radio di servizio. Il tassista deve prelevare un cliente alla Victoria Station di Londra, ma confessa al centralinista di non conoscere questo luogo. La comunicazione tra i due si fa, allora, via via sempre pi\u00f9 difficile e conflittuale: 274 resta sempre vago, non riesce neppure a chiarire quale sia la sua posizione in citt\u00e0, mentre il centralinista dal canto suo si altera sempre di pi\u00f9, esasperato dall'atteggiamento distratto e poco collaborativo dell'autista."}
{"id": "2001085", "revid": "19209733", "url": "https://it.wikipedia.org/wiki?curid=2001085", "title": "Windows 97 (Versione di Windows 95)", "text": ""}
{"id": "2001086", "revid": "767487", "url": "https://it.wikipedia.org/wiki?curid=2001086", "title": "Un mondo perfetto (film)", "text": "Un mondo perfetto (\"A Perfect World\") \u00e8 un film statunitense del 1993 diretto da Clint Eastwood.\nIl film incass\u00f2 135.130.999 dollari, a fronte di un budget di 30 milioni.\nTrama.\nTexas, ottobre 1963: Butch Haynes e Terry Pugh sono due delinquenti appena evasi dalla prigione di Huntsville. Nella fuga prendono in ostaggio un bambino di otto anni, Phillip Perry. Della cattura dei due malviventi viene incaricato il Texas Ranger Red Garnett, coadiuvato da un'intera \"equipe\" comprendente, fra gli altri, la criminologa Sally Gerber. Il governatore del Texas ha messo a disposizione di Garnett una speciale roulotte attrezzata, da utilizzare come centro mobile di coordinamento nel corso dell'inseguimento. Il caso Haynes sta suscitando un forte interesse tra la gente e questo comporta grosse pressioni, nonch\u00e9 ingerenze politiche, mancando solo due settimane alla visita ufficiale del presidente John F. Kennedy a Dallas.\nSally Gerber conosce la storia di Haynes, ma anche quella di Garnett, il quale aveva arrestato la prima volta l'ancora minorenne Haynes. Al termine del film si scoprir\u00e0 che, nonostante si trattasse di una ragazzata, Haynes era finito in prigione a causa delle indicazioni fuorvianti fornite da Garnett al giudice.\nQuando il secondo delinquente sta cercando il bambino sfuggitogli dalla macchina, Haynes interviene e l'uccide. Tra il fuggitivo e il piccolo ostaggio inizia un rapporto d'affetto, nonostante la situazione drammatica e Garnett che continua a inseguirli con la sua equipe. Butch e Phillip vivono svariate avventure che li porteranno quasi a un legame fra padre e figlio.\nIl bambino, appartenente a una famiglia di Testimoni di Geova, si diverte molto con Butch, il quale gli d\u00e0 la possibilit\u00e0 di agire indipendentemente, o di realizzare alcuni degli innocenti desideri che la madre gli proibiva (il bambino non era, per esempio, mai andato a un luna park n\u00e9 mai aveva mangiato lo zucchero filato e festeggiato Halloween). Il bambino in pi\u00f9 occasioni ha la possibilit\u00e0 di scappare, ma non ci prova mai, per via del legame creatosi con l'adulto, che probabilmente lo vede come il padre che non ha.\nDurante la fuga, Haynes svela al bambino che il suo obiettivo \u00e8 arrivare in Alaska, dove si trova il padre con il quale non aveva mai avuto un buon rapporto, probabilmente con l'intenzione di rimediare. La notte, mentre sono fermi con l'auto in un campo coltivato, vengono scovati, e quindi ospitati in casa loro, da una coppia che accudiscono un piccolo coetaneo di Phillip. L'uomo si dimostra socievole con gli ospiti ma risulta particolarmente duro verso il proprio nipotino. L'atteggiamento risveglia in Butch i ricordi della propria infelice infanzia e decide cos\u00ec di impartire una lezione all'anziano uomo: gli punta la pistola alla testa, lo minaccia e poi, posata l'arma, si limita a legare i componenti della casa, onde evitare che abbiano il tempo di avvisare qualcuno della loro fuga.\nIl piccolo Phillip, intimorito dalla trasformazione di Butch, s'impossessa della pistola incustodita. Impaurito, spara colpendo l'uomo all'addome, scappando poi via. Butch, ferito e sanguinante, tenta di rincorrerlo, ma prima si avvicina nuovamente all'anziano di colore porgendogli un coltello per liberarsi, ringraziandolo per l'ospitalit\u00e0.\nRaggiunto Phillip e tornato in s\u00e9, spiega al piccolo che non avrebbe ucciso nessuno e che in vita sua aveva ucciso solo due persone e sempre per difendere qualcun altro; la prima volta per proteggere la madre, la seconda per proteggere lo stesso Phillip. Il bambino, pentito di ci\u00f2 che ha fatto, cerca d'aiutarlo ma \u00e8 troppo tardi e la situazione precipita.\nGarnett e una ventina di poliziotti giungono sul posto per arrestare o uccidere Haynes. Durante la trattativa, dove \u00e8 giunta anche la madre del bambino, la situazione sfugge al controllo del Ranger Garnett: un cecchino, appositamente giunto sul posto e che teneva sotto mira Haynes, crede che Haynes stia per tirare fuori una pistola o fare un gesto sconsiderato, cos\u00ec, trasgredendo l'ordine di Garnett di non aprire il fuoco, gli spara. In realt\u00e0, Haynes non aveva pi\u00f9 con s\u00e9 la pistola, che era stata gettata dal bambino in un pozzo. Il delinquente, oramai rassegnato alla cattura, stava solo porgendo al piccolo una vecchia cartolina il cui mittente era suo padre dall'Alaska, l'unico ricordo e legame che aveva con lui. Phillip e la madre sono portati via in elicottero.\nProduzione.\nMentre Eastwood stava realizzando \"Nel centro del mirino\", gli \u00e8 stata assegnata la sceneggiatura di \"Un mondo perfetto\". Era anche nel bel mezzo delle nomination agli Academy Awards con \"Gli spietati\" e ha visto \"Un mondo perfetto\" come un'opportunit\u00e0 per lavorare solo come regista e prendersi una pausa dalla recitazione. Tuttavia, quando Kevin Costner \u00e8 stato avvicinato con la sceneggiatura del film, ha suggerito che Eastwood sarebbe stato perfetto per il ruolo del Texas Ranger Red Garnett. Eastwood accett\u00f2, rendendosi conto che il suo ruolo nel film non sarebbe stato cos\u00ec significativo, lasciando la maggior parte del tempo a lavorare dietro la macchina da presa.\nIl film \u00e8 stato girato in Texas tra Austin, Martindale, San Marcos e Lockhart nella primavera e nell'estate del 1993. Il film \u00e8 uscito negli Stati Uniti il 24 novembre 1993, mentre in Italia il 17 dicembre successivo.\nRiconoscimenti e nomination.\n1994 - \"People's Choice Awards\""}
{"id": "2001087", "revid": "486946", "url": "https://it.wikipedia.org/wiki?curid=2001087", "title": "Windows 97 (Beta Windows 98)", "text": ""}
{"id": "2001089", "revid": "123603044", "url": "https://it.wikipedia.org/wiki?curid=2001089", "title": "Anton Giulio Brignole Sale", "text": "Biografia.\n\u00c8 conosciuto quale autore di testi satirici e teatrali nonch\u00e9 di romanzi biografici e scritti di contenuto religioso e agiografico.\nFu senatore della Repubblica di Genova, sia pure per soli sei mesi, e come ambasciatore svolse opera di diplomazia in Spagna dal 1644 al 1646. Nel 1647, dopo la prematura morte della moglie, Paolina Adorno, decise di lasciare la vita pubblica per prendere i voti e successivamente entrare a far parte della Compagnia di Ges\u00f9.\nFiglio di un futuro doge (il padre, Giovanni Francesco Brignole Sale, ricopr\u00ec la carica dal 1635 al 1637), apparteneva a una fra le pi\u00f9 influenti famiglie genovesi. I suoi figli commissionarono Palazzo Rosso. I Brignole, originari dell'entroterra di Rapallo, avevano avuto inizialmente un'attivit\u00e0 imprenditoriale nel settore della seta; successivamente, svilupparono attivit\u00e0 finanziarie che, tra il XVI e il XVII secolo, li portarono a occupare posizioni di primissimo piano all'interno dell'oligarchia genovese.\nLa madre, Geronima, apparteneva al casato dei Sale ed era la figlia unica del ricco Giulio Sale, marchese di Groppoli. Anton Giulio eredit\u00f2 direttamente dal nonno materno il titolo nobiliare e il feudo di famiglia, oltre al palazzo di citt\u00e0 e alla villa d'Albaro, la localit\u00e0 allora suburbana ma oggi quartiere cittadino genovese, che descrisse in \"Le instabilit\u00e0 dell'ingegno\".\nCome letterato, Brignole Sale apparteneva alla scuola barocca genovese e, quale esponente Repubblica di Genova, a quel tempo nel suo massimo splendore, si fece ritrarre da Van Dyck in un dipinto poi divenuto celebre e oggi conservato a Palazzo Rosso - \"Ritratto equestre di Anton Giulio Brignole-Sale\" - in cui \u00e8 raffigurato con l'abito nero \"alla spagnola\", su un cavallo bianco fra colonne drappeggiate di rosso scarlatto.\nLa sua figura \u00e8 considerata - per cultura e prestigio - una fra le maggiori del \"siglo de oro de los Genoveses\", il \"secolo d'oro dei Genovesi\". Predicatore \"dotto ed eloquente\" e \"maestro sapiente nelle scuole dell'Ordine\" [dei Gesuiti], lo definisce lo storico Federico Donaver, tracciandone un profilo nel suo \"Le vie di Genova\". La sua citt\u00e0 natale gli ha intitolato una scuola in piazza Leopardi, ad Albaro.\nSi considera che abbia abbracciato la letteratura quasi ad evidenziare il fallimento del progetto che voleva i \"giovani di Repubblica\" come nuova centralit\u00e0 del potere. Il suo gesto pi\u00f9 eclatante, in questo senso, fu l'abbandono nel 1649 della toga senatoriale per abbracciare il sacerdozio, dapprima, dei Missionari urbani del cardinale Stefano Durazzo e, quindi, nel 1652 con l'adesione ai Gesuiti.\nSecondo alcuni biografi la decisione di Brignole Sale di prendere i voti matur\u00f2 durante un tumultuoso viaggio per nave dalla Spagna a Genova, quando la galea su cui si trovava fu inseguita da navi pirata al largo di Algeri. L'episodio, poco credibile dato che al momento la moglie era ancora viva, \u00e8 raccontato ne \"L'eroina intrepida\", biografia di Aurelia Spinola dalla nascita nel 1620 alla morte, avvenuta nel 1670, pubblicata quando Brignole Sale era morto da diversi anni dal coevo scrittore Francesco Fulvio Frugoni.\nOpere.\nBrignole Sale fu autore di testi di carattere religioso, fra cui una biografia \"romanzata\" di Sant'Alessio (da lui definita \"libricciuolo\" ma che ebbe in Francia due traduzioni e varie ristampe) ma anche di commedie scritte in pi\u00f9 lingue - fra cui la lingua genovese - in cui, secondo l'uso del tempo, trasfuse la sua vena satirica e polemica.\nIn particolare, nell'opera \"Li comici schiavi\" cre\u00f2 la maschera genovese del \"Caporale Berodo\", sorta di sbruffone soldato le cui vanterie sono oggetto di sberleffi:\nLe sue opere maggiori sono:\nPubblicati postumi:\nI manoscritti e la biblioteca che furono di Anton Giulio Brignole Sale sono stati acquisiti in tempi recenti dalla Biblioteca civica Berio."}
{"id": "2001090", "revid": "599013", "url": "https://it.wikipedia.org/wiki?curid=2001090", "title": "Sigifredo Mercado", "text": "Carriera.\nClub.\nHa giocato in varie squadre messicane, ma prevalentemente nel Puebla F\u00fatbol Club e nel Club Le\u00f3n; conta pi\u00f9 di 100 presenze in entrambi i club.\nNazionale.\nCon la nazionale di calcio messicana ha giocato 21 partite e ha partecipato a ."}
{"id": "2001092", "revid": "834", "url": "https://it.wikipedia.org/wiki?curid=2001092", "title": "I'm Alive (Celine Dion)", "text": ""}
{"id": "2001093", "revid": "1305772", "url": "https://it.wikipedia.org/wiki?curid=2001093", "title": "Windows 97", "text": ""}
{"id": "2001095", "revid": "1444345", "url": "https://it.wikipedia.org/wiki?curid=2001095", "title": "Sunshine (EP Old Man River)", "text": "Sunshine \u00e8 il primo EP del cantautore australiano Old Man River, pubblicato in Australia l'11 ottobre 2004."}
{"id": "2001098", "revid": "287204", "url": "https://it.wikipedia.org/wiki?curid=2001098", "title": "Trousers", "text": "Trousers \u00e8 un singolo del cantautore australiano Old Man River, pubblicato il 12 giugno 2006 come primo estratto dal primo album in studio \"Good Morning\".\nVideo musicale.\nIl videoclip \u00e8 stato girato a Tokyo."}
{"id": "2001099", "revid": "486946", "url": "https://it.wikipedia.org/wiki?curid=2001099", "title": "Windows/286", "text": ""}
{"id": "2001101", "revid": "52953", "url": "https://it.wikipedia.org/wiki?curid=2001101", "title": "I'm Alive", "text": ""}
{"id": "2001102", "revid": "486946", "url": "https://it.wikipedia.org/wiki?curid=2001102", "title": "Windows CE 5.0", "text": ""}
{"id": "2001104", "revid": "834", "url": "https://it.wikipedia.org/wiki?curid=2001104", "title": "I'm alive", "text": ""}
{"id": "2001105", "revid": "486946", "url": "https://it.wikipedia.org/wiki?curid=2001105", "title": "Windows CE 6.0", "text": ""}
{"id": "2001108", "revid": "1305772", "url": "https://it.wikipedia.org/wiki?curid=2001108", "title": "Immortality", "text": "Immortality (immortalit\u00e0 in lingua inglese) pu\u00f2 riferirsi a:"}
{"id": "2001111", "revid": "110157", "url": "https://it.wikipedia.org/wiki?curid=2001111", "title": "\u00darvalsdeild 2008", "text": "La \u00darvalsdeild 2008 fu la 97\u00aa edizione della massima serie del campionato di calcio islandese disputata tra il 10 maggio e il 27 settembre 2008 e conclusa con la vittoria del FH, al suo quarto titolo.\nCapocannoniere del torneo fu Gu\u00f0mundur Steinarsson (Keflav\u00edk) con 16 reti.\nFormula.\nLe squadre partecipanti passarono dalle dieci della stagione precedente alle dodici di quella attuale e si incontrarono in un turno di andata e ritorno per un totale di ventidue partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2009-2010 mentre la seconda, la terza e il vincitore della coppa nazionale alla UEFA Europa League 2009-2010.\nClassifica finale.\nLegenda:\nNote:"}
{"id": "2001113", "revid": "767487", "url": "https://it.wikipedia.org/wiki?curid=2001113", "title": "Non \u00e8 mai troppo tardi (film 1953)", "text": "Non \u00e8 mai troppo tardi \u00e8 un film del 1953 diretto da Filippo Walter Ratti, con Paolo Stoppa e Marcello Mastroianni. Il film \u00e8 stato ri-editato col titolo Una meravigliosa notte.\nAdattamento italiano del classico \"Canto di Natale\" di Charles Dickens, \u00e8 stato sceneggiato dallo stesso Ratti coadiuvato da Piero Regnoli, qui al debutto.\nTrama.\nAntonio Trabbi \u00e8 un avaro usuraio che tormenta i propri dipendenti, \u00e8 crudele coi debitori e odia profondamente tutto ci\u00f2 che reputa frivolo, a partire dal Natale. Proprio la vigilia di Natale rifiuta di prendere in pegno un gioiello portatogli da Rosanna, la donna di cui \u00e8 stato innamorato.\nDurante la stessa notte viene visitato in sogno dallo spirito del suo defunto socio che lo avvisa del triste destino che lo attende nell'aldil\u00e0 a causa del suo comportamento in vita. Antonio rivive nel sogno la sua giovent\u00f9, sempre dominata dall'avarizia, che lo aveva indotto a rinunciare al matrimonio con Rosanna. Rosanna fin\u00ec con lo sposare Riccardo, il suo rivale, ma i due giovani non ebbero fortuna e finirono in miseria.\nSuccessivamente Trabbi avr\u00e0 sempre in sogno delle visioni avvenute nei suoi Natali passati, che stanno avvenendo nel Natale presente e che avverranno nei suoi Natali futuri. Le visioni lo toccano profondamente e lo spingono a ravvedersi e a cambiare stile di vita, a partire proprio dal giorno seguente.\nSi affretta cos\u00ec a distribuire doni ai poveri in parrocchia, alla famiglia di un dipendente, a Rosanna e a Riccardo e, per la prima volta, passa un Natale felice in compagnia di un nipote."}
{"id": "2001114", "revid": "19209908", "url": "https://it.wikipedia.org/wiki?curid=2001114", "title": "Windows 99", "text": ""}
{"id": "2001117", "revid": "767487", "url": "https://it.wikipedia.org/wiki?curid=2001117", "title": "Gabriel Caballero", "text": "Ha partecipato al .\nCarriera.\nClub.\nNato e cresciuto in Argentina, si trasferisce al Deportes Antofagasta, in Cile, dove segna 22 reti in 58 partite; notato dal Santos Laguna, si trasferisce in Messico nel 1995. Nel 2001 ha preso la nazionalit\u00e0 messicana. Ha legato la maggior parte dei suoi gol in Messico alla maglia del Pachuca.\nNazionale.\nCon la nazionale di calcio messicana ha giocato 8 partite e ha partecipato a ."}
{"id": "2001118", "revid": "834", "url": "https://it.wikipedia.org/wiki?curid=2001118", "title": "My Heart Will Go on", "text": ""}
{"id": "2001120", "revid": "158234", "url": "https://it.wikipedia.org/wiki?curid=2001120", "title": "Windows NT 5.0", "text": ""}
{"id": "2001122", "revid": "19209994", "url": "https://it.wikipedia.org/wiki?curid=2001122", "title": "Windows NT 5.0 Beta 1", "text": ""}
{"id": "2001124", "revid": "19210014", "url": "https://it.wikipedia.org/wiki?curid=2001124", "title": "Windows NT 5.0 Beta 2", "text": ""}
{"id": "2001127", "revid": "1305772", "url": "https://it.wikipedia.org/wiki?curid=2001127", "title": "Windows NT 5.1", "text": ""}
{"id": "2001129", "revid": "1810027", "url": "https://it.wikipedia.org/wiki?curid=2001129", "title": "Caravaggismo", "text": "Il caravaggismo \u00e8 una corrente pittorica nata a cavallo del XVI e XVII secolo che si rif\u00e0 agli schemi artistici introdotti da Caravaggio.\nStoria.\nL'influenza di Caravaggio sulla nuova pittura barocca fu profonda e rivoluzionaria. La resa della realt\u00e0 attraverso l'uso dei forti contrasti di luce ed ombra, non era mai stata tanto veritiera e vitale. Nei dipinti dei pittori caravaggeschi si ritrova questo grande realismo soprattutto nel riprodurre nature morte ed interni con figure umane, rappresentate queste figure generalmente su sfondi monocromi (spesso scurissimi, dipinti con campiture di bruni bituminosi o di terra d'ombra) ed illuminate da squarci di luce violenta e teatrale.\nVengono chiamati \"caravaggeschi\" quei pittori di epoca barocca che furono influenzati in modo pi\u00f9 o meno diretto dalla personalit\u00e0 del Merisi e ne seguirono lo stile, ispirandosi alle sue opere. \nA seguito dei diversi soggiorni a Napoli del Caravaggio, tra il 1606 e il 1610, si sviluppa a Napoli fino agli anni 1630 una corrente di pittura specifica, grazie a numero di pittori locali che si fanno eredi, direttamente o indirettamente, della lezione del Caravaggio. A partire dalla met\u00e0 degli anni '30, l'evento dell'eruzione del Vesuvio del 1631 \u00e8 l'occasione per l'apertura di fabbriche in diversi edifici di culto incentrate con un ritorno del gusto classico e all'elogio dei santi, in particolare del santo patrono di Napoli che avrebbe avuto il merito di intercedere in favore della citt\u00e0 per fermare la lava del Vesuvio. Il primo seicento napoletano vede quindi come protagonisti i napoletani, Battistello Caracciolo, Carlo Sellitto, Filippo Vitale, Andrea Vaccaro, Massimo Stanzione (che sar\u00e0 influenzato anche dal classicismo emiliano del Reni) e Jusepe de Ribera detto lo Spagnoletto (pittore spagnolo di nascita, ma anch'esso attivo a Napoli). In questi ultimo, in particolare, ritroviamo riproposto lo stile del tardo Caravaggio, detto \"tenebrismo\", caratterizzato da atmosfere particolarmente cupe e tetre. \nPittori caravaggeschi attivi in Italia sono stati anche Orazio Gentileschi e la figlia Artemisia, Mattia Preti, Bartolomeo Manfredi, Carlo Saraceni, Francesco Boneri, noto come Cecco del Caravaggio, Giovanni Baglione, Giovanni Serodine; i pittori olandesi attivi a Roma sono Gerrit van Honthorst e Hendrick ter Brugghen; A Genova, Domenico Fiasella, Gioacchino Assereto, Orazio De Ferrari.\nNegli stessi anni l'opera del Caravaggio influenza anche una fitta schiera di artisti francesi, tra i quali: Louis Le Nain, Valentin de Boulogne, Simon Vouet e Georges de La Tour, noto per i notevoli effetti \"a luce di candela\". \nIn Spagna sono fortemente condizionati dalla nuova pittura caravaggesca Francisco de Zurbar\u00e1n, Bartolom\u00e9 Esteban Murillo e Diego Vel\u00e1zquez.\nNei Paesi Bassi e nelle Fiandre vengono suggestionati da questo nuovo stile pittorico Matthias Stomer, Adam Elsheimer, il giovane Pieter Paul Rubens, ed in seguito in varia misura anche Rembrandt e Jan Vermeer.\nMolti tra i pi\u00f9 importanti di questi pittori, soprattutto spagnoli ed olandesi, andranno oltre l'influenza caravaggesca, aprendo in questo solco nuove strade altrettanto importanti ed originali.\nNonostante il lungo periodo di oblio a cui and\u00f2 incontro la pittura di Caravaggio dopo la sua morte, la sua influenza si continuer\u00e0 a riscontrare, anche se con differente entit\u00e0 ed in maniera spesso indiretta, fin nelle opere di molti grandi artisti dell'Ottocento quali Jacques-Louis David, Francisco Goya, Th\u00e9odore G\u00e9ricault, Eug\u00e8ne Delacroix e Gustave Courbet.\nRoberto Longhi descriveva cos\u00ec l'importanza dell'influenza di Caravaggio sulla tradizione pittorica europea:\nL'influente storico dell'arte statunitense Bernard Berenson, su Caravaggio ed il suo ascendente nella storia dell'arte, dichiar\u00f2: "}
{"id": "2001130", "revid": "1305772", "url": "https://it.wikipedia.org/wiki?curid=2001130", "title": "Windows NT 5.2", "text": ""}
{"id": "2001132", "revid": "228587", "url": "https://it.wikipedia.org/wiki?curid=2001132", "title": "Medichetta", "text": ""}
{"id": "2001138", "revid": "599013", "url": "https://it.wikipedia.org/wiki?curid=2001138", "title": "Alberto Rodr\u00edguez Barrera", "text": "Carriera.\nClub.\nDopo gli inizi nel Pumas UNAM e una breve esperienza al , si trasferisce al Pachuca, dove ha giocato la maggior parte delle sue partite nel campionato messicano di calcio. Nel 2005 \u00e8 passato al Cruz Azul.\nNazionale.\nCon la Nazionale di calcio messicana ha giocato 13 partite e ha partecipato a ."}
{"id": "2001139", "revid": "1843814", "url": "https://it.wikipedia.org/wiki?curid=2001139", "title": "Alessandro Tamburini", "text": "Biografia.\nNato nel 1954 a Rovereto da genitori emiliani, si \u00e8 laureato in filosofia a Bologna e dopo aver abitato in diverse citt\u00e0 da parecchi anni vive e lavora a Trento. \nSi \u00e8 occupato di musica contemporanea e nel 1986 ha pubblicato il saggio \"Il calcolatore e la musica\" (Franco Muzzio Editore, Padova). \nHa esordito nella narrativa nel 1988 con la raccolta di racconti \"Ultima sera dell'anno\" (Il lavoro editoriale, 1988). In seguito ha pubblicato le raccolte di racconti \"Nel nostro primo mondo\" (Marsilio, 1990), \"La porta \u00e8 aperta\" (Marsilio, 1994), e \"Uno sconosciuto alla porta\" (peQuod, 2008), nonch\u00e9 i romanzi \"Le luci del treno\" (Marsilio, 1992), \"L'onore delle armi\" (Bompiani, 1997), \"Due volte l'alba\" (Marsilio, 2002), \"Bagaglio leggero\" (peQuod, 2006), \"Quel che so di Adonai\" (Italic-peQuod, 2010) e \"Giostra primavera\" (Pequod, 2018). Inoltre ha pubblicato il saggio \"L'uomo al muro\". \"Fenoglio e la guerra nei ventitre giorni della citt\u00e0 di alba\" (Italic-peQuod, 2016).\nSuoi racconti sono compresi in diverse antologie, da \"Italiana. Antologia dei nuovi narratori\" (Mondadori 1991, poi negli Oscar 1996) a \"Patrie impure\" (Rizzoli, 2003). \nHa scritto soggetti e sceneggiature per il cinema e per la televisione, testi radiofonici e un monologo teatrale. Suoi racconti, saggi e interventi sono apparsi sulle pagine culturali di vari quotidiani e riviste, tra cui \"Nuovi Argomenti\", \"Il Racconto\", \"La Rivista dei libri\", \"L'Unit\u00e0\", \"Avvenire\", \"Il Mattino di Napoli\", \"Il Secolo XIX\", \"l'Alto Adige\", \"l'Adige\". Di quest'ultimo quotidiano \u00e8 attualmente editorialista."}
{"id": "2001141", "revid": "179980", "url": "https://it.wikipedia.org/wiki?curid=2001141", "title": "CF Atlas", "text": ""}
{"id": "2001143", "revid": "1543377", "url": "https://it.wikipedia.org/wiki?curid=2001143", "title": "Triple Modular Redundancy", "text": "In informatica, il triple modular redundancy (TMR) \u00e8 un particolare tipo di N-modular redundancy, in cui tre sistemi eseguono un processo, il cui risultato viene sottoposto ad un sistema di voting per produrre un unico output. Se uno dei tre sistemi fallisce, gli altri due sistemi possono mascherare e correggere il fault. Un fallimento del voter comporta il fallimento dell'intero sistema. Per tale motivo in un buon sistema TMR il voter deve essere molto pi\u00f9 affidabile degli altri componenti del TMR. In alternativa, se si adopera un ulteriore TMR a valle di quello considerato, si possono utilizzare tre voter, l'output di ognuno dei quali costituir\u00e0 l'input di ognuna delle copie del TMR successivo.\nIl TMR pu\u00f2 essere applicato in innumerevoli forme di ridondanza, come ad esempio nel caso del software con l'N-version programming.\nAlcune memorie ECC utilizzano hardware TMR (in alternativa ai pi\u00f9 comuni codici di Hamming), poich\u00e9 un TMR hardware risulta essere pi\u00f9 veloce della correzione degli errori basata su codici di Hamming fatta in hardware.\nI sistemi satellitari utilizzano spesso il TMR, sebbene le RAM satellitari utilizzino in genere la correzione degli errori basata su codici di Hamming.\nAlcuni sistemi di comunicazione impiegano l'N-modular redundancy come una semplice forma di Forward Error Correction. Ad esempio, sistemi di comunicazione basati su 5-modular redundancy (come un FlexRay) utilizza una votazione di maggioranza su 5 elementi, per cui se 2 dei 5 risultati sono errati, gli altri 3 risultati sono in grado di correggere e mascherare il fault.\nRealizzazione di un voter.\nNel caso in cui il sistema in esame da ridondare sia un sistema digitale in cui ingresso ed uscita sono costituiti da un unico bit, si pu\u00f2 pensare di utilizzare come voter un full-adder, che prenda in ingresso come operandi e riporto entrante le uscite dei tre sistemi costituenti il TMR. La decisione di maggioranza sar\u00e0 costituita dal bit di riporto uscente (l'uscita relativa alla somma pu\u00f2 essere trascurata), in quanto il segnale di riporto di un full-adder \u00e8 alto quando almeno due dei tre ingressi sono alti ed \u00e8 basso quando almeno due dei tre ingressi sono bassi."}
{"id": "2001145", "revid": "1305772", "url": "https://it.wikipedia.org/wiki?curid=2001145", "title": "Windows NT 6.0", "text": ""}
{"id": "2001146", "revid": "115646602", "url": "https://it.wikipedia.org/wiki?curid=2001146", "title": "Chamechaude", "text": "Il Chamechaude (2.082 m s.l.m. - detto anche \"Pointe d'Arcalod\") \u00e8 una montagna delle Prealpi di Savoia in Francia.\nIl Chamechaude, vetta pi\u00f9 alta della sottosezione delle Prealpi della Chartreuse, si trova nel dipartimento dell'Is\u00e8re.\nIl nome della montagna significa probabilmente \"roccia calda\".\nLa salita alla vetta avviene normalmente partendo dal \"Col de Porte\"."}
{"id": "2001148", "revid": "1305772", "url": "https://it.wikipedia.org/wiki?curid=2001148", "title": "Transylvania (videogioco)", "text": "Transylvania \u00e8 un videogioco di avventura testuale inizialmente realizzato dallo statunitense Antonio Antiochia ed edito nel 1982 dalla defunta Penguin Software per Apple II. Il gioco \u00e8 dotato di ampie illustrazioni grafiche e l'ambientazione \u00e8 di stile fantasy/gotico/horror. Nel 1984-1986 venne convertito per molti altri computer dalla Penguin, divenuta nel frattempo PolarWare, tra cui inizialmente Apple Macintosh, Atari 8-bit e Commodore 64 e successivamente, con l'utilizzo dell'interprete \"Comprehend\" (vedi sotto), Atari ST, Commodore Amiga e MS-DOS.\n\"Transylvania\" diede inizio a una trilogia di giochi simili comprendente anche \"The Crimson Crown\" e \"Transylvania III: Vanquish the Night\".\nTrama.\nCi si trova in una foresta incantata della Transilvania e si ha a che fare con un cimitero e un castello. Lo scopo \u00e8 quello di trovare e salvare la principessa Sabrina, prima dello scoccare della mezzanotte, ora in cui il vampiro che la tiene prigioniera la uccider\u00e0. In uno dei primi luoghi che si visitano si trova per terra, infatti, una nota con un terribile avvertimento: \"Sabrina dies at dawn\" (Traduzione: Sabrina muore all'alba). Allo scoccare della mezzanotte il gioco finisce.\nSi dovranno affrontare e uccidere due nemici molto insidiosi:\nInoltre vi \u00e8 pure la presenza di un goblin e di una strega (di quest'ultima se ne visita la probabile casa e si subiscono gli effetti di un incantesimo, ma personalmente non appare mai nelle videate grafiche). Mentre i primi due mostri hanno la possibilit\u00e0 di ucciderci, il terzo e il quarto rappresentano solo un problema da risolvere e un contrattempo ciclico nel tempo che rende la soluzione del gioco ancora pi\u00f9 difficile.\nDa segnalare, inoltre, che durante il proseguimento della trama c'\u00e8 un netto riferimento all'ufologia.\nModalit\u00e0 di gioco.\nIl giocatore porta avanti la trama mediante dei comandi scritti direttamente sulla tastiera, ma il gioco presenta comunque delle schermate grafiche di tipo statico rappresentanti gli ambienti e gli oggetti e che corrispondono alle descrizioni testuali riportate subito sotto di esse.\nSi interagisce scrivendo dei comandi semplici di due parole del tipo \"take bottle\" o semplicemente i punti cardinali nord, sud, est, ovest, su, gi\u00f9 (semplificati in N, S, E, W, U, D) per spostarsi da un posto all'altro. Nelle versioni Amiga e Atari ST \u00e8 supportato anche il mouse per dare alcuni comandi di base tramite pulsanti. Il gioco \u00e8 in inglese, ma ne esistono anche conversioni in giapponese per computer come il PC-98.\nC'\u00e8 la possibilit\u00e0 di salvare la situazione su disco.\nStoria.\nLa prima release di \"Transylvania\", creata da Antonio Antiochia, era semplicemente e solamente di tipo testuale. \u00c8 divenuta grafico/testuale solo in seguito all'invio per posta del programma alla Penguin Software, che lo pubblic\u00f2 dopo averlo rielaborato. Antonio Antiochia detiene i diritti di copyright di tutta l'intera trilogia.\nSulla confezione del primo episodio \u00e8 riportata, sotto forma di pubblicit\u00e0, la notizia che la grafica del gioco \u00e8 stata creata con il programma \"The Graphics Magician\", sempre (c) Penguin Software.\nLa confezione della seconda versione per Apple II datata 1984 contiene un floppy disk a doppia faccia da 5 pollici e 1/4. Nel primo lato risiede il gioco originale per Apple II e nel secondo una versione a risoluzione pi\u00f9 alta denominata \"double-hires\", eseguibile solo da un Apple II con installata la scheda opzionale per le 80 colonne e l'espansione di ram a 128kB.\nCon la successiva release, \"Transylvania\" venne adattato a \"Comprehend\", un sistema di sviluppo di avventure testuali multi-piattaforma proprietario, ovvero realizzato dalla stessa software house. Il secondo e il terzo episodio della serie \"Transylvania\", come molti altri videogiochi editi dalla Penguin Software, Polarware e Merit Studio Inc., sono stati direttamente programmati in \"Comprehend\". L'utilizzo di \"Comprehend\" cess\u00f2 con la fine della programmazione di \"Transylvania III: Vanquish The Night\".\nLa trilogia.\nIl successo del primo episodio \u00e8 stato buono, tanto che ne sono usciti due seguiti.\nLa trilogia \u00e8 quindi composta da:\nIl porting per l'Iphone.\nIl 2009 vede il ritorno nel mercato del primo episodio di \"Transylvania\". Questa volta per\u00f2 la piattaforma \u00e8 l'Apple iPhone.\nIl programma \u00e8 stato adattato da Kenneth Roe e Antonio Antiochia in persona."}
{"id": "2001149", "revid": "486946", "url": "https://it.wikipedia.org/wiki?curid=2001149", "title": "CF Atlante", "text": ""}
{"id": "2001150", "revid": "688089", "url": "https://it.wikipedia.org/wiki?curid=2001150", "title": "Gatto polidattile", "text": "Un gatto polidattile possiede un numero di dita superiore al normale nelle zampe a causa di un'anomalia fisica congenita.\nDescrizione.\nNormalmente i gatti hanno cinque dita in ciascuno degli arti anteriori e quattro negli arti posteriori. I gatti polidattili arrivano ad avere fino a sette dita per ogni zampa, con varie combinazioni, anche se tipicamente le coppie di zampe anteriori e posteriori ne contengono lo stesso numero.\nLa polidattilia \u00e8 pi\u00f9 comune negli arti anteriori ed \u00e8 raro che si manifesti solo negli arti posteriori.\nLa condizione non \u00e8 debilitante per l'animale. Inizialmente possono presentarsi delle difficolt\u00e0 nel camminare e nell'arrampicarsi, ma in alcuni casi le capacit\u00e0 del gatto sono migliorate. Se esiste un sesto dito opponibile ad esempio il gatto \u00e8 capace di afferrare gli oggetti con una sola zampa.\nStoria.\nLa condizione si manifesta comunemente fra i gatti della costa orientale degli Stati Uniti e nel sud-ovest dell'Inghilterra e nel Galles. Alcune fonti indicano che la carenza di gatti con questa caratteristica in Europa \u00e8 dovuta allo stermino causato nel Medioevo in cui essi sarebbero stati uccisi perch\u00e9 considerati spiriti familiari delle streghe. \nNella Marina militare britannica, a partire dal 1500 fino a dopo le guerre napoleoniche, i gatti polidattili erano considerati dei portafortuna e di buon auspicio sia per la navigazione che per l'esito delle battaglie.\nTiger, un gatto canadese, \u00e8 stato riconosciuto secondo il Guinness dei primati come il gatto col maggior numero di dita, ovvero 27.\nSpecie.\nErnest Hemingway amava i gatti con questa condizione, un gatto di nome Biancaneve con sei dita gli era stato regalato da un capitano di mare. Alla sua morte nel 1961 la sua casa divenne un museo e una casa per i suoi gatti. Oggi la casa contiene circa cinquanta gatti loro discendenti, la met\u00e0 dei quali \u00e8 polidattile.\nLa polidattilia \u00e8 stata anche osservata nei grandi felini."}
{"id": "2001151", "revid": "131358", "url": "https://it.wikipedia.org/wiki?curid=2001151", "title": "CF Pachuca", "text": ""}
{"id": "2001156", "revid": "729019", "url": "https://it.wikipedia.org/wiki?curid=2001156", "title": "Moorea", "text": "Moorea \u00e8 un'isola vulcanica nella Polinesia francese, parte delle Isole della Societ\u00e0, circa 18\u00a0km a nord-ovest di Tahiti. L'isola si trova nella fascia tropicale a circa 17 gradi di latitudine sud. Moorea significa \"ramarro giallo\" in tahitiano. Un antico nome per l'isola \u00e8 Aimeho, a volte scritto Aimeo oppure Eimeo, (elenco di varie pronunce mal comprese dai primi esploratori che non conoscevano affatto la lingua locale). I primi colonizzatori e viaggiatori occidentali si riferivano a Moorea chiamandola York Island.\nTrasporti.\nOgni giorno alcuni traghetti viaggiano verso il molo Vaiare di Moorea, provenienti da Papeete, capitale di Tahiti. L'aeroporto di Moorea, il \"Temae\" (MOZ), mantiene voli verso l'aeroporto internazionale di Papeete e verso altre Isole della Societ\u00e0.\nPolitica.\nL'isola fa parte dal punto di vista amministrativo della municipalit\u00e0 francese di Moorea-Maiao, a sua volta all'interno della suddivisione amministrativa delle Isole del Vento. Il villaggio principale \u00e8 Afareaitu.\nTurismo.\nPer via degli scenari affascinanti e l'accessibilit\u00e0 rispetto a Papeete, Moorea \u00e8 una delle mete preferite dai turisti occidentali che si recano in Polinesia francese. In modo particolare \u00e8 meta di lune di miele, e viene spesso citata in riviste matrimoniali statunitensi.\nDescrizione.\nDall'alto, la forma dell'isola ricorda vagamente una forchetta, con le due baie simmetriche che si aprono verso nord: la baia di Cook (anche nota come Paopao) e la baia di Opunohu. L'isola ha origini vulcaniche ed \u00e8 nata tra 1,5 e 2,5 milioni di anni fa dal punto caldo nel mantello al di sotto della placca oceanica che ha originato tutte le Isole della Societ\u00e0. Si ipotizza che le due baie si siano formate da due fiumi estinti durante l'innalzamento delle acque oceaniche avvenuto nell'Olocene.\nStoria.\nCharles Darwin si ispir\u00f2 alla sua teoria riguardante la formazione degli atolli di corallo quando osservava Moorea stando su una montagna di Tahiti. La descrive come una \"foto in una cornice,\" riferito alla barriera corallina che circonda l'isola.\nDon the Beachcomber visse a Moorea per qualche tempo fino a che la sua casa galleggiante venne distrutta da un ciclone tropicale.\nCentri di ricerca.\nL'Universit\u00e0 di Berkeley (California) mantiene la Richard B. Gump South Pacific Research Station sulla costa occidentale della Baia di Cook.\nQuesto centro di ricerca \u00e8 inoltre la base del Moorea Coral Reef Long Term Ecological Research Site (MCR LTER).\nQuesto progetto, finanziato dalla National Science Foundation (NSF) degli Stati Uniti, rappresenta una collaborazione tra l'Universit\u00e0 di California Santa Cruz e la California State University di Northridge, con membri provenienti dalle Universit\u00e0 di Davis, Santa Cruz, San Diego e delle Hawaii.\nL'MCR LTER \u00e8 parte della rete di centri di ricerca National Science Foundation's Long Term Ecological Research (LTER) Network degli Stati Uniti. Il programma LTER \u00e8 stato avviato dalla NSF nel 1980 per dare supporto a progetti a lungo termine riguardanti fenomeni ecologici. Nel settembre 2004, il centro di Moorea \u00e8 diventato il ventiseiesimo della suddetta rete."}
{"id": "2001157", "revid": "4711", "url": "https://it.wikipedia.org/wiki?curid=2001157", "title": "Frank Brian", "text": ""}
{"id": "2001160", "revid": "767487", "url": "https://it.wikipedia.org/wiki?curid=2001160", "title": "Un week-end da leone", "text": "Un week-end da leone (\"Losin' It\") \u00e8 un film del 1983 diretto da Curtis Hanson, con Tom Cruise, Jackie Earle Haley e John Stockwell.\nLa pellicola \u00e8 ambientata in gran parte a Calexico, in California.\nTrama.\nDave, Spider e Woody sono tre studenti di L.A. in viaggio per Tijuana, in Messico, dove intendono perdere la loro verginit\u00e0; alla spedizione partecipa anche Wendell, fratello di Dave, che li segue per comprare dei fuochi d'artificio. Alla fine con loro prendono anche una donna di nome Kathy, che vuole passare il confine per ottenere un divorzio veloce da suo marito; tutti insieme vivranno una serie di disavventure a sud del confine."}
{"id": "2001166", "revid": "125983842", "url": "https://it.wikipedia.org/wiki?curid=2001166", "title": "Jennifer Lawrence", "text": "Dopo aver iniziato la carriera recitando nella sitcom statunitense \"The Bill Engvall Show\" (2007-2009), ha debuttato con il film \"The Poker House\" (2008) e \"The Burning Plain - Il confine della solitudine\" (2008) per il quale ha vinto il Premio Marcello Mastroianni alla 65\u00aa Mostra internazionale d'arte cinematografica di Venezia. La Lawrence \u00e8 stata successivamente acclamata dalla critica per \"Un gelido inverno\" (2010) per il quale ha ricevuto la sua prima nomination agli Oscar. Ha raggiunto la fama dopo aver vestito i panni di Mystica nella saga degli \"X-Men\" (2011-2019) e di Katniss Everdeen (2012-2015) nella saga di \"Hunger Games\", l'adattamento cinematografico dei romanzi omonimi di Suzanne Collins. La sua interpretazione di Katniss Everdeen ha ottenuto il consenso della critica e l'ha incoronata come l'eroina d'azione con il maggior incasso di tutti i tempi. Nel 2012 la rivista \"Rolling Stone\" l'ha definita come \"la pi\u00f9 talentuosa giovane attrice di tutta l'America\".\nNel 2013 ha iniziato il sodalizio artistico con il regista David O. Russell, che la dirige ne \"Il lato positivo - Silver Linings Playbook\", per il quale ha vinto il Golden Globe per la migliore attrice in un film commedia o musicale, uno SAG Award e un Oscar alla miglior attrice, facendo di lei la seconda pi\u00f9 giovane attrice ad aver ricevuto questo riconoscimento. L'anno seguente si \u00e8 aggiudicata il Golden Globe per la migliore attrice non protagonista e il BAFTA alla migliore attrice non protagonista per \"American Hustle - L'apparenza inganna\", ricevendo anche la sua terza nomination agli Oscar nella medesima categoria. Nel 2016 si \u00e8 aggiudicata il suo terzo Golden Globe e la sua quarta candidatura agli Oscar come miglior attrice protagonista per l'interpretazione di Joy Mangano nel film biografico \"Joy\", diventando la prima attrice a ricevere quattro candidature entro i 25 anni.\nBiografia.\nDi origini inglesi, scozzesi, irlandesi e tedesche, \u00e8 cresciuta nel quartiere di Indian Hills a Louisville (Kentucky), figlia di Karen Koch e Gary Lawrence, quest'ultimo un tempo proprietario di una ditta di costruzioni (la Lawrence &amp; Associates), ha due fratelli pi\u00f9 grandi, Ben e Blaine. Da bambina ha recitato nel teatro locale e, all'et\u00e0 di 14 anni, ha deciso di intraprendere la carriera di attrice, motivo per cui ha abbandonato la scuola e ha convinto i suoi genitori a portarla a New York per trovarle un agente.\nPrima di trovare il successo ad Hollywood, ha frequentato la \"Kammerer Middle School\" di Louisville e si \u00e8 poi diplomata tramite l'Istruzione domiciliare a Los Angeles. Mentre cresceva nel campo della recitazione, ha prestato servizio presso il campeggio estivo per bambini gestito dalla madre, \"Camp Hi-Ho\", come assistente infermiera.\nEsordi.\nHa iniziato la sua carriera nella serie TBS \"The Bill Engvall Show\", vincendo per il suo ruolo uno Young Artist Award. Successivamente ha partecipato ad alcune puntate delle serie televisive \"Cold Case - Delitti irrisolti\", \"Medium\" e \"Detective Monk\". Nel 2007 ha fatto un provino per il ruolo di Bella Swan nel film \"Twilight\", ruolo che alla fine \u00e8 stato affidato a Kristen Stewart. Successivamente si \u00e8 dichiarata felice dell'esclusione, per via della massiccia attenzione dei media che la collega ha ricevuto dopo quel ruolo.\nNel 2008, \u00e8 apparsa nel film \"Garden Party\"; nello stesso anno ha recitato nel film di debutto di Guillermo Arriaga, \"The Burning Plain - Il confine della solitudine\", al fianco di Kim Basinger e Charlize Theron. La sua performance nel film le \u00e8 valso il Premio Marcello Mastroianni alla 65\u00aa Mostra internazionale d'arte cinematografica di Venezia. La presenza dell'attrice alla promozione del film a Venezia non era prevista, \u00e8 stata dovuta infatti a un regalo dei suoi genitori, che per il suo diciottesimo compleanno le regalarono una vacanza in Europa. Sempre nel 2008, ha partecipato a un altro film di debutto, \"The Poker House\" della regista Lori Petty, al fianco di Selma Blair e Chlo\u00eb Grace Moretz. Per tale ruolo \u00e8 stata premiata ai Los Angeles Film Festival. \u00c8 apparsa anche nel videoclip della canzone \"The Mess I Made\", brano estrapolato dall'album \"Losing Sleep\" dei Parachute.\n2010-12: il successo.\nNel 2010 ha recitato nel film \"Un gelido inverno\", nel ruolo della protagonista Ree Dolly. Per lei questo \u00e8 stato il film della consacrazione al mondo della recitazione. La sua performance \u00e8 stata acclamata dai critici cinematografici. David Denby, scrivendo sul \"New Yorker\", ha affermato che \"Il film sarebbe stato inimmaginabile con qualcuno meno carismatico nel ruolo di Ree\". Ha ricevuto alcuni riconoscimenti per questo ruolo, come il National Board of Review Award alla miglior performance rivelazione femminile, ed \u00e8 stata nominata all'Oscar nella categoria \"miglior attrice protagonista\" il 25 gennaio 2011, diventando cos\u00ec la terza pi\u00f9 giovane attrice a esser stata nominata per la categoria. Ha ricevuto delle candidature anche per il Golden Globe, lo Screen Actors Guild Award, l'Independent Spirit Awards e il Satellite Award.\nNel 2009 ha iniziato le riprese per il film \"Mr. Beaver\", commedia dark con Jodie Foster e Mel Gibson, film bloccato per un lungo periodo per varie polemiche, e dunque uscito il 6 maggio 2011. Nel 2011 ha avuto un ruolo secondario nel film indipendente \"Like Crazy\", presentato in anteprima al Sundance Film Festival 2011. Nel marzo del 2011 la Lawrence ha ricevuto l'offerta di ricoprire il ruolo di Katniss Everdeen nel film \"Hunger Games\", tratto dall'omonimo romanzo best seller di Suzanne Collins, al fianco di Josh Hutcherson, Liam Hemsworth e del cantante Lenny Kravitz. Pur essendo una fan del romanzo, ha necessitato di tre giorni per dare conferma, intimorita dalla grandezza del film e da cosa questo potesse significare per la sua fama. Per il ruolo ha intrapreso un duro allenamento, comprendente anche una formazione acrobatica, tiro con l'arco, arrampicata su alberi e rocce, combattimento, corsa, parkour, pilates e yoga. Il film \u00e8 uscito il 23 marzo 2012 e la rivista \"Forbes\" ha elogiato il ruolo di protagonista femminile della Lawrence, sottolineando come un film d'azione che vede protagonista un'eroina sia il terzo miglior incasso di sempre e dichiarando \"Nessuno che abbia visto \"Hunger Games\" pu\u00f2 mettere in discussione le capacit\u00e0 di Jennifer Lawrence come attrice di film d'azione\".\nNel giugno 2011 la Lawrence ha interpretato il ruolo della mutaforma Mystica nel film \"X-Men - L'inizio\", prequel della famosa serie degli X-Men, al fianco di James McAvoy e Michael Fassbender. La Mystica della Lawrence \u00e8 un personaggio pi\u00f9 giovane rispetto a quello interpretato da Rebecca Romijn nei precedenti film. Sempre nel 2011 ha anche recitato con Max Thieriot ed Elisabeth Shue nel film \"Hates - House at the End of the Street\" di Mark Tonderai, uscito nel settembre 2012. \u00c8 stata originariamente scelta per interpretare \"O\" nel film \"Le Belve\" di Oliver Stone, ruolo poi abbandonato per conflitti di programmazione.\nNel 2012 \u00e8 stata annunciata la sua partecipazione all'Academy of Motion Picture Arts and Sciences. Nel 2012, ha sostituito Angelina Jolie nel thriller \"Una folle passione\" di Susanne Bier, film tratto dal romanzo omonimo di Ron Rash, uscito in Italia il 30 ottobre 2014. Il 10 settembre 2012, ha iniziato a lavorare al film \"\", adattamento del secondo romanzo della trilogia di \"Hunger Games\", la cui uscita nelle sale \u00e8 avvenuta il 27 novembre 2013. Nell'ottobre 2012 \u00e8 stata annunciata come il nuovo volto di Dior. Sempre nel 2012, \u00e8 stata classificata come la n\u00ba1 sulla lista di \"AskMen\" \"Top 99 donne pi\u00f9 desiderabili per il 2013\". Nel novembre 2012 ha interpretato una vedova nel film \"Il lato positivo - Silver Linings Playbook\" di David O. Russell, adattamento del romanzo omonimo di Matthew Quick, con Bradley Cooper e Robert De Niro. Per questa sua performance ha ricevuto ampio plauso della critica. Richard Corliss di \"Time\" ha scritto: \"La ragione per rimanere \u00e8 Jennifer Lawrence. Aveva solo 21 anni quando \u00e8 stato girato il film, Lawrence \u00e8 una rara giovane attrice che interpreta l'adulto. Scontrosa e appassionante, si presta a un'intelligenza matura per ogni ruolo... Jennifer Lawrence \u00e8 il lato positivo in questo film per lo pi\u00f9 ordinario\". Peter Travers di \"Rolling Stone\" ha scritto che la Lawrence \"\u00e8 una specie di miracolo. Lei \u00e8 maleducata, sporca, divertente, sboccata, sciatta, sexy, vibrante e vulnerabile, a volte tutte nella stessa scena, anche nello stesso respiro. Nessuna lista di migliori attrici contendenti all'Oscar sarebbe completa senza l'elettrizzante Lawrence. Lei si accende sullo schermo\". Per questo ruolo ha vinto l'Oscar, il Golden Globe e molti altri riconoscimenti come migliore attrice.\n2013-2015.\nIl 15 febbraio 2013 \u00e8 stato annunciato che avrebbe interpretato la protagonista del film \"American Hustle - L'apparenza inganna\", con Christian Bale, Bradley Cooper e Amy Adams, film che tratta gli eventi realmente accaduti dell'operazione dell'FBI \"Abscam\" degli anni Settanta. Il film \u00e8 uscito nelle sale italiane il 1\u00ba gennaio 2014. Per il ruolo si \u00e8 aggiudicata il Golden Globe per la migliore attrice non protagonista e il BAFTA alla migliore attrice non protagonista, ricevendo anche la sua terza candidatura agli Oscar nella medesima categoria. Lo stesso anno, \u00e8 stata inserita nella lista delle 100 persone pi\u00f9 influenti redatta ogni anno dall'importante rivista \"Time\", nella sezione Artisti, mentre nel 2014 \u00e8 stata identificata dalla rivista \"Forbes\" come la seconda attrice pi\u00f9 pagata di Hollywood, dietro Sandra Bullock, con un guadagno di 34 milioni di dollari.\nIl 22 maggio 2014 \u00e8 uscito nelle sale italiane \"X-Men - Giorni di un futuro passato\", in cui la Lawrence ha interpretato di nuovo la mutante Mystica. Nel film sono presenti James McAvoy e Michael Fassbender. Il 20 novembre 2014 \u00e8 uscito in Italia ', tratto dal terzo e ultimo libro della saga degli \"Hunger Games\", dove riveste nuovamente i panni di Katniss Everdeen; il 19 novembre 2015 \u00e8 uscita la seconda e ultima parte della saga: '.\nNel gennaio del 2015 \u00e8 stata annunciata come protagonista del film \"The Dive\", prodotto da James Cameron e diretto da Francis Lawrence, nel quale interpreta Audrey Mestre. Nello stesso mese \"The Hanging Tree\", canzone facente parte della colonna sonora di \"Hunger Games: Il canto della rivolta - Parte 1\", la cui melodia \u00e8 stata scritta dai The Lumineers e la cui voce \u00e8 della stessa Lawrence, \u00e8 diventata disco di platino. Nel febbraio 2015 ha iniziato a Boston le riprese di \"Joy\", prendendo per la terza volta parte a un film di David O. Russell. Nel marzo 2015 \u00e8 stato annunciato che interpreter\u00e0 il ruolo della fotografa di guerra Lynsey Addario nel prossimo \"biopic\" di Steven Spielberg intitolato \"It's What I Do\". Nell'aprile 2015 l'attrice ha iniziato a Montr\u00e9al le riprese per \"X-Men - Apocalisse\" nel ruolo di Mystica. Nel maggio 2015 le \u00e8 stato confermato il ruolo da protagonista nello sci-fi \"Passengers\" al fianco di Chris Pratt e sotto la regia di Morten Tyldum, le cui riprese sono iniziate nel settembre 2015 ad Atlanta.\nNel luglio 2015 era stata annunciata come protagonista di \"The Rosie Project\", adattamento del best seller romantico \"L'amore \u00e8 un difetto meraviglioso\" diretto da Richard Linklater, ma nell'ottobre dello stesso anno l'attrice ha declinato la proposta essendo in trattative per il ruolo da protagonista in \"Madre!\" di Darren Aronofsky e lo stesso Linklater ha abbandonato il progetto pochi giorni dopo. Nel dicembre 2015 ha ricevuto la sua quarta candidatura ai Golden Globe grazie al film \"Joy\", in cui interpreta la casalinga italo-americana Joy Mangano, che nel 1990 brevett\u00f2 il mocio per pulire i pavimenti. Vincer\u00e0 poi il premio nel gennaio 2016. Il film \u00e8 diretto da David O. Russell e nel cast recitano anche Robert De Niro e Isabella Rossellini. Per questo ruolo ha ricevuto la sua quarta candidatura agli Oscar. Nel 2015 \u00e8 stata inoltre incoronata dalla rivista \"Forbes\" come l'attrice pi\u00f9 ricca dell'anno, con un guadagno di 52 milioni di dollari.\n2016-2020.\nNel gennaio 2016 \u00e8 stata annunciata come protagonista di \"Madre!\" al fianco di Javier Bardem, Michelle Pfeiffer e Ed Harris, sotto la regia di Darren Aronofsky. Le riprese sono iniziate nel giugno 2016 a Montr\u00e9al e il film \u00e8 uscito negli Stati Uniti il 15 settembre 2017, il 28 settembre in Italia. Nell'aprile 2016 \u00e8 uscito nelle sale statunitensi \"A Beautiful Planet\", documentario diretto da Toni Myers narrato dalla Lawrence. Nel maggio 2016, durante i GLAAD Media Awards, ha tenuto un discorso in onore di Robert De Niro, vincitore dell\"'Excellence in Media Award\". Nel giugno 2016 \u00e8 stata annunciata come protagonista di \"Bad Blood\", film diretto da Adam McKay in cui interpreta Elizabeth Holmes, fondatrice della controversa societ\u00e0 medica statunitense Theranos. Nello stesso mese si \u00e8 classificata 23\u00aa nella lista annuale stilata da \"The Hollywood Reporter\" sulle 100 persone pi\u00f9 influenti nel mondo dello spettacolo.\nNell'agosto 2016 sono stati avviati i lavori per \"Red Sparrow\", adattamento dell'omonimo bestseller scritto da Jason Matthews, in cui la Lawrence riveste il ruolo della protagonista. Le riprese sono iniziate nel gennaio 2017 a Budapest, sono proseguite a Bratislava e Vienna, e infine si sono concluse a Londra a maggio. Il film, uscito in Italia il 3 marzo 2018, vede l'attrice alla sua quarta collaborazione con Francis Lawrence. Nell'ottobre 2016 \u00e8 stata annunciata come protagonista e produttrice di \"Zelda\", biopic su Zelda Fitzgerald diretto da Ron Howard. Nel dicembre 2016 \u00e8 uscito nelle sale \"Passengers\" diretto dal regista Morten Tyldum, in cui \u00e8 protagonista insieme a Chris Pratt. Nel 2016 inoltre \u00e8 stata per la seconda volta nominata dalla nota rivista Forbes come l'attrice pi\u00f9 ricca dell'anno, con un guadagno di 46 milioni di dollari e si \u00e8 classificata 23\u00aa nella lista annuale stilata da \"The Hollywood Reporter\" sulle 100 persone pi\u00f9 influenti nel mondo dello spettacolo.\nNel giugno 2017 \u00e8 stato annunciato che sarebbe tornata a vestire i panni della mutante Mystica in \"X-Men - Dark Phoenix\", nuovo capitolo del franchise diretto da Simon Kinberg, uscito negli Stati Uniti nel giugno 2019, nuovamente al fianco di James McAvoy, Michael Fassbender e Nicholas Hoult. Nel 2017 \u00e8 stata nominata dalla rivista \"Forbes\" come la terza attrice pi\u00f9 ricca dell'anno, con un guadagno di 24 milioni di dollari. Nello stesso anno \u00e8 protagonista del film \"Madre!\", diretto da Darren Aronofsky e in cui recita accanto all'attore Javier Bardem. Il film \u00e8 stato presentato in concorso alla 74\u00aa Mostra internazionale d'arte cinematografica di Venezia. Il 6 dicembre 2017, durante una cerimonia organizzata dalla rivista \"The Hollywood Reporter\", ha ricevuto lo \"Sherry Lansing Leadership Award\", premio assegnato annualmente alle donne che mostrano di avere doti filantropiche e pionieristiche nei propri settori professionali, diventando la donna pi\u00f9 giovane ad averlo mai ricevuto.\nNel 2018 ha interpretato Dominika Egorova, un'ex ballerina arruolata per diventare una letale spia dai servizi segreti, nel thriller \"Red Sparrow\". Inoltre \u00e8 stata inserita per il quinto anno consecutivo nella classifica annuale della rivista Forbes sulle attrici pi\u00f9 ricche dell'anno, classificandosi al quarto posto con un guadagno di 18 milioni di dollari. Dopo il tour promozionale di \"Red Sparrow\", la Lawrence ha annunciato di voler prendere un anno sabbatico dalle scene per dedicarsi attivamente alla politica come rappresentante dell'associazione Represent.Us, che lotta contro la corruzione nella politica americana.\n\u00c8 tornata nelle sale nel giugno 2019 con \"X-Men - Dark Phoenix\". Nell'estate 2019 sono iniziate a New Orleans le riprese di \"Red, White and Water\", film drammatico diretto dalla regista teatrale Lila Neugebauer, dove la Lawrence, oltre che produttrice, sar\u00e0 interprete di un soldato americano reduce dalla guerra in Afghanistan. Nel luglio 2019 \u00e8 stato annunciato che sar\u00e0 protagonista e co-produttrice del nuovo film di Paolo Sorrentino, \"Mob Girl\". Nel febbraio 2020 \u00e8 stato confermato che sar\u00e0 protagonista, al fianco di Cate Blanchett e Leonardo DiCaprio, di \"Don't Look Up\", commedia Netflix diretta da Adam McKay le cui riprese sono iniziate a Boston nel novembre 2020.\nVita privata.\nHa conosciuto l'attore inglese Nicholas Hoult sul set del film \"X-Men - L'inizio\" nel 2010. I due sono stati insieme fino al 2014, quando si sono lasciati in concomitanza alla fine delle riprese di \"X Men - Giorni di un futuro passato\". Nello stesso anno, l'attrice \u00e8 stata vittima del furto di foto di celebrit\u00e0 del 2014, quando molti autoscatti in cui l'attrice mostra il seno e le parti intime sono stati pubblicati online. La Lawrence ha insistito sul fatto che queste foto non fossero mai intese per essere pubblicate, e ha definito il furto un \"crimine sessuale\" e una \"violazione sessuale\". L'attrice ha aggiunto che chiunque guardasse quelle immagini si dovrebbe vergognare della propria complicit\u00e0 in tale offesa sessuale. L'attrice ha pi\u00f9 tardi dichiarato che le foto erano destinate a Hoult, e che a differenza di altre vittime dell'attacco hacker, non aveva intenzione di fare causa alla Apple. \u00c8 stata successivamente legata al musicista Chris Martin dal 2014 al 2015 e, per alcuni mesi, nel 2016, al regista Darren Aronofsky conosciuto sul set del film \"Madre!\", da lui diretto. \nDa maggio 2018 ha una relazione con Cooke Maroney, esperto d'arte della \"New York's Gladstone Gallery\", con il quale si \u00e8 fidanzata ufficialmente nel gennaio 2019. I due sono convolati a nozze il 19 ottobre dello stesso anno nel Rhode Island. Alla cerimonia hanno partecipato amici di lunga data dell'attrice, come Emma Stone, Josh Hutcherson, Bradley Cooper e David O. Russell.\nNel settembre 2021 \u00e8 stato confermato che i due aspettano il loro primo figlio.\nImpegno sociale.\nDurante le feste natalizie del 2013, 2014, 2015, 2016, 2017 e 2018 ha visitato in forma privata il Kosair Children's Hospital di Louisville, Kentucky per assistere e confortare i bambini l\u00ec ricoverati. Nell'agosto 2015, mentre si trovava a Montr\u00e9al per le riprese di \"X-Men - Apocalisse\", ha visitato lo Shriners Hospital for Children. Nel febbraio 2016 ha donato 2 milioni di dollari per far aprire la \"Jennifer Lawrence Foundation Cardiac Intensive Care Unit\" al Kosair Children's Hospital di Louisville.\nLawrence dal 2017 \u00e8 attivista di Represent.Us, associazione nonprofit che lotta contro la corruzione nella politica americana. Per dedicarsi attivamente a questo, nel 2018 ha preso un anno sabbatico dalle scene.\nDoppiatrici italiane.\nNelle versioni in italiano delle opere in cui ha recitato, Jennifer Lawrence \u00e8 stata doppiata da:"}
{"id": "2001169", "revid": "767487", "url": "https://it.wikipedia.org/wiki?curid=2001169", "title": "Ochotona gaoligongensis", "text": "Il pica di Gaoligong (\"Ochotona gaoligongensis\" ) \u00e8 un mammifero lagomorfo della famiglia degli Ocotonidi.\nQuesti animali sono endemici della Cina, dove vivono sui monti che danno loro il nome, posti al confine fra le province dello Yunnan, del Sichuan e il Tibet.\nSi tratta di animali lunghi una ventina di centimetri, simili a grossi criceti: possiedono infatti fisionomia tozza ed arrotondata, con corte zampe ricoperte di pelo anche sulla pianta dei piedi e negli spazi fra le dita. Il pelo, grigio-bruno sul dorso d'inverno, si arricchisce di sfumature rossicce durante l'estate, mentre il ventre rimane sempre di colore chiaro.\nSi tratta di animali diurni, che prediligono le aree rocciose e ricche di nascondigli, uno dei quali viene eletto a tana dell'animale. Vivono solitari, al massimo in coppie, e mentre uno dei due cerca il cibo l'altro rimane di vedetta, pronto a lanciare un acuto fischio d'allarme in caso scorga predatori od intrusi.\nDurante l'estate, lavorano alacremente al fine di accumulare erbe da essiccare in vista dell'inverno: questi animali, infatti, non vanno in letargo (pur riducendo sensibilmente il loro tasso metabolico nei periodi pi\u00f9 freddi) e perci\u00f2 hanno bisogno di un approvvigionamento costante di cibo per i periodi di magra. Se per caso accade che la scorta di viveri finisca prima del ritorno della bella stagione, gli animali sono forzati ad uscire dalla tana alla ricerca di cibo, scavando lunghi tunnel sotto la neve."}
{"id": "2001177", "revid": "298055", "url": "https://it.wikipedia.org/wiki?curid=2001177", "title": "Carmine Lupertazzi", "text": ""}
{"id": "2001182", "revid": "24443", "url": "https://it.wikipedia.org/wiki?curid=2001182", "title": "Prealpi dei Bauges", "text": "Le Prealpi dei Bauges (in italiano \"Bovili\", desueto) sono una sottosezione delle Prealpi di Savoia in Francia.\nSi trovano a cavallo dei dipartimenti francesi della Savoia e dell'Alta Savoia.\nDelimitazione.\nConfinano:\nRuotando in senso orario i limiti geografici sono: Sella di Viuz, torrente \"Chaise\", fiume Arly, Albertville, fiume Is\u00e8re, Sella di Chacusard, Chamb\u00e9ry, Aix-les-Bains, colline d'Annecy, Annecy, Lago di Annecy, Sella di Viuz.\nSuddivisione.\nSecondo la SOIUSA le Prealpi dei Bauges si suddividono in due supergruppi, quattro gruppi e dieci sottogruppi:"}
{"id": "2001187", "revid": "287204", "url": "https://it.wikipedia.org/wiki?curid=2001187", "title": "Campionati del mondo di ciclismo su strada 2008 - Cronometro maschile Elite", "text": "La Cronometro individuale maschile Elite dei Campionati del mondo di ciclismo su strada 2008 fu corsa il 25 settembre a Varese, Italia, per un percorso totale di 44,700\u00a0km. Fu vinta dal tedesco Bert Grabsch, che termin\u00f2 la gara in 52'01\"60.\nPercorso.\nParticolarmente adatto per questo tipo di gara, consisteva in un giro attorno al Lago di Varese di 44,700 Km. Partenza ed arrivo al Cycling Stadium di viale Ippodromo, dopo un tratto iniziale lungo le vie cittadine, la discesa in localit\u00e0 Schiranna ed il giro attorno al lago in senso antiorario perfettamente pianeggiante. L'unica salit\u00e0 tra gli abitati di Buguggiate e Gazzada Schianno, prima del rientro in citt\u00e0.\nResoconto degli eventi.\nIl tedesco Bert Grabsch domin\u00f2 la gara, mantenendo una velocit\u00e0 media di 50 km/h. Secondo si classific\u00f2 il carneade canadese Svein Tuft, atleta della \"Symmetrics\", squadra di terza fascia nordamericana, e complet\u00f2 il podio lo statunitense David Zabriskie."}
{"id": "2001192", "revid": "24443", "url": "https://it.wikipedia.org/wiki?curid=2001192", "title": "Massiccio dei Bauges", "text": ""}
{"id": "2001194", "revid": "24443", "url": "https://it.wikipedia.org/wiki?curid=2001194", "title": "Massiccio dei Bornes", "text": ""}
{"id": "2001196", "revid": "33689", "url": "https://it.wikipedia.org/wiki?curid=2001196", "title": "Tiro alla fune ai Giochi olimpici", "text": "Il tiro alla fune \u00e8 stato uno sport olimpico ai Giochi olimpici estivi in ogni edizione dal 1900 al 1920. In origine alla competizione partecipavano delle societ\u00e0 sportive, e questo significava che una nazione poteva vincere diverse medaglie. Questo accadde nel 1908, quando la Gran Bretagna vinse tutte e 3 le medaglie.\nMedagliere.\nIl seguente medagliere non prende in considerazione le medaglie legate agli eventi dei Giochi olimpici intermedi."}
{"id": "2001197", "revid": "24443", "url": "https://it.wikipedia.org/wiki?curid=2001197", "title": "Bauges", "text": ""}
{"id": "2001199", "revid": "22356", "url": "https://it.wikipedia.org/wiki?curid=2001199", "title": "Fillolepidi", "text": ""}
{"id": "2001214", "revid": "57342", "url": "https://it.wikipedia.org/wiki?curid=2001214", "title": "San Zeno in Valle", "text": "San Zeno in Valle \u00e8 la frazione meno popolata del comune di Villa Bartolomea, nella provincia di Verona e si trova a circa 10\u00a0km a sud del capoluogo. La sua popolazione si \u00e8 notevolmente ridotta negli ultimi decenni fino ad assestarsi sul numero odierno di circa 90 abitanti.\nGeografia fisica.\nIl territorio odierno della frazione comprende le estensioni terriere delle \"Valli Grandi Veronesi\" all'interno dei confini comunali, anche se non esiste un confine marcato fra l'area appartenente al capoluogo e quella appartenente alla frazione.\nIl centro del paese giace a ridosso dei due fiumi pi\u00f9 importanti della Valle: la Fossa Maestra (o Emissario) ha il ruolo di fiume di scolo per i canali della valle, mentre il Tartaro-Canalbianco demarca il confine tra la provincia di Verona e quella di Rovigo.\nStoria.\nLa storia del paese \u00e8 molto giovane: la sua creazione, infatti, risale solamente al secolo scorso.\nPer centinaia di anni il territorio della frazione fu occupato da terreni paludosi ed acquitrinosi, costituendo un ostacolo per lo sviluppo umano. A partire dal XIX secolo, per\u00f2, la zona inizi\u00f2 ad essere bonificata e questo spian\u00f2 la strada al successivo sviluppo del borgo.\nIl progetto per la costruzione della scuola, resasi indispensabile a causa della lontananza da quella del capoluogo, venne approvato nel 1914 e costitu\u00ec il punto di riferimento del nuovo paese fino al 1952, anno in cui venne costruita e consacrata la Chiesa dedicata a San Zeno.\nPer il nome della nuova frazione si accesero forti dibattiti: San Zeno in Valle, Carpanea e Vallestrema furono le proposte, ma alla fine, nel 1962, prevalse il primo nome, con lo scopo di riavvicinare al capoluogo di provincia Verona questa nuova frazione cos\u00ec distante.\nNegli anni successivi la frazione venne collegata con telefono al capoluogo e la rete viaria venne perfezionata.\nSociet\u00e0.\nEvoluzione demografica.\nNegli anni cinquanta la popolazione di San Zeno in Valle era composta da circa 800 persone, di cui la maggior parte contadini che, per essere pi\u00f9 vicini ai campi dove lavoravano, avevano deciso di trasferirsi nel nuovo paese.\nNel 1958, per\u00f2, si verific\u00f2 un allagamento della Valle: il risultato furono raccolti completamente perduti ed esodo dal paese. L'anno successivo gi\u00e0 300 persone se n'erano andate, dopo tre anni ne restavano solo 350 e nel 1974 se ne contavano appena 180.\nL'Amministrazione comunale tent\u00f2 di fermare questo esodo ampliando la scuola e costituendo un asilo ma nel 1968, con l'asfaltatura della strada tra San Zeno e il capoluogo, riusc\u00ec nell'intento contrario: con l'avvento delle auto e delle macchine agricole moderne molte persone decisero di stabilirsi nel capoluogo poich\u00e9 tali mezzi risolvevano il problema delle distanze dai campi. Le scuole vennero chiuse e la popolazione si ridusse alle circa 90 anime di oggi.\nParrocchia di San Zeno.\nLa Chiesa di San Zeno venne inaugurata il 23 marzo 1953 da Mons. Pietro Albrigi e dal parroco Don Tullio Turco.\nRisale al 1957 la prima visita di un vescovo (Mons. Urbani) alla frazione mentre nel 1962 il corpo del santo venne portato in pellegrinaggio anche alla chiesa del paese.\nDal 1964 la parrocchia di San Zeno in Valle \u00e8 seguita da un prete esterno (ad oggi il parroco di Torretta).\nLa statua del patrono San Zeno venne scolpita ad Ortisei prendendo spunto dalla pala di San Zeno di Mantegna.\nVoci correlate.\nVilla Bartolomea"}
{"id": "2001218", "revid": "1305772", "url": "https://it.wikipedia.org/wiki?curid=2001218", "title": "Donald Edward Machholz", "text": "Donald Edward Machholz risiede a Colfax, in California. Ha scoperto dodici comete, tra cui le comete periodiche 96P/Machholz e 141P/Machholz e la cometa non periodica C/2004 Q2 Machholz che nel 2004 e nel 2005 \u00e8 stata facilmente osservabile nei cieli settentrionali con il binocolo. La scoperta di queste comete fa di Machholz il pi\u00f9 prolifico scopritore visuale americano di comete attualmente vivente.\n\u00c8 considerato uno degli inventori della \"Maratona Messier\", una prova individuale durante la quale si cerca di osservare in una sola notte tutti gli oggetti presenti sul Catalogo di Messier.\nNel 2005 e nel 2010 ha ricevuto il \"Edgar Wilson Award\". Machholz ha ricevuto anche il Tuthill Comet Award, ora non pi\u00f9 assegnato, consistente in 250 dollari e una targa .\nComete Machholz.\nLe comete scoperte da Machholz in ordine di scoperta:"}
{"id": "2001220", "revid": "33689", "url": "https://it.wikipedia.org/wiki?curid=2001220", "title": "Lacrosse ai Giochi olimpici", "text": "Il lacrosse \u00e8 stato una disciplina olimpica ufficiale in sole due edizioni dei Giochi olimpici: a e a . Successivamente \u00e8 stato presentato come evento dimostrativo ancora nel: 1928, 1932 e 1948. In tutti gli eventi han preso parte squadre unicamente maschili.\nMedagliere.\nAggiornato senza prendere in considerazione gli eventi dimostrativi."}
{"id": "2001222", "revid": "38120", "url": "https://it.wikipedia.org/wiki?curid=2001222", "title": "Comitato olimpico internazionale", "text": ""}
{"id": "2001228", "revid": "827882", "url": "https://it.wikipedia.org/wiki?curid=2001228", "title": "Prealpi dello Sciablese", "text": "Le Prealpi dello Sciablese (oppure \"Prealpi del Chiablese\") sono una sottosezione delle Prealpi di Savoia.\nLe Prealpi dello Sciablese si trovano principalmente in Francia (dipartimento dell'Alta Savoia) e secondariamente in Svizzera (Canton Vallese).\nCoprono la regione storica francese del Chiablese.\nDelimitazioni.\nConfinano:\nSuddivisione.\nSecondo la SOIUSA si suddividono in tre supergruppi, sei gruppi e sei sottogruppi:\nRifugi.\nPer facilitare l'escursionismo e la salita alle vette il gruppo \u00e8 dotato di alcuni rifugi:"}
{"id": "2001230", "revid": "71433", "url": "https://it.wikipedia.org/wiki?curid=2001230", "title": "Billo - Il grand dakhaar", "text": ""}
{"id": "2001236", "revid": "287204", "url": "https://it.wikipedia.org/wiki?curid=2001236", "title": "Beim ersten Mal tut's immer weh", "text": "Beim ersten Mal tut's immer weh (ted. \"La prima volta fa sempre male\") \u00e8 il secondo singolo tratto dal decimo album \"Monster\" della band industrial metal tedesca OOMPH!.\nVideo.\nLa versione censurata \u00e8 stata pubblicata il 14 luglio 2008 per MyVideo. Una versione senza censure era disponibile sul sito della band attraverso un gioco online che promuoveva l'album nuovo\nIl video riprende una quindicenne dal nickname Rotk\u00e4ppchen che viene invogliata ad uscire con un pedofilo. I due ritornano a casa di quest'ultimo, dove siede su una sedia e si spoglia mentre la giovane inizia a fare uno spogliarello per poi colpirlo facendolo svenire. La ragazza intanto lo tortura con un coltello e vari strumenti medici fino a rimuovergli i testicoli. Durante il video alcune scene vengono tagliate dalla band che suona."}
{"id": "2001237", "revid": "767487", "url": "https://it.wikipedia.org/wiki?curid=2001237", "title": "Cronisti d'assalto", "text": "Cronisti d'assalto (\"The Paper\") \u00e8 un film statunitense del 1994 diretto da Ron Howard.\nTrama.\nA New York, due ragazzi neri, all'uscita da un fast food, fuggono spaventati alla vista di due bianchi assassinati in un'automobile. Tutti i giornali escono riportando questo delitto, tranne il \"The New York Sun\" che pubblica un servizio di Michael McDougal sull'inefficienza dell'assessore ai parcheggi Marion Sandusky, cosa che costringe il giornalista a dormire in ufficio con la pistola per timore di rappresaglie.\nLa riunione di redazione del mattino successivo \u00e8 burrascosa, poich\u00e9 il direttore Bernie White deve scegliere tra due diverse proposte: i bianchi uccisi o un incidente sulla metro. Mentre il cronista del \"Sun\" Henry Hackett deve decidere se accettare la proposta del quotidiano rivale \"Sentinel\", la moglie e collega Martha, incinta, preme perch\u00e9 Henry dedichi pi\u00f9 tempo a lei ed al nascituro, accettando il lavoro al \"Sentinel\". Il caporedattore Alicia Clark, che incontra segretamente l'amante in un hotel e vuole un aumento, vuol mettere in prima pagina il titolo \"Beccati\" riferito ai due ragazzi neri appena arrestati. Ma McDougal, con buoni contatti alla polizia, sospetta l'arresto-bluff. Henry ruba al direttore del \"Sentinel\" (durante un colloquio) lo scoop su di una banca, la Sidona, collegata al delitto. Martha, grazie ad un contatto al Dipartimento, scopre che i due uccisi, funzionari della stessa, avevano dilapidato 5 milioni di dollari dell'azionista maggioritario, il boss D'Onofrio.\nPoich\u00e9 i ragazzi neri stanno per essere incarcerati, Henry manda la fotografa Robin a immortalarli; litiga col direttore del \"Sentinel\" infuriato per il tiro mancino da lui fatto e, sottraendosi a una cena con genitori e consorte, va con McDougal da un poliziotto che conferma la tesi innocentista circa i due ragazzi neri. Ma Alicia insiste per il suo titolo e si accapiglia con Henry che vuol fermare le rotative per cambiarlo. Bernie intanto in un bar solidarizza senza riconoscerlo con l'assessore Sandusky, ma quando questi vede entrare Alicia con McDougal, lo assale, e sottrattagli la pistola fa partire accidentalmente un colpo che ferisce Alicia alla gamba. Mentre Martha ha un'emorragia e viene ricoverata nello stesso ospedale dove \u00e8 stata ricoverata Alicia, la donna telefona in extremis per cambiare il titolo. Martha mette al mondo, col cesareo, un figlio; i due ragazzi neri vengono rilasciati: il \"Sun\" ha ancora una volta detto la verit\u00e0."}
{"id": "2001238", "revid": "121923567", "url": "https://it.wikipedia.org/wiki?curid=2001238", "title": "Collegio degli Angeli", "text": "Il Collegio Santa Maria degli Angeli \u00e8 una scuola cattolica parificata di Treviglio. \u00c8 situata sulla circonvallazione interna di Treviglio, a due passi dal centro storico cittadino. Ospita tre scuole: la scuola primaria, la scuola secondaria di primo grado e la scuola secondaria di secondo grado, con ben tre indirizzi: Liceo socio-psicopedagogico, Liceo linguistico a curvatura europea e Istituto Giuridico Economico Aziendale (IGEA). Dal 2016 \u00e8 subentrato l'istituto Facchetti, altra scuola parificata presente in citt\u00e0.\nStoria.\nLa scuola nacque nel 1838, quando due suore di carit\u00e0 di Santa Maria Bambina, Suor Teresa Bosio e Suor Giuseppina Rosa, arrivarono a Treviglio. Grazie a loro, l'una maestra e l'altra direttrice nasce la scuola materna all'interno dell'orfanotrofio femminile. L'istituto quindi si sviluppa in parte grazie anche al pensiero di Santa Bartolomea Capitanio e Santa Vincenza Gerosa, cui \u00e8 dedicata la cappella interna dell'istituto. Nel 1855 viene aperto l'Educandato ed il riconoscimento della scuola avviene due anni dopo. Negli anni si sviluppa sino ad arrivare alle dimensioni e alle capacit\u00e0 attuali."}
{"id": "2001239", "revid": "729019", "url": "https://it.wikipedia.org/wiki?curid=2001239", "title": "Poliarterite nodosa", "text": "La poliarterite nodosa, anche chiamata malattia di Kussmaul-Maier, \u00e8 una vasculite sistemica del giovane-adulto caratterizzata da infiammazione transmurale, segmentale e necrotizzante delle arterie muscolari di piccolo e medio calibro. Pu\u00f2 coinvolgere i vasi di qualunque organo, con preferenza per le arterie renali ad eccezione di quelle polmonari.\nEpidemiologia.\nLa malattia \u00e8 tre volte pi\u00f9 frequente negli uomini che nelle donne. L'et\u00e0 media di insorgenza \u00e8 fra i 40 e i 50 anni e nel 10-30% dei casi \u00e8 associata a positivit\u00e0 per l'HbsAg o per l'epatite B. \u00c8 anche sospettato il ruolo della leucemia a cellule capellute e sono stati registrati casi sporadici in seguito a infezioni.\nClinica.\nNel 70% dei casi la patologia si manifesta sotto forma di malessere generale, nel 60% dei casi si notano ipertensione e insufficienza renale cronica. Si rilevano anche dolore ischemico, claudicatio intermittens, nevriti monolaterali multiple (nel 10% dei casi \u00e8 colpito il sistema nervoso centrale. Hanno come causa l'ischemia o l'emorragia), dolori mesenterici,e nel 50% dei casi \u00e8 colpita la pelle con ulcere e \"livedo reticularis\".\nSi riscontra inoltre febbre, malessere generale, perdita di peso, ipertensione rapidamente progressiva.\nSpesso il paziente presenta una storia di allergia e asma.\nAnatomia patologica.\nMicroscopicamente si pu\u00f2 notare in fase acuta l'infiltrato infiammatorio che coinvolge a tutto spessore la parete arteriosa (da cui il termine di panarterite nodosa, \"pan\" = \"tutto\"). Inizialmente l'infiltrato \u00e8 costituito da monociti-macrofagi con accumulo in particolare nella avventizia del vaso associato a necrosi fibrinoide che coinvolge solo una parte della circonferenza vasale. Successivamente questo viene riassorbito, lasciando un ispessimento fibroso della parete arteriosa.\nIl processo infiammatorio pu\u00f2 causare occlusione del vaso per trombosi o degenerazione della parete arteriosa, predisponendo il vaso a dilatazioni aneurismatiche.\nTutte le fasi dell'infiammazione possono essere trovate anche all'interno dello stesso vaso.\nLa lesione si trova particolarmente sui punti di biforcazione arteriosa. La necrosi transmurale facilita da una parte la dilatazione aneurismatica, dall'altra la stenosi del vaso; i vasi appaiono dilatati in pi\u00f9 punti, stenotici in altri (quindi nodosi, da cui l'aggettivo \"nodosa\" per descrivere tale arterite). In virt\u00f9 dell'alternanza di porzioni stenotiche e aneurismatiche nello stesso vaso, esso assume conformazione a \"corona di rosario\".\nDiagnosi.\nPerch\u00e9 sia corretta \u00e8 necessaria la presenza di almeno 3 dei criteri sottoriportati:\nEsami di laboratorio.\nNon esistono esami specifici per la panarterite nodosa ma il laboratorio \u00e8 comunque utile per valutare il coinvolgimento dei vari organi da parte della patologia, nella valutazione dello stato infiammatorio del paziente attraverso gli indici di flogosi (VES e Proteina C Reattiva) e anche definendo le caratteristiche della malattia tramite esami sierologici che comprendono la ricerca di:\nEvoluzione e prognosi.\nLa malattia ha un esito cicatrizzante per le zone colpite e questo provoca:\n\u00c8 raro il coinvolgimento di cuore e polmoni\nLe principali cause di morte sono l'infarto del miocardio e l'insufficienza renale acuta. \nLa prognosi \u00e8 definibile usando il \"Five Factor Score\", calcolato valutando i seguenti criteri:\nSe nessun fattore \u00e8 positivo la prognosi stimata \u00e8 del 98%, se almeno 2 lo sono va da 0 a 65%\nTerapia.\n\u00c8 immunosoppressiva. Se la malattia \u00e8 lieve si usano gli steroidi che vanno combinati con la ciclofosfamide orale o endovena nei casi gravi."}
{"id": "2001240", "revid": "24443", "url": "https://it.wikipedia.org/wiki?curid=2001240", "title": "Prealpi del Chiablese", "text": ""}
{"id": "2001241", "revid": "339392", "url": "https://it.wikipedia.org/wiki?curid=2001241", "title": "Eurocity 9248 Alessandro Manzoni", "text": ""}
{"id": "2001244", "revid": "24443", "url": "https://it.wikipedia.org/wiki?curid=2001244", "title": "Massiccio del Chiablese", "text": ""}
{"id": "2001245", "revid": "125795790", "url": "https://it.wikipedia.org/wiki?curid=2001245", "title": "Villa delle Ginestre", "text": "La Villa delle Ginestre (gi\u00e0 Carafa d'Andria-Ferrigni), \u00e8 una delle Ville vesuviane del XVIII secolo, tra quelle non allineate lungo il Miglio d'oro, situata sulla collina dei Camaldoli, nella frazione Leopardi del comune di Torre del Greco. La villa \u00e8 legata anche alla vicenda biografica e artistica di Giacomo Leopardi, che vi trascorse l'ultima stagione di sua vita, e vi compose alcuni suoi componimenti, tra cui la celebre \"La ginestra\", da cui la villa ha preso il nome.\nStoria.\nL'edificio fu costruito nel Settecento dal canonico Giuseppe Simioli, professore di teologia al Seminario Arcivescovile di Napoli, che vi ospitava spesso uomini valenti nelle lettere e nelle arti, come Bernardo Tanucci e Luigi Vanvitelli. Nell'Ottocento la villa pass\u00f2 alla famiglia Ferrigni. Nel 1836 Antonio Ranieri, cognato del proprietario Giuseppe Ferrigni, vi ospit\u00f2 l'amico Giacomo Leopardi, il quale vi soggiorn\u00f2 fino a poco prima della morte (che avvenne a Napoli), e ivi scrisse diversi \"Pensieri\", \"Il tramonto della luna\" e \"La ginestra\", lirica da cui la villa prese il nome. \nL'ultima proprietaria privata della villa \u00e8 stata la contessa Vittoria Carafa d'Andria sposata con Alessandro de Gavardo, Nobile di Capodistria, nato a Trieste il 19 marzo 1891 e morto nella Villa delle Ginestre il 25 giugno 1960. Vittoria era figlia di Riccardo Carafa D'Andria, Duca d\u2019Andria, Duca di Castel del Monte, Marchese di Corato, Conte di Ruvo e Patrizio Napoletano oltre che Senatore del Regno d\u2019Italia e della duchessa Enrichetta Capece Latro, figlia a sua volta di Antonio Capede Latro e Calliope Ferrigni, la cui madre, di nome Enrichetta, era la sorella di Antonio Ranieri. La famiglia Carafa dal 1513 con Fabrizio Carafa s'insedia a Torre del Greco come signori della citt\u00e0 e fino allo scorso secolo avevano estesi possedimenti smembrati poi in diverse propriet\u00e0 di cui le meglio conservate oggi sono la Villa delle Ginestre ed a poche centinaia di metri Villa Carafa d'Andria de Cillis, dove fino al 2018 ha vissuto l'ultimo discendente della casata dei Carafa-De Gavardo, Ludovico. \nEleonora visse quasi interamente la sua vita a Torre del Greco tra gli antichi possedimenti dei Carafa d'Andria, che comprendevano anche Villa delle Ginestre, dimora torrese di Giacomo Leopardi, e il palazzo del marchese Luigi De Cillis, che spos\u00f2 nel 1918, posto quasi alla fine di via Giacomo Leopardi, al centro di una masseria a qualche centinaio di metri dall'antico cancello di via Villa delle Ginestre. \nLa villa \u00e8 stata acquistata dallo stato nel 1962 per l'Universit\u00e0 di Napoli Federico II, che l'ha data in comodato all\"'Ente per le ville vesuviane\". Restaurata grazie al \"Centro Studi Leopardiani\" di Recanati, \u00e8 destinata ad ospitare eventi culturali e di celebrazione dell'opera di Leopardi.\nDal 2006 \u00e8 sede del Premio leopardiano La Ginestra che viene assegnato a personalit\u00e0 che con i loro studi si sono distinte nell'analisi, nell'approfondimento e nella divulgazione della poesia di Giacomo Leopardi.\nCaratteri architettonici.\nNonostante sia molto discosta dal mare e non presenti alcuna delle caratteristiche che accomunano gli edifici settecenteschi del miglio d'oro, Villa delle Ginestre fa parte delle ville vesuviane che fiancheggiano il tratto di strada lungo la Strada Regia che va da San Giovanni a Teduccio fino a Torre del Greco. La residenza vesuviana che ospit\u00f2 Giacomo Leopardi negli ultimi mesi di vita sorge ai piedi del colle dei Camaldoli di Torre del Greco (denominato Colle di Sant'Alfonso), nella zona circostante chiamata appunto \u201cLeopardi\u201d, proprio in memoria del poeta recanatese. Ai lati della villa, Giuseppe Ferrigni, a scopo ornamentale, fece piantare due cipressi, uno dei quali \u00e8 ancora in vita.\nL'edificio \u00e8 caratterizzato da una semplice planimetria a pianta quadrata, sviluppata su due livelli. Nel 1907 fu aggiunto su tre lati un portico, di impronta architettonica neoclassica, con colonne doriche sulle quali poggia una enorme e panoramica terrazza, affacciata da un lato sul vulcano e dall'altro sul golfo di Napoli.\nDopo il restauro del 2012, la villa \u00e8 aperta al pubblico dei visitatori con la tutela dell'Ente delle Ville Vesuviane che si propone di renderla scenario di eventi culturali, di promozione letteraria, e di celebrazione del retaggio e dell'opera di Giacomo Leopardi."}
{"id": "2001247", "revid": "1632387", "url": "https://it.wikipedia.org/wiki?curid=2001247", "title": "Isildurs Bane", "text": "Gli Isildurs Bane sono una progressive rock band di Halmstad, in Svezia.\nIl nome della band trae ispirazione dalla saga di libri fantasy \"Il Signore degli Anelli\" scritta da J.R.R Tolkien. Infatti \"Isildur' s Bane\" \u00e8, in lingua originale, il nome dell'anello di Sauron, oscuro e potente artefatto, intorno al quale girano le vicende e le avventure della saga."}
{"id": "2001249", "revid": "188402", "url": "https://it.wikipedia.org/wiki?curid=2001249", "title": "Neue Deutsche Haerte", "text": ""}
{"id": "2001255", "revid": "725", "url": "https://it.wikipedia.org/wiki?curid=2001255", "title": "CGTN-Espa\u00f1ol", "text": "CGTN-Espa\u00f1ol, conosciuta precedentemente come CCTV-E, \u00e8 un'emittente televisiva cinese in lingua spagnola, parte del Ministero dell'Informazione Cinese.\nIl canale, che punta ad un pubblico internazionale, trasmette programmi in lingua cinese sottotitolati in spagnolo, e nuovi programmi, trasmessi nativamente in lingua spagnola.\nI programmi di \"CGTN-Espa\u00f1ol\", solitamente di durata media di 30 minuti, spaziano dalle soap opera cinesi all'intrattenimento, passando per l'attualit\u00e0 ed i notiziari; questi ultimi offrono sia attualit\u00e0 cinese che internazionale.\nL'emittente nasce dalla scissione, avvenuta il 1\u00ba ottobre 2007, dell'emittente CCTV-E&amp;F, nata 3 anni prima.\nCopertura.\nL'emittente \u00e8 trasmessa via satellitein Asia, Europa e negli Stati Uniti d'America dal fornitore di servizi Dish Network, sul canale 279 della piattaforma. Inoltre \u00e8 disponibile in streaming sul sito della CGTN-Espa\u00f1ol.\nProgrammi.\nAlcuni d'essi sono:"}
{"id": "2001256", "revid": "1305772", "url": "https://it.wikipedia.org/wiki?curid=2001256", "title": "Fronte Giustizialista", "text": "Il Fronte Giustizialista (Spagnolo:Frente Justicialista) \u00e8 un partito politico argentino fondato da Adolfo Rodr\u00edguez Sa\u00e1 e da Eduardo Duhalde che si identifica nel Peronismo \"tradizionale\" nato originalmente in contrapposizione al Fronte per la Vittoria incarnante, invece, l'anima di Sinistra del movimento peronista. Nelle elezioni legislative del 2005 ha ottenuto sette deputati e tre senatori.\nAlle elezioni legislative del 2009 si \u00e8 alleata con la coalizione di governo Fronte per la vittoria."}
{"id": "2001268", "revid": "767487", "url": "https://it.wikipedia.org/wiki?curid=2001268", "title": "Miriodor", "text": "I Miriodor sono una progressive rock band Canadese, attiva dalla fine degli anni '80."}
{"id": "2001270", "revid": "599013", "url": "https://it.wikipedia.org/wiki?curid=2001270", "title": "Pietra runica di Ledberg", "text": "La pietra runica di Ledberg \u00e8 una pietra runica situata nell'\u00d6sterg\u00f6tland, in Svezia. L'iscrizione usa l'alfabeto runico chiamato Fu\u00feark recente, e viene datata all'XI secolo.\nDescrizione.\nL'ultima parte contiene una sezione interpretata come incantesimo o formula magica (galdr), e si legge:\n\u00femk iii sss ttt iii lll\nche va interpretata come:\n\"\u00feistil mistil kistil\"\nLe tre parole significano rispettivamente \"cardo\", \"vischio\" e \"bara\".\nQuesto tipo di incantesimo si trova su alcune altre iscrizioni, tra cui la pietra runica di G\u00f8rlev, situata in Zelanda, Danimarca.\nTale immagini sono comunemente ritenute delle scene tratte dal Ragnar\u01ebk, la battaglia finale della mitologia norrena, in particolare la persona morsa da un lupo sarebbe Odino mentre viene divorato da Fenrir.\nAltri studiosi iporizzano che le immagini sulla pietra mostrino la storia finale di \u00deorgautr o Gunna.\nSe le immagini venissero lette nell'ordine con cui sono scritte le rune, sembrano creare una sequenza cronologica. La prima \u00e8 l'immagine di una nave, e rappresenterebbe un viaggio lontano. La seconda \u00e8 una persona che cammina verso sinistra, portando con s\u00e9 quello che sembra uno scudo, preparandosi per la partenza. Nella terza immagine la persona sta trasportando armi ed uno scudo verso destra, probabilmente andando in battaglia. In cima alla seconda facciata della pietra, il piede della persona viene morso da un lupo, ed infine vediamo l'uomo senza gambe e con le braccia scomposte, come se la persona fosse morta in battaglia (una rappresentazione simile si trova nel pannello a destra del Cofanetto Franks). I lupi venivano usati spesso nell'arte scandinava per indicare i combattimenti, per cui si ritiene improbabile che sia morto in battaglia per colpa delle ferite riportate a causa di un vero lupo."}
{"id": "2001271", "revid": "33689", "url": "https://it.wikipedia.org/wiki?curid=2001271", "title": "Polo ai Giochi olimpici", "text": "Il polo \u00e8 stato introdotto ai Giochi olimpici estivi nel 1900. Ha fatto parte del programma olimpico per altre quattro edizioni fino ad essere eliminato dopo i Giochi della XI Olimpiade nel 1936.La prima competizione vide in gara team misti anglo-americani e anglo-francesi al fianco della nazionale messicana."}
{"id": "2001274", "revid": "287204", "url": "https://it.wikipedia.org/wiki?curid=2001274", "title": "Si, ti voglio bene", "text": ""}
{"id": "2001279", "revid": "767487", "url": "https://it.wikipedia.org/wiki?curid=2001279", "title": "Solaris (gruppo musicale)", "text": "I Solaris sono una band progressive rock sinfonico ungherese, formatasi nel 1980 da alcuni amici di scuola. Il loro nome deriva dal titolo del famoso romanzo di Stanis\u0142aw Lem, genere fantascientifico filosofico, che poi divenne pure un film.\nSono famosi per la loro musica dinamica e sinfonica, non a caso il loro genere \u00e8 definito prog sinfonico. Hanno grande dinamicit\u00e0, variando da pezzi molto melodici a pezzi un po' pi\u00f9 accattivanti, con effetti che ricordano ambientazioni fantascientifiche.\nStoria.\nDopo aver pubblicato un paio di singoli, nel 1984 pubblicarono il loro primo album \"The Martian Chronicles\" che vendette quasi 40.000 copie. Allora era molto popolare il prog rock in Ungheria. Nel 1985 arrivarono due nuovi componenti nella band che andarono a sostituire quelli vecchi, Laszlo Gomor alla batteria e Tamas Pocs al basso. Nel 1990, quando ormai la band si era sciolta, la casa editrice ungherese si decise, finalmente, di pubblicare le prime registrazioni dei Solaris, raccolte in un album dal nome \"1990\" (erano due LP).\nMa nel 1995, i Solaris vennero invitati a riunirsi, o meglio dire persuasi, al Progfest Festival di Los Angeles per un concerto. In quell'occasione, ritrovarono un grande riscontro dal pubblico, tanto che l'anno dopo vennero presentati ad una radio brasiliana e nel '99 pubblicarono un nuovo album \"Nostradamus\". Appena dopo dalla pubblicazione dell'album, il chitarrista Istvan Cziglan mor\u00ec per una malattia incurabile."}
{"id": "2001282", "revid": "17654", "url": "https://it.wikipedia.org/wiki?curid=2001282", "title": "Oomph! (album)", "text": ""}
{"id": "2001283", "revid": "33689", "url": "https://it.wikipedia.org/wiki?curid=2001283", "title": "Palla basca ai Giochi olimpici", "text": "La palla basca \u00e8 stato uno sport olimpico ufficiale solo alle Olimpiadi di ; nell'occasione hanno partecipato due squadre. Negli anni successivi \u00e8 stato riproposto come sport dimostrativo nel 1924, 1968 e 1992 con molte varianti ed eventi, ma senza mai l'ufficialit\u00e0."}
{"id": "2001286", "revid": "767487", "url": "https://it.wikipedia.org/wiki?curid=2001286", "title": "Flairck", "text": "I Flairck sono una progressive band olandese, attiva dal 1978."}
{"id": "2001288", "revid": "19211950", "url": "https://it.wikipedia.org/wiki?curid=2001288", "title": "Battaglia del monte Algido", "text": ""}
{"id": "2001290", "revid": "889336", "url": "https://it.wikipedia.org/wiki?curid=2001290", "title": "Milton Glaser", "text": "Tra i maggiori grafici dell'et\u00e0 contemporanea, divenne principalmente conosciuto per il celeberrimo logo I Love New York (1976), il suo poster di Bob Dylan (1966, che vendette oltre 6 milioni di copie divenendo un'icona della giovent\u00f9 anni sessanta e settanta), il logo \"DC Bullet\" utilizzato dalla DC Comics dal 1977 al 2005. Con Clay Felker ha anche fondato il periodico \"New York\" nel 1968.\nBiografia.\nDopo aver studiato alla \"Cooper Union\" di New York, si rec\u00f2 in Italia con una borsa di studio (1951) e precisamente all'Accademia di belle arti di Bologna, dove ebbe l'opportunit\u00e0 di studiare con il maestro Giorgio Morandi. Tornato negli Stati Uniti, nel 1954 fond\u00f2 i Push Pin Studios e occup\u00f2 il ruolo di presidente, dirigendo lo studio con Seymour Chwast e Edward Sorel. Allo studio collaborarono alcuni tra i pi\u00f9 dotati grafici dell'epoca, provenienti anche loro dalla \"Cooper Union\", come Paul Davis, John Alcorn e James McMullan.\n\"Push Pin Style\" fu il titolo di una grande collettiva del 1970 che i componenti dello studio, con il supporto di Olivetti, realizzarono al Museo parigino del Louvre.\nL'opera di Glaser fu caratterizzata dall'immediatezza, dall'originalit\u00e0 e da un'apparente semplicit\u00e0: ogni mezzo e ogni stile venne usato per la finalizzazione dei suoi progetti grafici, spazianti dai manifesti ai logotipi, dalle cinghie per raccogliere libri alle cover di album musicali, dalle pubblicit\u00e0 varie alle illustrazioni per riviste.\nNel 1970 fu autore di un celebre manifesto dell'azienda italiana Olivetti.\nFond\u00f2 un proprio studio, il Milton Glaser, Inc, nel 1974. Da l\u00ec in poi svilupp\u00f2 ancor di pi\u00f9 la sua gi\u00e0 vasta mole di progetti, a partire dal design del \"New York Magazine\" (di cui era cofondatore); l'enorme pittura murale negli Edifici Federali (\"New Federal Office Building\", 1974) a Indianapolis; il parco di divertimento Sesame Place in Pennsylvania; la grafica dei ristoranti al \"World Trade Center\".\nNel 1976 partecip\u00f2 alla Biennale di Venezia nella collettiva, \"Autentico ma contraffatto\", a cura di Pierluigi Cerri, insieme a Roman Cieslewicz, Paul Davis, Richard Hess e Tadanori Yokoo.\nNel 1981 realizz\u00f2 il logo della Sammontana, tuttora utilizzato dall'azienda dolciaria italiana. \nNel 1983 fond\u00f2 il WBMG, studio grafico specializzato nell'editoria. Il suo apporto anche in questo campo fu notevole, con lavori importanti per \"L'Espresso\", \"The Washington Post\", \"Fortune\".\nTra il 1991 il 1992 espose nuovamente in Italia, prima ad Arezzo e poi a Milano, una serie di acquarelli dedicati al quinto centenario della morte di Piero della Francesca, artista profondamente amato e ammirato da Glaser.\nMorte.\nMor\u00ec il 26 giugno 2020, giorno del suo 91\u00ba compleanno, per un'insufficienza renale dovuta a un ictus che lo colp\u00ec mentre si trovava nella sua residenza a Manhattan.\nRiconoscimenti e critica.\nL'opera di Milton Glaser ebbe un enorme impatto sull'illustrazione contemporanea e il moderno design. Numerosi i premi vinti e i riconoscimenti ottenuti da prestigiosi istituti (\"Art Directors Clubs\", \"American Institute of Graphic Arts\", \"Society of Illustrators\" e \"Type directors Club\", tra gli altri).\nNel 1979 divenne membro onorario della Royal Society of Arts e fu anche membro dell'AGI (\"Alliance Graphique International\"). \nLe sue opere sono esposte in molti musei: al Museum of Modern Art di New York, al Victoria and Albert Museum di Londra, al Museo d'Israele di Gerusalemme, al Mus\u00e9e de l'Affiche di Parigi. \nGlaser insegn\u00f2 a New York, sia alla \"School of Visual Arts\" di Manhattan che alla Cooper Union.\nNel 2009, il presidente degli Stati Uniti, Barack Obama, gli consegn\u00f2 la National Medal of Arts, per il suo eccezionale contributo allo sviluppo dell'arte grafica."}
{"id": "2001291", "revid": "287204", "url": "https://it.wikipedia.org/wiki?curid=2001291", "title": "Pozza", "text": " \nPozza pu\u00f2 riferirsi a:"}
{"id": "2001299", "revid": "125785994", "url": "https://it.wikipedia.org/wiki?curid=2001299", "title": "Assemblea nazionale (Guyana)", "text": "LAssemblea nazionale (in inglese \"National Assembly\") \u00e8 il parlamento della Guyana. \u00c8 composto da 65 membri, di cui 53 eletti ogni cinque anni con sistema proporzionale e 12 nominati dai governi locali. Il presidente \u00e8 eletto per cinque anni sulla base delle elezioni parlamentari."}
{"id": "2001303", "revid": "767487", "url": "https://it.wikipedia.org/wiki?curid=2001303", "title": "Bannock (popolo)", "text": "I Bannock, o Banate, sono una trib\u00f9 di Nativi Americani stanziata nell'Oregon e nel Sud dell'Idaho. Appartenevano alla famiglia culturale degli Shoshoni. Oggi vivono insieme agli Shoshoni nella riserva indiana di Fort Hall.\nLingua.\nI Bannock parlavano la lingua shoshone che derivava da una lingua chiamata \"Uto-Azteca\", proveniente dal Messico\nStoria.\nI Bannock arrivarono in America insieme agli Shoshoni. Nel 1878 organizzarono una rivolta che degener\u00f2 nella guerra bannock."}
{"id": "2001304", "revid": "8596", "url": "https://it.wikipedia.org/wiki?curid=2001304", "title": "Golden Globe per il miglior speciale TV variet\u00e0 o musical", "text": ""}
{"id": "2001309", "revid": "33689", "url": "https://it.wikipedia.org/wiki?curid=2001309", "title": "Motonautica ai Giochi olimpici", "text": "La motonautica \u00e8 stata una disciplina olimpica ufficiale ai soli Giochi della IV Olimpiade nel 1908. Precedentemente fu presentato al solo scopo dimostrativo a . All'evento di Londra, presero parte 7 equipaggi differenti in tre diverse competizioni. Furono assegnate solo medaglie d'oro in quanto gli altri equipaggi in gara, in ciascun evento, non terminarono la gara."}
{"id": "2001313", "revid": "287204", "url": "https://it.wikipedia.org/wiki?curid=2001313", "title": "Effetto Stroop", "text": "In psicologia cognitiva, leffetto Stroop (o effetto Jaensch) \u00e8 un esempio di variazione nei tempi di reazione durante l'esecuzione di uno specifico compito.\nIl compito in cui si verifica l'effetto Stroop \u00e8 quello in cui si deve pronunciare ad alta voce il nome del colore con cui \u00e8 stampata una parola (ad esempio, bisogna dire \"ROSSO\", quando la parola \u00e8 \"stampata\" con il colore rosso), quando il significato semantico di tale parola \u00e8 un colore diverso da quello con cui \u00e8 stata stampata (ad esempio, la parola \"verde\" colorata di rosso).\nL'effetto Stroop consiste nel \"ritardo di elaborazione del colore della parola\" che si riflette in un rallentamento dei tempi di reazione e nell'aumento degli errori nella condizione incongruente (parola \"verde\" scritta in rosso) rispetto a quella congruente (parola \"rosso\" scritta in rosso).\nL'effetto prende il nome dal suo scopritore, John Ridley Stroop che pubblic\u00f2 nel 1935 l'articolo \"Studies of interference in serial verbal reactions\" all'interno della rivista \"Journal of Experimental Psychology\". L'articolo \u00e8 uno dei lavori pi\u00f9 citati nella storia della psicologia sperimentale."}
{"id": "2001319", "revid": "287204", "url": "https://it.wikipedia.org/wiki?curid=2001319", "title": "Chokkejnyj Klub Spartak Moskva", "text": "Il Chokkejnyj Klub Spartak Moskva (\"rus.\": \u0425\u043e\u043a\u043a\u0435\u0439\u043d\u044b\u0439 \u043a\u043b\u0443\u0431 \u00ab\u0421\u043f\u0430\u0440\u0442\u0430\u043a\u00bb \u041c\u043e\u0441\u043a\u0432\u0430), nota anche come Spartak Mosca \u00e8 la squadra di hockey su ghiaccio appartenente alla polisportiva dello . Milita in Kontinental Hockey League.\nStoria.\nLa sezione hockeistica dello Spartak Mosca venne fondata nel 1946. Nella sua storia ha vinto per quattro volte il Campionato sovietico e per due volte la Coppa sovietica. In ambito continentale ha conquistato per cinque volte la Coppa Spengler e per tre volte la scomparsa Ahearne Cup. Il periodo d'oro del club fu tra gli anni sessanta e settanta. Dopo lo smembramento dell'URSS, a causa di bilanci deficitari il club retrocedette nella seconda divisione nazionale, la Vys\u0161aja Liga.\nNel 2006 l'imprenditore russo Vadim Melkov prese a sponsorizzare la squadra e, dopo diverse trattative, il governo di Mosca accett\u00f2 di coprirne tutti i debiti. Il periodo nero sembrava essere passato, in quanto alcune proposte preliminari di acquisto sembravano potessero giungere alla conclusione, ma il 9 luglio 2006 Melkov mor\u00ec nell'incidente dell'aereo delle S7 Airlines e, scomparso il principale sponsor, tutte le precedenti proposte d'acquisto vennero ritirate. Dopo un mese di trattative per salvare il club la dirigenza decise di sospenderne l'attivit\u00e0 per un anno, tornando a giocare nella Kontinental Hockey League a partire dal 2008.\nNel 2014 tuttavia, la squadra dovette abbandonare la KHL a seguito di problemi finanziari, e si iscrisse quindi in VHL."}
{"id": "2001322", "revid": "19212394", "url": "https://it.wikipedia.org/wiki?curid=2001322", "title": "Petalodonti", "text": ""}
{"id": "2001324", "revid": "89688", "url": "https://it.wikipedia.org/wiki?curid=2001324", "title": "Soletta Orihime", "text": ""}
{"id": "2001328", "revid": "1372005", "url": "https://it.wikipedia.org/wiki?curid=2001328", "title": "Pietra runica di R\u00f6k", "text": "La pietra runica di R\u00f6k (svedese: \"R\u00f6kstenen\"; \u00d6g 136) \u00e8 una delle pi\u00f9 importanti pietre runiche, ed \u00e8 il primo esempio conosciuto di iscrizione runica nella pietra. Si trova nella chiesa di R\u00f6k, in \u00d6sterg\u00f6tland, Svezia, e viene considerato il primo esemplare di letteratura svedese scritta.\nDescrizione.\nLa pietra venne scoperta all'interno delle mura della chiesa nel XIX secolo, e rimossa pochi decenni dopo. Basandosi sullo stile delle iscrizioni runiche (rune corte) e sulla lingua, \u00e8 stata datata attorno all'800. \u00c8 ricoperta da rune su cinque lati, tutti tranne la base che avrebbe dovuto finire sotto terra. Alcune parti dell'iscrizione sono danneggiate, anche se la maggior parte sono leggibili.\nIl nome di \"pietra runica di R\u00f6k\" \u00e8 una tautologia: la pietra prende il nome dal villaggio, \"R\u00f6k\", che a sua volta prende probabilmente il nome dalla pietra, \"Rauk\" o \"R\u00f6k\" che significa \"pietra\" in antico norreno.\nLa pietra \u00e8 considerata unica per il fatto che contiene un frammento che si crede essere un pezzo perduto di mitologia norrena. Fa anche un riferimento storico al re ostrogoto Teodorico il Grande.\nL'iscrizione \u00e8 parzialmente cifrata in due diversi modi: per spostamento e usando particolari rune cifrate. L'iscrizione \u00e8 stata, con ogni probabilit\u00e0, resa volutamente difficile da leggere, forse una parte di un rituale magico o una semplice dimostrazione di bravura dello scultore.\nTraslitterazione.\nQuesta \u00e8 una traslitterazione delle rune:\nTrascrizione in antico norreno orientale.\nQuesta \u00e8 una trascrizione delle rune in antico norreno orientale (IX secolo), un dialetto svedese e danese dell'antico norreno:\nTrascrizione in antico norreno occidentale.\nQuesta \u00e8 una trascrizione delle rune in antico norreno occidentale (XIII secolo), un dialetto norvegese ed islandese dell'antico norreno:\nTraduzione.\nQuesta \u00e8 una traduzione del testo: molti ricercatori concordano su come le rune dovrebbero essere decifrate, ma l'interpretazione del testo ed il significato sono ancora dibattuti. La prima parte \u00e8 scritta in metrica \"lj\u00f3\u00f0ah\u00e1ttr\", mentre la parte su Teodorico \u00e8 scritta in metrica \"fornyr\u00f0islag\".\nInterpretazione.\nA parte i gi\u00e0 citati Teodorico, Gunnr ed il dio norreno Thor, le altre persone e le creature mitologiche sono sconosciute. Sono state ipotizzate alcune interpretazioni:\nI due bottini di guerra sarebbero probabilmente due armi preziose, ad esempio una spada ed uno scudo o un elmo. Esistono numerose storie simili nei poemi epici germanici.\nI \"Hreidgoti\" citati sono un nome poetico usato per riferirsi agli Ostrogoti, utilizzato anche in altre fonti. Non si sa a quale mare faccia riferimento il termine \"Hrei\u00f0sea\". Considerando la posizione geografica degli Ostrogoti al tempo di Teodorico, dovrebbe essere il mar Mediterraneo.\nLa parte su Teodorico (morto nel 526) probabilmente si riferisce alla sua statua a Ravenna, spostata ad Aquisgrana da Carlo Magno. Questa statua era molto famosa e raffigurava Teodorico con lo scudo allacciato al braccio sinistro, e la lancia in resta nella mano destra. \"M\u00e6ringi\" \u00e8 uno dei modi in cui viene chiamata la famiglia di Teodorico. Secondo il poema in antico inglese \"Deor\" (900), Teodorico regn\u00f2 sul \"castello dei M\u00e6ringi\" (Ravenna) per trenta anni. Le parole su Teodorico possono essere collegate alla frase precedente, in questo senso la pietra parlerebbe della morte di Teodorico: mor\u00ec circa nove generazioni prima che la pietra fosse scolpita, e la chiesa lo considerava un imperatore crudele e senza Dio, per cui secondo qualcuno potrebbe essere morto per le proprie offese. La persona morta potrebbe anche essere qualcun altro.\n\"Gunnr\", il cui \"cavallo vide foraggio sul campo di battaglia\", \u00e8 presumibilmente una valchiria (gi\u00e0 nota nella mitologia norrena), ed il suo \"cavallo\" sarebbe un lupo. Questo tipo di licenza poetica \u00e8 conosciuto col nome di kenning nell'antica tradizione poetica norrena.\nLa storia dei venti re dice che furono quattro gruppi di cinque fratelli ognuno, in ogni gruppo i fratelli condividevano il nome, e che i padri erano tra loro fratelli (4 x 5 = 20). Questa estratto di mitologia sembra fosse comune a quel tempo, ma \u00e8 stata totalmente persa. La \"Sj\u00f3lund\" \u00e8 simile al nome dato a Roslagen da Snorri Sturluson, ma \u00e8 stato spesso interpretato con Zelanda (che attualmente fa parte della Danimarca).\nA partire dal pezzo circa \"Ingold\", il testo diviene incredibilmente difficile da leggere. Mentre la prima parte \u00e8 scritta con le 16 comuni rune corte del Fu\u00feark recente, qui Varin passa alle 24 del Fu\u00feark antico e a rune cifrate. Si suppone che questa mossa fosse intenzionale, e che le righe che seguono abbiano a che fare con leggende su Varin e sulla sua trib\u00f9.\nDopo le parole \"E' V\u00e9linn ...\" segue il termine \"Nit\". Questa parola non \u00e8 mai stata interpretata, ed il suo significato \u00e8 oscuro.\nNell'ultima riga lo scultore invoca il dio Thor, e poi dice che Sibbi \"del santuario\" ebbe un figlio all'et\u00e0 di novanta anni. Dal momento che Thor viene evocato prima di parlare del collegamento di Sibbi col santuario e della sua vigoria a quell'et\u00e0, potrebbe trattarsi di un consiglio sul fatto che essere un devoto credente porta benefici.\nIpotesi.\nSono state avanzate numerose ipotesi circa la pietra ed il suo significato. Tra le pi\u00f9 comuni ci sono:"}
{"id": "2001331", "revid": "89688", "url": "https://it.wikipedia.org/wiki?curid=2001331", "title": "Maghetta", "text": ""}
{"id": "2001335", "revid": "287204", "url": "https://it.wikipedia.org/wiki?curid=2001335", "title": "Pietra runica di Rok", "text": ""}
{"id": "2001342", "revid": "446353", "url": "https://it.wikipedia.org/wiki?curid=2001342", "title": "Operazione Wilfred", "text": "L'operazione Wilfred fu progettata nel 1939, poco dopo l'invasione tedesca della Polonia, dal Lord Commissario dell'Ammiragliato Winston Churchill. Essa prevedeva l'invasione della Norvegia allo scopo di avere una base aerea a nord della Germania e d'impossessarsi dei porti minerari scandinavi. Il \"casus belli\", che ne giustific\u00f2 l'attuazione, fu la \"guerra d'inverno\". Agl'inglesi si un\u00ec anche un contingente francese, comandato dall'ammiraglio Darlan. Fu attuata l'8 aprile 1940, ma fall\u00ec a seguito della simultanea operazione tedesca. Le ultime teste di ponte anglofrancesi in Norvegia caddero l'8 maggio: Aandalsnes (15' brigata britannica) e Namsos (5' reggimento truppe alpine francesi).\nFlotta.\nIl comando fu affidato all'ammiraglio Edward Evans per la flotta inglese, con base a Rosyth, in Scozia."}
{"id": "2001348", "revid": "287204", "url": "https://it.wikipedia.org/wiki?curid=2001348", "title": "Rolls-Royce 20/25", "text": "La 20/25 \u00e8 un'autovettura costruita dalla Rolls-Royce dal 1929 al 1936. Sostitu\u00ec la Twenty. In origine era stata studiata per essere condotta dai proprietari, ma molti esemplari furono in seguito guidati da chauffeur.\nIl motore era simile al sei cilindri montato dalla Twenty. La cilindrata, rispetto a quest'ultimo modello, fu aumentata a 3699\u00a0cm\u00b3. L'alesaggio fu incrementato a 82\u00a0mm dai 76\u00a0mm del modello citato, mentre la corsa non fu modificata e rimase a 114\u00a0mm. Il propulsore era provvisto di un solo carburatore, e l'accensione era sia a bobina che con magnete. Il cambio era a quattro velocit\u00e0 con la leva a destra del guidatore; dal 1932 fu montato un cambio sincronizzato per la terza e la quarta marcia.\nLe sospensioni erano a balestra semiellittica su entrambi gli assi con freni sulle quattro ruote assistito da servofreno meccanico. Il freno a mano, con un impianto separato, agiva invece solamente sulle ruote posteriori. Il modello montava il famoso radiatore con sommit\u00e0 triangolare e listelli verticali. Nei primi esemplari le feritoie del radiatore erano azionate manualmente tramite una leva posta sul cruscotto. Questo serviva a far variare la portata d'aria sul radiatore. Gli esemplari successivi avevano un dispositivo automatico consistente in un termostato.\nGrazie al propulsore pi\u00f9 grande rispetto a quello montato sulla Twenty, l'autovettura raggiungeva la velocit\u00e0 di 121\u00a0km/h. Molti proprietari appesantirono la carrozzeria per renderla pi\u00f9 lussuosa; la conseguenza fu la perdita in prestazioni.\nApparizioni nei film.\nIl giorno dei fazzoletti rossi (1966), Essere o non essere (1983), Indiana Jones e l'ultima crociata (1989) (carrozzata Barker e con numero di telaio #GPG4), Quel che resta del giorno (1993), Enigma (2001), ecc."}
{"id": "2001349", "revid": "1243", "url": "https://it.wikipedia.org/wiki?curid=2001349", "title": "Stazione di Verbania - Pallanza", "text": ""}
{"id": "2001361", "revid": "767487", "url": "https://it.wikipedia.org/wiki?curid=2001361", "title": "Italia ai Giochi della XXVI Olimpiade", "text": "L'Italia partecip\u00f2 alle XXVI Olimpiadi, svoltesi ad Atlanta dal 19 luglio al 4 agosto 1996, con una delegazione di 346 atleti (242 uomini e 104 donne) suddivisi in 20 discipline."}
{"id": "2001370", "revid": "44627", "url": "https://it.wikipedia.org/wiki?curid=2001370", "title": "Altezza di un triangolo", "text": ""}
{"id": "2001373", "revid": "287204", "url": "https://it.wikipedia.org/wiki?curid=2001373", "title": "Il magico mondo di Gigi", "text": ""}
{"id": "2001378", "revid": "94647", "url": "https://it.wikipedia.org/wiki?curid=2001378", "title": "Neurolatirismo", "text": ""}
{"id": "2001379", "revid": "1226", "url": "https://it.wikipedia.org/wiki?curid=2001379", "title": "DSM-IV-TR", "text": ""}
{"id": "2001383", "revid": "1226", "url": "https://it.wikipedia.org/wiki?curid=2001383", "title": "DSM IV-TR", "text": ""}
{"id": "2001385", "revid": "1305772", "url": "https://it.wikipedia.org/wiki?curid=2001385", "title": "Wings Over Israel", "text": "Wings Over Israel (anche conosciuto come Combat Over Israel in alcuni mercati europei) \u00e8 un videogioco simulatore di volo, ambientato durante i tre maggiori conflitti del Medio Oriente: La guerra dei sei giorni (1967), la guerra del Kippur (1973), e guerra del Libano (1982).\nGioco.\nIl gioco include una ampia quantit\u00e0 di aerei e armamenti reali dell'epoca, che possono essere usati in varie missioni come pattugliamento, intercettazione, supporto aereo ravvicinato, scorta, ricognizione ecc. Il gioco \u00e8 basato sul Strike Fighters Flight Simulator ed \u00e8 stato prodotto da Third Wire Productions.\nModalit\u00e0 di gioco.\nI missili israeliani nel gioco consistono nelle versioni del AIM-9 Sidewinder, AIM-7 Sparrow, AIM-4 Falcon, Matra R530, Shafrir-2, e Python-3 che sono configurati in modo da essere inaffidabili come erano i veri missili dell'epoca. Quindi, anche dopo avere \"agganciato il bersaglio\", il missile pu\u00f2 mancarlo. I missili pi\u00f9 avanzati come la versione AIM-9L del Sidewinder sono molto pi\u00f9 affidabili, e ci sono pi\u00f9 probabilit\u00e0 di centrare il bersaglio. I dogfight di solito sono pi\u00f9 numerosi degli abbattimenti a lungo raggio, tuttavia con il progredire tecnologico dei missili \u00e8 possibile abbattere i bersagli dalla lunga distanza.\nDurante le missioni il giocatore voler\u00e0 in formazione con altri aerei controllati dal computer. In questo volo si possono dare ordini ad altri aerei; attaccare gli altri aerei o bersagli di terra, volare a casa se sono danneggiati, o gettare i loro serbatoi ausiliari. Insieme al giocatore molti altri aerei controllati dal computer possono essere visti salire di quota e affrontare combattimenti aerei e missioni di bombardamento.\nVolando sopra il territorio egiziano e siriano, il giocatore pu\u00f2 imbattersi nei pericolosi Missili terra-aria (SAM) e anche nella letale Artiglieria Anti-Aerea (AAA). I principali SAM sono i sovietici SA-2 e SA-6."}
{"id": "2001390", "revid": "1714743", "url": "https://it.wikipedia.org/wiki?curid=2001390", "title": "Enrico d'Angoul\u00eame", "text": "Biografia.\nEnrico d'Angoul\u00eame, a volte menzionato col nome di \"Enrico di Francia\" o di \"Enrico di Valois\", era un figlio illegittimo di Enrico II e di Janet Stewart, a sua volta figlia illegittima di Giacomo IV, re di Scozia.\nNominato cavaliere d'Angoul\u00eame dal padre, divenne abate commendatario di Chaise-Dieu, famosa abbazia benedettina a La Chaise-Dieu, in Alvernia, fondata verso l'anno 1000 da San Roberto, poi gran priore di Francia e infine ammiraglio dei mari di levante e governatore della Provenza.\nNel 1573 partecip\u00f2 all'assedio di La Rochelle, sotto il comando del duca d'Angi\u00f2, il futuro re Enrico III.\nMor\u00ec in duello a Aix-en-Provence il 2 giugno 1586."}
{"id": "2001393", "revid": "1921867", "url": "https://it.wikipedia.org/wiki?curid=2001393", "title": "Foo Fighters", "text": "I Foo Fighters sono un gruppo musicale rock alternativo statunitense fondato a Seattle nel 1994 dal musicista Dave Grohl, ex batterista dei Nirvana.\nNato dopo lo scioglimento dei Nirvana successivo alla morte di Kurt Cobain, il gruppo deriva il proprio nome dal termine \"foo fighter\", espressione usata per indicare, durante la seconda guerra mondiale, quegli strani avvistamenti aerei riferiti da alcuni piloti alleati, simili a quelli che generalmente vengono chiamati UFO.\nPrima della pubblicazione del disco di esordio, \"Foo Fighters\" (1995), in cui l'unico membro ufficiale del gruppo risultava Grohl come chitarrista, cantante, bassista e batterista, l'ex batterista dei Nirvana reclut\u00f2 Nate Mendel al basso e William Goldsmith alla batteria, entrambi dei Sunny Day Real Estate, a cui si aggiunse il chitarrista turnista dei Nirvana Pat Smear. Goldsmith lasci\u00f2 la band durante le registrazioni del secondo album della band, \"The Colour and the Shape\" (1997), per incomprensioni con Grohl, che incise da s\u00e9 molte delle parti di batteria. Poco dopo lasci\u00f2 il gruppo anche Smear, che si sarebbe riunito al sodalizio solo nel 2005. I due furono sostituiti da Taylor Hawkins alla batteria e Franz Stahl alla chitarra, quest'ultimo tuttavia licenziato prima dell'uscita del terzo disco della band, \"There Is Nothing Left to Lose\" (1999). I Foo Fighters proseguirono come trio per un breve periodo, prima dell'ingresso di Chris Shiflett come chitarrista solista dopo l'uscita di \"There Is Nothing Left to Lose\". Il quarto album, \"One by One\", usc\u00ec nel 2002. Nel 2005 usc\u00ec il doppio album \"In Your Honor\", diviso tra canzoni acustiche e pezzi pi\u00f9 rock. Seguirono \"Echoes, Silence, Patience &amp; Grace\" (2007) e \"Wasting Light\" (2011), disco in cui Smear torn\u00f2 come membro a tempo pieno. Nel 2014 fu la volta di \"Sonic Highways\", colonna sonora della di documentari del medesimo nome, e nel 2017 di \"Concrete and Gold\".\nI Foo Fighters hanno vinto numerosi Grammy Award, tra cui quattro per il miglior album rock. Nell'edizione 2018 dei BRIT Award il gruppo \u00e8 stato premiato come miglior gruppo internazionale. Nel 2021 sono entrati nella Rock and Roll Hall of Fame.\nStoria del gruppo.\nPrimi anni (1992\u20131995).\nI Foo Fighters nacquero originariamente come progetto solista di Dave Grohl quando era ancora membro dei Nirvana. Grohl inizi\u00f2 a scrivere diverse canzoni, fra cui \"Marigold\", pubblicata come lato B del singolo \"Heart-Shaped Box\" nel 1993, unico pezzo di tutto il repertorio dei Nirvana ad esser stato scritto e cantato da lui e non dal frontman Kurt Cobain.\nNel 1992, sotto lo pseudonimo di \"Late!\", Grohl pubblica una musicassetta intitolata \"Pocketwatch\" e pubblicata dalla Simple Machines. Di questa cassetta fa parte il brano \"Friend of a Friend\" che trover\u00e0 spazio anche nell'album \"In Your Honor\" e nell'album dal vivo \"Skin and Bones\".\nDopo la morte di Cobain e il conseguente scioglimento dei Nirvana, Grohl inizi\u00f2 a incidere alcuni di questi brani nello studio di Robert Lang a Seattle, sotto la guida dell'amico produttore Barrett Jones. Ad eccezione di alcune parti di chitarra in \"X-Static\", suonate da Greg Dulli degli Afghan Whigs, Grohl si occup\u00f2 di tutti gli strumenti e delle parti vocali. Il demo piacque alla Capitol Records, che sotto la guida del presidente Gary Gersh, gi\u00e0 A&amp;R dei Nirvana, decise di incidere il primo album dei Foo Fighters, dal titolo omonimo. Dall'album furono estratti quattro singoli: \"This Is a Call\" (pubblicato un mese prima dell'album), \"I'll Stick Around\", \"For All the Cows\" e \"Big Me\".\nNonostante la pubblicazione dell'album, l'intento di Grohl non fu quello di rendere i Foo Fighters un progetto one-man band: pertanto si impegn\u00f2 a cercare alcuni musicisti in grado di aiutarlo. Inizialmente la scelta sembr\u00f2 ricadere su Krist Novoselic, ex compagno nei Nirvana, ma entrambi erano preoccupati che in questo modo i Foo Fighters sarebbero stati visti come una pallida reincarnazione del loro gruppo precedente. Pi\u00f9 tardi, Grohl venne a sapere che un gruppo di Seattle, i Sunny Day Real Estate, si stavano per separare; decise quindi di reclutare Nate Mendel e William Goldsmith, rispettivamente al basso e alla batteria. La formazione venne completata dall'entrata nel gruppo del chitarrista Pat Smear, gi\u00e0 turnista dei Nirvana dopo la pubblicazione dell'album \"In Utero\".\n\"The Colour and the Shape\" (1996\u20131997).\nDopo un tour in supporto a \"Foo Fighters\", nella primavera del 1996 i Foo Fighters tornarono negli studi di registrazione insieme al produttore Gil Norton per incidere il secondo album. Nel corso delle sessioni di registrazione, nacquero dei conflitti tra Grohl e Goldsmith, culminate con la dipartita di quest'ultimo dal gruppo. Il gruppo and\u00f2 quindi ai Grandmaster Recorders nei primi due mesi del 1997 per registrare nuovamente le parti di batteria, curate da Grohl. L'album, \"The Colour and the Shape\", venne pubblicato nel maggio dello stesso anno e riscosse un notevole successo, tanto da essere considerato addirittura il migliore album del gruppo.\nIn cerca di un batterista, Grohl chiam\u00f2 Taylor Hawkins, batterista in tour con Alanis Morissette, per avere un consiglio su chi chiamare. Grohl fu sorpreso quando Hawkins stesso si offr\u00ec volontario; Hawkins esord\u00ec in tempo per la pubblicazione dell'album.\nL'abbandono di Smear e \"There Is Nothing Left to Lose\" (1997\u20132001).\nIn occasione degli MTV Video Music Awards 1997, Pat Smear annunci\u00f2 la sua intenzione di lasciare il gruppo, rivelando Franz Stahl (proveniente dagli Scream) come suo successore. Prima delle registrazioni del terzo album, \"There Is Nothing Left to Lose\", Stahl abbandon\u00f2 il gruppo per \"divergenze creative\". I Foo Fighters fecero diversi provini per un nuovo chitarrista, ripiegando su Chris Shiflett (chitarrista dei 22 Jacks e dei No Use for a Name). Inizialmente si un\u00ec alla formazione come turnista, ma fu successivamente assunto a tempo pieno, prima delle registrazioni del quarto album.\nPrima dell'uscita di \"There Is Nothing Left to Lose\", il presidente della Capitol Records Gary Gersh venne licenziato dall'etichetta; vista l'amicizia di Grohl e Gersh, il contratto dei Foo Fighters prevedeva una clausola che li autorizzava a lasciare la Capitol in caso di abbandono di Gersh. Pertanto lasciarono la Capitol e firmarono con la RCA.\n\"One by One\" e \"In Your Honor\" (2001\u20132005).\nAlla fine del 2001, i Foo Fighters si riunirono per incidere il quarto album. Dopo quattro mesi in studio a Los Angeles, Grohl aiut\u00f2 i Queens of the Stone Age nel loro album del 2002, \"Songs for the Deaf\". Dopo le registrazioni dell'album per i Queens of the Stone Age, Grohl, ispirato dalle sessioni, decise di radunare il gruppo per lavorare ulteriormente su qualche brano del loro album. In realt\u00e0 l'album venne completamente re-inciso in dieci giorni nello studio di Grohl in Virginia. La versione definitiva venne alle stampe nell'ottobre 2002 con il titolo \"One by One\".\nPer gran parte della loro storia, i Foo Fighters decisero di rimanere al di fuori della politica. Tuttavia, durante la campagna elettorale del 2004 di George W. Bush, poich\u00e9 questi utilizzava la canzone \"Times Like These\" durante i suoi convegni, Grohl decise di rendere pubblica la sua adesione alla campagna di John Kerry. Grohl partecip\u00f2 a diversi incontri con Kerry, e in alcune occasioni suon\u00f2 delle versioni acustiche alle convention. Tutto il gruppo si un\u00ec a Grohl in Arizona per suonare durante un dibattito. Pi\u00f9 tardi Grohl confess\u00f2 che l'esperienza con Kerry lo aveva ispirato per il titolo del successivo album.\nIl loro quinto album in studio si intitola \"In Your Honor\", uscito il 14 giugno 2005. Grohl dice che il doppio disco - uno con canzoni rock, l'altro con tracce acustiche - \u00e8 la perfetta occasione per celebrare i dieci anni di attivit\u00e0 della band. Al disco acustico hanno collaborato alcuni personaggi dalle provenienze musicali pi\u00f9 disparate, come Norah Jones, John Paul Jones (bassista dei Led Zeppelin) e Josh Homme dei Queens of the Stone Age.\n\"Skin and Bones\", \"Echoes, Silence, Patience &amp; Grace\" e \"Greatest Hits\" (2006\u20132009).\nNel novembre 2006 esce l'album dal vivo \"Skin and Bones\", il quale racchiude vari successi del gruppo riarrangiati in chiave acustica e il brano \"Skin and Bones\", la cui versione in studio era stata pubblicata nell'EP \"Five Songs and a Cover\" (2005). La registrazione dell'album \u00e8 stata effettuata durante il tour acustico nei teatri di tutto il mondo, con i Foo Fighters in formazione allargata, con il rientro di Pat Smear, l'apporto di Rami Jafee dei The Wallflowers alle tastiere e fisarmonica, di Petra Haden al violino e di Drew Hester alle percussioni.\nIl 25 settembre 2007 \u00e8 stato pubblicato il sesto album \"Echoes, Silence, Patience &amp; Grace\", anticipato dal singolo \"The Pretender\", il quale \u00e8 rimasto in testa alla classifica Alternative Airplay per 18 settimane consecutive, superando Green Day, Staind e Red Hot Chili Peppers.\nIl 10 febbraio 2008 il gruppo ha vinto un Grammy Award al miglior album rock con \"Echoes, Silence, Patience &amp; Grace\" e un Grammy Award alla miglior interpretazione hard rock con \"The Pretender\".\nIl 2 novembre 2009 i Foo Fighters hanno pubblicato la raccolta \"Greatest Hits\", contenente i loro brani di maggior successo, gli inediti \"Wheels\" e \"Word Forward\" e una versione acustica di \"Everlong\". Oltre alla versione standard \u00e8 stata pubblicata anche un'edizione speciale contenente un DVD che racchiude tutti i videoclip del gruppo e alcune performance dal vivo. In occasione del lancio di \"Greatest Hits\", il 30 ottobre 2009 i Foo Fighters si sono esibiti nel proprio studio privato (Studio 606 di Los Angeles) per un'esibizione dal vivo visibile esclusivamente in streaming. Durante il concerto, gli spettatori hanno avuto la possibilit\u00e0 di interagire con il gruppo inviando dei brevi messaggi tramite i propri profili Twitter e Facebook. Durante questa particolare esibizione, durata per quasi tre ore, i Foo Fighters hanno suonato per la prima volta \"Word Forward\".\nNello stesso periodo, Grohl ha partecipato con John Paul Jones e Josh Homme alla formazione del supergruppo Them Crooked Vultures.\n\"Wasting Light\" (2010\u20132012).\nNell'agosto 2010 i Foo Fighters hanno cominciato le registrazioni per un nuovo album atteso per la primavera dell'anno successivo. A produrlo sarebbe stato Butch Vig. L'\"FF7\" (acronimo di Foo Fighters 7th Album) \u00e8 stato interamente registrato nel garage della casa di Dave Grohl a Encino (California) utilizzando esclusivamente materiale analogico. Inoltre Dave Grohl ha annunciato che alla realizzazione dell'album avrebbe partecipato Pat Smear, rientrato ufficialmente in formazione in quel periodo.\nL'album, intitolato \"Wasting Light\", \u00e8 stato pubblicato il 12 aprile 2011 e ha visto la partecipazione di vari artisti come Bob Mould degli H\u00fcsker D\u00fc e l'ex-bassista dei Nirvana Krist Novoselic. Anticipato dai singoli \"Rope\" e \"White Limo\", \"Wasting Light\" ha ottenuto un buon successo, conquistando le prime posizioni di Regno Unito, Australia, Canada, Germania, Austria, Svizzera, Nuova Zelanda, Singapore, Finlandia, Norvegia e Svezia. Il successo dell'album \u00e8 stato tale da stupire persino Dave Grohl, il quale attraverso il profilo Twitter del gruppo ha ringraziato personalmente gli acquirenti delle nazioni dove \"Wasting Light\" ha conquistato la prima posizione.\nI Foo Fighters hanno annunciato di partecipare durante l'estate come headliner a numerosi festival europei, tra cui ad esempio Rock in Idro, T in the Park, Oxegen, Isle of Wight Festival, Hurricane Festival e Pinkpop Festival. Oltre agli stadi e ai vari festival, ad aprile il gruppo si \u00e8 esibito nei garage dei fan statunitensi collocati fra New York e Seattle, con una tappa speciale a Toronto. Per ospitare il gruppo nel proprio garage bisognava partecipare a un contest scrivendo, in 25 parole, il motivo per cui il gruppo dovrebbe esibirsi a casa propria. L'iniziativa, singolare ma di sicuro impatto, non \u00e8 nuova ai Foo Fighters, abituati gi\u00e0 anni fa ad esibirsi negli scantinati: \"isolavamo il nostro garage cosicch\u00e9 i vicini non potevano chiamare la polizia\", ha detto Grohl.\nI primi due concerti del \"Wasting Light Tour 2011\" ad essere annunciati sono stati quelli al National Bowl di Milton Keynes (Regno Unito). Tutti i 130.000 biglietti disponibili totali per le due date del 2 e 3 luglio 2011 vennero venduti in prevendita online in soli 35 minuti raccogliendo ordini da tutte le parti del mondo. La tappa del 2 luglio vide, oltre alla partecipazione come gruppo spalla dei Biffy Clyro, anche Bob Mould degli H\u00fcsker D\u00fc, il quale si \u00e8 esibito con il gruppo nel brano \"Dear Rosemary\", al quale ha partecipato anche durante le sessioni di registrazione di \"Wasting Light\" (Grohl ha dichiarato al riguardo: \"La cosa bella di questo disco \u00e8 che ho registrato una canzone con una persona che posso davvero considerare un mio eroe, la persona che \u00e8 responsabile dell'esistenza dei Foo Fighters\"). Il batterista dei Queen Roger Taylor si \u00e8 nuovamente seduto dietro le pelli di Taylor Hawkins prestandosi come sostituto di Hawkins mentre quest'ultimo ha cantato il brano acustico \"Cold Day in the Sun\", tratto dal secondo disco del doppio album \"In Your Honor\". Alice Cooper ha invece sfoderato assieme alla band, alcuni pezzi del suo repertorio: \"School's Out\", datato 1972 e tratto dal quinto album in studio del cantante e poi il celebre \"I'm Eighteen\". Nella tappa del 3 luglio invece, sempre preceduti dai Biffy Clyro, sono presenti: lo storico bassista dei Led Zeppelin John Paul Jones il quale, oltre ad avere un'affinit\u00e0 musicale con Dave, \u00e8 particolarmente legato al leader dei Foo Fighters con cui suona nel gruppo Them Crooked Vultures, in cui milita anche Josh Homme dei Queens of the Stone Age.\nIl 16 aprile 2011, in occasione del Record Store Day, venne pubblicato esclusivamente in formato LP l'album di cover \"Medium Rare\" mentre ai Grammy Award del 12 febbraio 2012 i Foo Fighters vinsero cinque premi: \"Miglior Album Rock\" con \"Wasting Light\", \"Miglior Performance Rock\" e \"Migliore Canzone Rock\" per \"Walk\", \"Miglior Performance Hard Rock/Metal\" per \"White Limo\" e \"Best Long Form Music Video\" per \"Back &amp; Forth\". I Foo Fighters concorrevano per 6 premi e, hanno ceduto la statuetta di \"Miglior Disco Dell'Anno\" ad Adele.\nIl 29 settembre 2012 il gruppo si \u00e8 esibito al Global Citizens' Festival e, al termine del concerto, Grohl ha annunciato una pausa momentanea del gruppo, senza avere alcuna idea di quando e se avessero potuto ritrovarsi di nuovo.\n\"Sonic Highways\" (2013\u20132015).\nNonostante Grohl avesse annunciato una pausa a tempo indeterminato del gruppo, lo stesso dichiar\u00f2 nel mese di gennaio 2013 che i Foo Fighters stavano preparando del nuovo materiale per l'ottavo album in studio.\nIl 21 febbraio, in occasione dei BRIT Award, Grohl afferm\u00f2 che il giorno successivo sarebbe andato negli Stati Uniti d'America per iniziare a lavorare al nuovo album.\nIl 16 gennaio 2014, tramite una foto postata sul profilo Instagram, il gruppo annuncia che ha iniziato a registrare l'ottavo album in studio. Il disco, intitolato \"Sonic Highways\", \u00e8 stato annunciato dal gruppo l'11 agosto 2014, data nel quale sono state annunciate la lista tracce e la data di pubblicazione, quest'ultima fissata al 10 novembre dello stesso anno.\nProdotto nuovamente da Butch Vig, la pubblicazione dell'album \u00e8 stata anticipata dall'omonima serie televisiva trasmessa in onda sulla HBO, in cui il gruppo analizza le otto citt\u00e0 in cui \u00e8 stato registrato l'album, e dal singolo apripista \"Something from Nothing\", reso disponibile per l'ascolto il 16 ottobre 2014 e pubblicato per il download digitale il giorno seguente. Il 19 ottobre \u00e8 stato pubblicato il relativo videoclip, mentre il 24 dello stesso mese \u00e8 stato reso disponibile per l'ascolto il brano \"The Feast and the Famine\". Il 31 ottobre e il 7 novembre sono stati resi disponibili per l'ascolto i brani \"Congregation\" e \"What Did I Do?/God as My Witness\"; il 7 novembre inoltre \u00e8 stato pubblicato il videoclip di \"The Feast and the Famine\".\nIl 23 novembre 2015, al termine di un misterioso countdown apparso sul loro sito ufficiale un mese prima, \u00e8 stato annunciato a sorpresa il quarto EP del gruppo, intitolato \"Saint Cecilia\" e pubblicato gratuitamente come ringraziamento ai fan per il supporto ricevuto negli ultimi due anni e successivamente dedicato alle vittime degli attentati di Parigi del 13 novembre 2015.\n\"Concrete and Gold\" (2017\u20132018).\nIl 2 giugno 2017 i Foo Fighters hanno pubblicato per il download digitale il singolo \"Run\", anticipato il giorno precedente da un videoclip diretto dal frontman Dave Grohl. Nello stesso giorno Grohl ha annunciato che il tastierista Rami Jaffee, turnista del gruppo da oltre dieci anni, \u00e8 diventato componente ufficiale della formazione. Il 23 agosto \u00e8 stato pubblicato come secondo singolo \"The Sky Is a Neighborhood\", il cui videoclip (nuovamente diretto da Grohl) ha visto la partecipazione delle figlie di Grohl, Violet e Harper.\nEntrambi i singoli hanno anticipato il nono album in studio, \"Concrete and Gold\", prodotto da Greg Kurstin e uscito il 15 settembre 2017. Il disco ha esordito al primo posto della Billboard 200, divenendo il secondo album al primo posto negli Stati Uniti per il gruppo. Il relativo tour, iniziato nel giugno 2017, \u00e8 stato prolungato fino all'ottobre 2018.\nLa serie di EP (2019-2020).\nDal 5 luglio 2019 i Foo Fighters hanno iniziato a pubblicare per il solo streaming alcuni EP caratterizzati da titoli numerici: \"00950025\" (pubblicato il 5 luglio), \"00111125 Live in London\" (16 luglio), \"00070725 Live at Studio 606\" (13 settembre) e \"00050525\" (20 settembre). Il 27 settembre 2019 pubblicano a sorpresa il quinto EP \"01070725\" contenente una versione demo di \"Come Alive\" e due cover: \"Keep the Car Running\" degli Arcade Fire registrata per BBC 1 e \"Holiday In Cambodia\" dei Dead Kennedys registrata durante gli MTV Awards del 2007 con Serj Tankian alla voce. Il 18 ottobre 2019 pubblicano \"00020225\", contenente \"Sister Europe\", cover dei Psychedelic Furs, \"Times Like These\" e \"Disenchanted Lullaby\" in versione acustica, due live (\"Learn to Fly\" e \"Planet Claire),\" quest'ultima cover della band statunitense The B-52s e gli inediti \"Win or Lose\" e \"Normal\". Il 7 novembre \u00e8 stato pubblicato l'EP \"01050525\", contenente otto brani originali e tre cover: \"I'm in Love with a German Film Star\" dei The Passions, \"Kiss the Bottle\" dei Jawbreaker e \"Born on the Bayou\" dei Creedence Clearwater Revival. Il 6 dicembre \u00e8 uscito l'EP \"01999925\", contenente una cover di \"Have a Cigar\" dei Pink Floyd, una cover di \"Iron and Stone\" degli Obsessed, la b-side \"Make a Bet\" e due brani registrati dal vivo. Il 20 dicembre viene pubblicato l'EP \"00979725\" contiene sei tracce tra cui una versione live di \"I'll Stick Around\", una versione lenta di \"Up In Arms\", e l'inedito \"Dear Lover\". C'\u00e8 anche la cover di \"Requiem\" dei Killing Joke, eseguita alla BBC a Londra nel maggio 1997. Il 3 gennaio 2020 viene pubblicato l'EP \"00959525\", decima uscita di questa serie, contenente sei tracce tra cui una cover di \"Ozone\" di Ace Frehley dei Kiss e due brani dal vivo.\n\"Medicine at Midnight\" (2020-presente).\nDal 5 novembre 2020 il gruppo ha pubblicato sui propri profili social sei brevi video intitolati \"LPX\", ognuno dei quali mostrante un occhio (uno per ciascun componente della formazione) con un accompagnamento musicale in sottofondo costituito da una traccia di batteria. Il 7 novembre, durante il programma televisivo \"Saturday Night Live\", viene annunciato il decimo album in studio della band, \"Medicine at Midnight\", la cui uscita \u00e8 prevista per il 5 febbraio 2021, e presentato il primo singolo \"Shame Shame\". Il 1\u00ba e il 14 gennaio 2021 sono stati pubblicati i successivi singoli \"No Son of Mine\" e \"Waiting on a War\".\nStile musicale.\nGruppo musicale ascrivibile ai generi rock alternativo, post-grunge e hard rock, i Foo Fighters si caratterizzano per canzoni composte da strofe cantate in modo pacato e ritornelli urlati a gran voce, abitudine che Grohl dice derivi dai Nirvana, i quali a loro volta si rifacevano a gruppi quali Pixies, The Knack, Bay City Rollers, Beatles e ABBA.."}
{"id": "2001395", "revid": "1305772", "url": "https://it.wikipedia.org/wiki?curid=2001395", "title": "I'm Outta Time", "text": "I'm Outta Time \u00e8 un singolo del gruppo musicale britannico Oasis, pubblicato il 1\u00ba dicembre 2008 come secondo estratto dal settimo album in studio \"Dig Out Your Soul\".\nDescrizione.\nIl brano, scritto dal cantante Liam Gallagher, \u00e8 stato descritto da NME come una \"ballata bella, molto bella\". Il pezzo contiene, verso la fine, una traccia audio di John Lennon tratta dall'intervista rilasciata dal cantante due giorni prima della sua morte. Noel Gallagher l'ha descritta come \"ingannevolmente eccezionale\", aggiungendo che \u00e8 una canzone \"per le signore\". Il 4 ottobre 2008 \u00e8 stata mandata in onda nel corso della trasmissione Russell Brand, su BBC Radio 2, e il 1\u00ba dicembre \u00e8 stata lanciata come secondo singolo.\nSuccesso commerciale.\nIl singolo \u00e8 entrato solo al 12\u00ba posto nella classifica dei singoli del Regno Unito, uscendo la settimana successiva. Dal 1994, per i ventidue singoli precedenti a questo (cio\u00e8 dal terzo, \"Live Forever\", in poi), gli Oasis avevano sempre raggiunto almeno la decima posizione.\nVideo musicale.\nIl videoclip, girato a Bourton-on-the-Water, descrive un \"viaggio surreale in un paesaggio inglese al chiaro di luna\". Il protagonista \u00e8 Liam Gallagher, che indossa un cappello da cowboy e canta la canzone in un bosco, circondato da numerosi animali: un gufo, una volpe e alcune farfalle. Pi\u00f9 tardi inizia a vagare per la zona ai lati del bosco, oltrepassando una cattedrale, un ponte e anche un paese in miniatura, fino ad arrivare ad un vecchio giradischi contenente un LP di John Lennon. A quel punto Liam si stende sul prato e, osservando il giradischi, canta: \"Guess I'm outta time\" (\"Credo di non avere pi\u00f9 tempo\"). Alla fine del video Gallagher si allontana, mentre sull'LP scorre la voce di John Lennon (la presenza del giradischi rievoca il video di \"Wonderwall\").\nSi noti come nei videoclip delle canzoni che vedono Liam come autore del testo non compaiano mai gli altri membri degli Oasis. Un altro esempio \u00e8 il video di \"Songbird\", canzone scritta da Liam, dove questi \u00e8 l'unico protagonista."}
{"id": "2001396", "revid": "767487", "url": "https://it.wikipedia.org/wiki?curid=2001396", "title": "Thelxiope palaeothalassia", "text": " \nLa telxiope (Thelxiope palaeothalassia) \u00e8 un artropode estinto, vissuto nel Cambriano medio (circa 505 milioni di anni fa). I suoi resti sono stati rinvenuti nel ben noto giacimento di Burgess Shales (Canada).\nDescrizione.\nQuesto animale era munito di un capo (cephalon) di notevoli dimensioni, composto da sei o sette segmenti, mentre il corpo era costituito da sei segmenti. La caratteristica pi\u00f9 impressionante di questo animale era costituita da una serie di spine, una per segmento corporeo, che ornavano il dorso e probabilmente servivano da strumento di difesa all'animale. La coda si restringeva fino a formare una struttura simile a una spina allungata (telson).\nPossibili parentele.\nNon \u00e8 chiaro a quale classe di artropodi appartenesse la telxiope, ma \u00e8 probabile una parentela di questo animale con un altro artropode proveniente da Burgess Shales, \"Habelia\". In ogni caso vi sono alcune differenze rilevanti tra i due animali: \"Habelia\", ad esempio, possedeva una coda articolata e le spine sul dorso erano ridotte a semplici \u201cgobbe\u201d."}
{"id": "2001403", "revid": "287204", "url": "https://it.wikipedia.org/wiki?curid=2001403", "title": "Divisione di Hoshangabad", "text": "La divisione di Hoshangabad (o di Narmadapuram) \u00e8 una divisione dello stato federato indiano del Madhya Pradesh, di 2.953.606 abitanti. Il suo capoluogo \u00e8 Hoshangabad.\nLa divisione di Hoshangabad \u00e8 stata creata il 27 agosto 2008 e comprende i distretti di Betul, Harda e Hoshangabad, gi\u00e0 facenti parte della divisione di Bhopal."}
{"id": "2001405", "revid": "287204", "url": "https://it.wikipedia.org/wiki?curid=2001405", "title": "Divisione di Shahdol", "text": "La divisione di Shahdol \u00e8 una divisione dello stato federato indiano del Madhya Pradesh, di 3.335.066 abitanti. Il suo capoluogo \u00e8 Shahdol.\nLa divisione di Shahdol \u00e8 stata costituita il 14 giugno 2008 e comprende i distretti di Anuppur, Dindori, Shahdol e Umaria; in precedenza il distretto di Dindori faceva parte della divisione di Jabalpur, gli altri della divisione di Rewa."}
{"id": "2001411", "revid": "59785", "url": "https://it.wikipedia.org/wiki?curid=2001411", "title": "Atayef", "text": ""}
{"id": "2001416", "revid": "22475", "url": "https://it.wikipedia.org/wiki?curid=2001416", "title": "Helmetia expansa", "text": " \nLelmetia (Helmetia expansa) \u00e8 un artropode estinto, vissuto nel Cambriano medio (circa 505 milioni di anni fa). I suoi resti fossili sono stati ritrovati nel famoso giacimento di Burgess Shales, in Canada.\nDescrizione.\nQuesto artropode possedeva un capo appiattito e allargato, dall'esoscheletro cefalico molto sottile e probabilmente semitrasparente. Era comunque presente un paio di spine rivolte in avanti, lungo gli angoli anteriori del carapace, che implicavano una costituzione rigida. Davanti al cephalon vero e proprio si trovava una grande struttura ovale, che probabilmente indicava la presenza di un \"labrum\". I segmenti toracici erano sei e ben divisi tra loro, ed erano seguiti da una coda dotata di ulteriori due paia di spine laterali e di una spina finale. Le zampe sono poco conosciute, ma sembra che vi fossero due file di arti frondosi, dalla struttura simile a una branchia; l'unico fossile noto non conserva parti dure e arti ambulacrali.\nClassificazione.\nFino a pochi anni fa, l'elmetia non sembrava ricadere sotto un qualunque gruppo di artropodi conosciuti; secondo alcuni studiosi, tra cui Derek Briggs, questo animale era raggruppato con gli aracnomorfi. Solo con la scoperta di fossili simili meglio conservati, provenienti dal giacimento di Chengjiang in Cina, si fece luce sulla vera natura di questo animale. I vari organismi del sito cinese (\"Rhombicalvaria\", \"Kuamaia\", \"Skioldia\") possedevano chiaramente arti biramati (branchia e arto ambulacrale), occhi posti su peduncoli sotto il corpo, antenne e un lobo anteriore. Si pensa che questi animali, noti collettivamente come elmetiidi (Helmetiidae) potrebbero essere imparentati con i trilobiti a causa di alcune somiglianze del carapace."}
{"id": "2001419", "revid": "2020096", "url": "https://it.wikipedia.org/wiki?curid=2001419", "title": "Lista dei Gran Premi di Formula 1", "text": "La seguente \u00e8 una lista completa dei Gran Premi di Formula 1 dalla prima stagione, disputata nel .\nAlla fine della stagione , sono stati 1057 i Gran Premi ufficiali disputati. Nel conteggio sono incluse le 500 Miglia di Indianapolis delle stagioni comprese tra il e il .\nLista dei Gran Premi per titolo.\n\"Aggiornata al Gran Premio di Abu Dhabi 2021.\" In grassetto i Gran Premi presenti nel calendario .\nLista dei Gran Premi per nazione ospitante.\n\"Aggiornata al Gran Premio di Abu Dhabi 2021.\"\nLista dei Gran Premi per circuito ospitante.\n\"Aggiornata al Gran Premio di Abu Dhabi 2021.\"\nStatistiche.\n\"Aggiornate al Gran Premio di Abu Dhabi 2021.\""}
{"id": "2001423", "revid": "88740", "url": "https://it.wikipedia.org/wiki?curid=2001423", "title": "Bonomi", "text": ""}
{"id": "2001427", "revid": "857138", "url": "https://it.wikipedia.org/wiki?curid=2001427", "title": "Studenec", "text": "Studenec pu\u00f2 riferirsi a diversi toponimi:"}
{"id": "2001428", "revid": "767487", "url": "https://it.wikipedia.org/wiki?curid=2001428", "title": "Scenella", "text": "La scenella (gen. Scenella) \u00e8 un animale estinto, probabilmente appartenente al phylum dei molluschi. I suoi resti fossili sono stati ritrovati in quantit\u00e0 nel giacimento di Burgess Shales (Canada), risalente al Cambriano medio (circa 505 milioni di anni fa).\nDescrizione.\nI fossili di questo animale mostrano una sorta di conchiglia tondeggiante, non completamente appiattita ed evidentemente rigida. Le ricostruzioni di scenella mostrano una conchiglia con pochi ornamenti concentrici, ma non sono presenti segni di muscoli all'interno dell'animale. In sostanza, l'aspetto di questo animale doveva essere simile a quello di una patella, ma non era strettamente imparentato con questi molluschi.\nClassificazione.\nLa scenella \u00e8 stata classificata come un mollusco primitivo dalla gran maggioranza di paleontologi che si sono occupati di questo animale, ma alcuni studi effettuati negli anni '80 (Yochelson &amp; Gil Cid 1984, Babcock &amp; Robinson 1988) hanno incluso Scenella nei condroforini (Chondrophorina), un gruppo di animali affini alle meduse costituiti per\u00f2 da colonie di polipi, ognuno dei quali con un compito specializzato."}
{"id": "2001434", "revid": "830939", "url": "https://it.wikipedia.org/wiki?curid=2001434", "title": "Karel Traxler", "text": "\u00c8 noto soprattutto per la variante della difesa dei 2 cavalli che porta il suo nome, il \"contrattacco Traxler\" (1. e4 e5 2. Cf3 Cc6 3. Ac4 Cf6 4. Cg5 Ac5!?). Questa linea molto complicata, alternativa alla spinta 4 ...d5, \u00e8 stata giocata per la prima volta nella partita Reinisch\u2013Traxler, Hostoun 1890.\nLa teoria non ha dato un giudizio definitivo su questa variante, ma comunque non \u00e8 stata trovata alcuna confutazione a questa mossa cos\u00ec audace. Il controgioco del nero, specialmente nella linea 5.Cxf7, \u00e8 spesso molto forte e pericoloso.\nTraxler era anche un compositore di problemi e di studi nello stile della Scuola boema di composizione.\nEra un prete cattolico e raramente partecipava a tornei o altre competizioni di scacchi."}
{"id": "2001436", "revid": "6923", "url": "https://it.wikipedia.org/wiki?curid=2001436", "title": "Isola Roosevelt (Antartide)", "text": "L'Isola Roosevelt (in inglese: Roosevelt Island) \u00e8 un'isola coperta dai ghiacci, lunga circa 130\u00a0km in direzione NW-SE, larga 65\u00a0km e con una superficie di circa 7.910\u00a0km\u00b2, fatto che la rende la 91\u00aa isola per area nel mondo.\nL'Isola Roosevelt giace nel lato est della Banchisa di Ross, nel mare di Ross dell'Antartide. La sua massima elevazione raggiunge i 550\u00a0m sopra il livello del mare.\nStoria.\nLe venne dato questo nome dal Contro-Ammiraglio della US Navy Richard Evelyn Byrd nel 1934 in onore di Franklin Delano Roosevelt, l'allora presidente degli Stati Uniti d'America.\nL'isola Roosevelt si trova nei confini della Dipendenza di Ross, rivendicazione della Nuova Zelanda sull'Antartide."}
{"id": "2001437", "revid": "19213908", "url": "https://it.wikipedia.org/wiki?curid=2001437", "title": "Suddivisioni di Praga", "text": ""}
{"id": "2001438", "revid": "1543377", "url": "https://it.wikipedia.org/wiki?curid=2001438", "title": "Ovatoscutum", "text": "L\u2019Ovatoscuto (Ovatoscutum concentricum) \u00e8 uno dei tanti organismi enigmatici appartenenti alla cosiddetta fauna di Ediacara. I suoi resti fossili sono stati ritrovati principalmente in Australia, nelle zone delle Flinders Ranges.\nDescrizione.\nI fossili ascritti a questo organismo mostrano impronte tondeggianti e piatte, dotate di striature concentriche molti fitte, del diametro di alcuni centimetri. Non sembrano essere presenti altre strutture visibili; \"Ovatoscutum\", quindi, \u00e8 generalmente considerato uno dei molti organismi a simmetria radiale (come \"Bonata\", \"Inaria\", \"Mawsonites\", \"Eoporpita\") tipici della fauna di Ediacara, dalla forma medusoide ma dalle affinit\u00e0 incerte.\nAffinit\u00e0.\nDescritto per la prima volta nel 1966 da Martin Glaessner e Mary Wade, questo organismo \u00e8 stato spesso considerato un tipico medusoide a simmetria radiale. Recentemente, per\u00f2, questo tipo di organizzazione corporea \u00e8 stato messo in dubbio da uno studio (Fedonkin, 2003) in cui l'ovatoscuto \u00e8 ricostruito come un animale a simmetria bilaterale, posto nel phylum estinto dei Proarticulata. Altri paleontologi suggeriscono l'ipotesi che questo organismo appartenesse agli cnidari e fosse un nuotatore libero (Waggoner, 1995). Infine, altri studiosi ritengono che \"Ovatoscutum\" possa rappresentare una colonia di batteri, come molti altri fossili di forma circolare della fauna di Ediacara (Grazhdankin, 2001).\nCollegamenti esterni.\nhttps://web.archive.org/web/20140911063210/https://gsa.confex.com/gsa/2001AM/finalprogram/abstract_21602.htm Abstract dell'articolo precedente."}
{"id": "2001441", "revid": "857138", "url": "https://it.wikipedia.org/wiki?curid=2001441", "title": "Tepli\u010dka", "text": "Tepli\u010dka pu\u00f2 riferirsi a diversi toponimi:"}
{"id": "2001453", "revid": "3082", "url": "https://it.wikipedia.org/wiki?curid=2001453", "title": "Vologese IV", "text": ""}
{"id": "2001454", "revid": "123905511", "url": "https://it.wikipedia.org/wiki?curid=2001454", "title": "Fran\u00e7ois Maynard", "text": "Biografia.\nFran\u00e7ois Maynard (a volte scritto Mainard) \u00e8 stato un poeta francese principalmente attivo a Tolosa. Per la sua abilit\u00e0 e padronanza della lingua, fu particolarmente apprezzato da Fran\u00e7ois de Malherbe e da Paul Scarron.\nTra i membri fondatori della Acad\u00e9mie fran\u00e7aise, fu presidente del tribunale generale di Aurillac, dove il suo palazzo pu\u00f2 essere ancora visitato, consigliere di Stato e segretario della regina Margherita di Valois.\nPellisson propone il suo nome tra i primi accademici di Francia prima del 13 marzo 1634, tuttavia da una lettera di Maynard a de Flotte sembra che non fu ammesso all'Accademia che pi\u00f9 tardi: \u00abvedo bene che sul finire della vostra vita sarete dichiarato autore e canonizzato dei signori dell'Accademia. Se un giorno avr\u00f2 l'onore di farne parte, glielo proporr\u00f2.\u00bb Sembra addirittura che fu tra coloro che attaccarono l'Accademia nascente, a meno da quel che pu\u00f2 giudicare da questo passaggio di un'altra lettera a de Flotte: \u00absar\u00f2 ben a mio agio quando farete sopprimere l'epigramma dall'Accademia, se credete che si tratti di qualcosa che possa essere fastidioso per le potenze superiori.\u00bb Ad ogni modo \u00e8 certo che quando ne fu ammesso, frequent\u00f2 poco l'Accademia ed ebbe dispensato l'obbligo di residenza. \nNei suoi versi fece a lungo le lodi del cardinale Richelieu e della regina Anna d'Austria, con la speranza di trarne qualche vantaggio. Non essendo riuscito ad ottenere nulla, prefer\u00ec ritirarsi nella sua provincia d'origine.\nL'opera.\nDiscepolo di Malherbe, fu amico di Racan, di Desportes e di R\u00e9gnier e sar\u00e0 assiduo frequentatore del salotto letterario dell'H\u00f4tel de Rambouillet.\nLe sue \"Opere\", in cui si trovano sonetti, epigrammi, odi e canzoni, furono pubblicate a Parigi nel 1646, mentre le sue \"Lettere\" e le poesie in latino non vennero mai pubblicate durante la vita dell'autore. L'epigramma rimane lo stile in cui meglio sapeva esprimersi, perfezion\u00f2 inoltre la versificazione delle stanze: \u00e8 lui che stabil\u00ec la regola per cui, nelle stanze di 10 versi, la sospensione deve essere dopo il quarto e il settimo verso, mentre in quelle di 6, al centro.\nCompose anche epigrammi e sonetti leggeri, scherzosi ed erotici come era d'uso per molti poeti dell'epoca."}
{"id": "2001455", "revid": "287204", "url": "https://it.wikipedia.org/wiki?curid=2001455", "title": "Eoporpita", "text": "Leoporpita (gen. Eoporpita) \u00e8 un enigmatico organismo estinto, i cui fossili sono stati ritrovati in vari giacimenti risalenti al Proterozoico superiore (Ediacarano, circa 550 milioni di anni fa), tra cui le Flinders Ranges in Australia e le rive del Mar Bianco in Russia.\nDescrizione.\nCome molte altre impronte fossili del Proterozoico, l'eoporpita aveva una forma tondeggiante e \u201cmedusoide\u201d. Il disco centrale era circondato da una notevole quantit\u00e0 di elementi radiali grossomodo rettilinei, e intorno ad esso vi erano strutture interpretate come spessi e corti tentacoli; il corpo tondeggiante aveva un diametro variabile (di solito circa 6 centimetri). Altre impronte fossili relativamente simili sono state classificate come \"Mawsonites\".\nAffinit\u00e0.\nL'eoporpita \u00e8 stata inizialmente interpretata come un medusoide, ma in seguito \u00e8 stata accostata ai condroforini; questi animali sono rappresentati attualmente da creature simili a meduse tentacolare, in realt\u00e0 composte da colonie di polipi, ognuno dei quali con una funzione specializzata nella nutrizione o nella riproduzione. Le colonie attuali sono galleggianti, e secondo questa interpretazione anche l'eoporpita doveva esserlo. Altri studiosi, invece, ritengono che i fossili possano appartenere a organismi che vivevano sul fondo del mare e non potevano muoversi, abbastanza simili agli attuali anemoni di mare."}
{"id": "2001456", "revid": "44627", "url": "https://it.wikipedia.org/wiki?curid=2001456", "title": "Media (algebra)", "text": ""}
{"id": "2001458", "revid": "857138", "url": "https://it.wikipedia.org/wiki?curid=2001458", "title": "Tisovec", "text": "Tisovec pu\u00f2 riferirsi a diversi toponimi:"}
{"id": "2001461", "revid": "44627", "url": "https://it.wikipedia.org/wiki?curid=2001461", "title": "Media quadratica", "text": ""}
{"id": "2001462", "revid": "436907", "url": "https://it.wikipedia.org/wiki?curid=2001462", "title": "Nek", "text": "Secondo i dati certificati dalla FIMI, Nek ha venduto nel corso della sua carriera oltre 10 milioni di dischi in tutto il mondo.\nBiografia.\nPrimi anni (1986-1991).\nL'esordio in campo musicale di Nek avvenne nel 1986, quando, insieme a Gianluca Vaccari, form\u00f2 il duo country Winchester. Nel 1989 divenne cantante e bassista del gruppo musicale rock White Lady, nel quale compose i suoi primi brani. Tale gruppo nacque inizialmente come cover band dei Police, per poi divenire una formazione con un proprio repertorio personale, tanto da incidere il demo \"White Lady \u2013 The Demo\".\nNel 1991 Nek abbandon\u00f2 il gruppo, concentrandosi sulla propria carriera da solista; nello stesso anno partecip\u00f2 al Festival di Castrocaro presentando il brano \"Io ti vorrei\" e arrivando fino alla sera finale, venendo battuto da Bracco Di Graci. Nonostante ci\u00f2, il cantautore firm\u00f2 un contratto con l'etichetta discografica Fonit Cetra per la realizzazione di tre album.\nIl periodo con la Fonit Cetra (1992-1994).\nNel 1992 Nek pubblic\u00f2 il suo primo album in studio, dal titolo omonimo e anticipato dal singolo \"Amami\". L'anno successivo collabor\u00f2 alla scrittura del brano \"Figli di chi\", presentato da Mietta e dai Ragazzi di Via Meda al Festival di Sanremo 1993 nella categoria \"Big\"; a tale manifestazione prese parte lo stesso Nek, presentando nella categoria \"Nuove proposte\" il brano \"In te\", il quale si classific\u00f2 terzo.\nContemporaneamente alla sua partecipazione, fu pubblicato il secondo album in studio, intitolato anch'esso \"In te\" e contenente nove brani, di cui tre originariamente apparsi in \"Nek\". Nel mese di settembre 1994 usc\u00ec invece il terzo album \"Calore umano\" e partecip\u00f2 successivamente al Festival italiano 1994, classificandosi al secondo posto con il brano \"Angeli nel ghetto\".\nIl 1994 segn\u00f2 anche il termine del contratto discografico con la Fonit Cetra: Nek firm\u00f2 quindi un nuovo contratto discografico, stavolta con la Warner Music Italy.\nIl passaggio alla Warner Music (1996-1999).\nNel 1996 venne pubblicato il quarto album in studio \"Lei, gli amici e tutto il resto\", ripubblicato l'anno seguente in seguito alla seconda partecipazione di Nek al Festival di Sanremo 1997 con l'allora inedito \"Laura non c'\u00e8\", quest'ultimo classificatosi alla settima posizione. L'album, il quale ha venduto un milione e mezzo di copie nel mondo, venne promosso anche da tre ulteriori singoli: \"Tu sei, tu sai\", \"Dimmi cos'\u00e8\" e \"Sei grande\". In quell'anno ha partecipato al Festivalbar ed \u00e8 partito con la tourn\u00e9e \"Lei, gli amici e tutto - Il tour\", dal quale fu successivamente pubblicato l'home video \"\", contenente il concerto tenuto al teatro Smeraldo l'8 maggio 1997.\nDal successo del brano \"Laura non c'\u00e8\" \u00e8 stato inoltre tratto il film \"Laura non c'\u00e8\", per il quale Nek realizz\u00f2 l'intera colonna sonora, oltre ad apparire negli ultimi cinque minuti della pellicola nel ruolo di un fumettista.\nNel giugno 1998 pubblic\u00f2 contemporaneamente in Europa, America Latina e Giappone il quinto album \"In due\" (commercializzato anche in lingua spagnola con il titolo di \"Entre t\u00fa y yo\"), definito da Nek \u00abun disco monotematico: parla tutto solo di amore\u00bb. Nello stesso anno partecip\u00f2 al Festivalbar 1998 con il brano \"Se io non avessi te\". Oltre a \"Se io non avessi te\", dall'album sono stati estratti come singoli \"Sto con te\", \"Se una regola c'\u00e8\" e \"Con un ma e con un se\".\n\"La vita \u00e8\", \"Le cose da difendere\" e \"The Best of Nek - L'anno zero\" (2000-2004).\nIl 2 giugno 2000 \u00e8 la volta del sesto album \"La vita \u00e8\" (uscito anche in lingua spagnola con il titolo di \"La vida es\"), dal quale furono estratti i singoli \"Ci sei tu\", \"Sul treno\" e \"La vita \u00e8\". All'album \u00e8 seguito un tour promozionale.\nIl 24 maggio 2002 usc\u00ec il settimo album in studio \"Le cose da difendere\", da cui vennero estratti i singoli \"Sei solo tu\" (in duetto con Laura Pausini), \"Parliamo al singolare\" e \"Cielo e terra\". Nel giugno dello stesso anno Nek present\u00f2 al programma radiofonico \"Yesterday\" la versione italiana di \"My Heart and I\", sigla del film \"La piovra\" cantata da Sting e composta da Andrea Griminelli con testo di Nek.\nNel 2003 Nek pubblic\u00f2 la prima raccolta, intitolata \"The Best of Nek - L'anno zero\" (realizzata anche in versione spagnola con il titolo di \"Lo mejor de Nek - El a\u00f1o cero\") e caratterizzata dalla presenza degli inediti \"Almeno stavolta\" e \"L'anno zero\" (brani composti entrambi da Antonello De Sanctis e Daniele Ronda), oltre a tre riarrangiamenti dei brani \"In te\", \"Cuori in tempesta\" e \"Angeli nel ghetto\". La raccolta fu promossa dal \"L'anno zero Tour 2004\" e nello stesso periodo il cantautore apparve tra gli ospiti della seconda edizione di \"O'sci\u00e0\", serata musicale ideata da Claudio Baglioni.\n\"Una parte di me\" e \"Nella stanza 26\" (2005-2007).\nNel 2005 Nek ha partecipato a Roma per il Live 8 e al Festivalbar 2005, vincendo l'edizione con il brano \"Lascia che io sia\", il quale ha anticipato la pubblicazione dell'ottavo album in studio \"Una parte di me\", uscito il 13 maggio 2005 dello stesso anno. L'album \u00e8 stato pubblicato anche in lingua spagnola con il titolo di \"Una parte de m\u00ed\" e nello stesso periodo \u00e8 stata pubblicata per la sola America Latina la raccolta \"Esencial\".\nDa \"Una parte di me\" sono stati estratti anche i singoli \"Contromano\" e \"L'inquietudine\".\nNel 2006 il cantautore ha vinto il \"Premio Lunezia \u2013 Poesia Del Rock\" per il talento di raccontare con il rock nel brano \"Nella stanza 26\", il cui testo \u00e8 stato scritto da Antonello De Sanctis. Tale brano ha anticipato la pubblicazione del nono album \"Nella stanza 26\", uscito anche in spagnolo come \"En el cuarto 26\", quest'ultimo contenente due ulteriori brani originariamente pubblicati in \"Una parte de m\u00ed\": \"A contramano\" e \"Para ti ser\u00eda...\" (quest'ultimo in duetto con Raquel Del Rosario, cantante del gruppo spagnolo El Sue\u00f1o de Morfeo). Gli altri singoli estratti dall'album \"Nella stanza 26\" sono stati \"Instabile\" e \"Notte di febbraio\". Alcune canzoni di questo album sono state utilizzate come colonne sonore nel film del 2007 di Simona Izzo \"Tutte le donne della mia vita\".\nNel 2007 si \u00e8 esibito ai \"Wind Music Awards\" ed \u00e8 stato premiato per le vendite dell'album \"Nella stanza 26\". In quello stesso anno ha partecipato, insieme a Ligabue, Samuele Bersani, Giorgia e Max Pezzali, al disco di cover-tributo dedicato a Lucio Battisti \"Innocenti evasioni 2006\" con il pezzo \"S\u00ec viaggiare\" completamente ri-arrangiato. Nello stesso anno ha collaborato con gli El Sue\u00f1o de Morfeo al brano \"Chocar\", presente nell'album \"Nos vemos en el camino\".\n\"Un'altra direzione\" e \"E da qui - Greatest Hits 1992-2010\" (2008-2012).\nDopo pi\u00f9 di due anni dall'uscita di \"Nella stanza 26\", Nek ha pubblicato il decimo album \"Un'altra direzione\", stampato in due differenti edizioni: una standard contenente 12 brani, tra cui il duetto con Craig David in \"Walking Away\", e una seconda composta da sei. Oltre a \"Walking Away\", i singoli estratti sono stati \"La voglia che non vorrei\", \"Se non ami\" e \"Semplici emozioni\". \"Un'altra direzione\" \u00e8 stato certificato disco di platino in Italia per aver venduto oltre 60.000 copie. L'album \u00e8 stato pubblicato anche in Messico con il titolo \"Nuevas direcciones\".\nDa un'idea di Jovanotti e Giuliano Sangiorgi dei Negramaro, Nek insieme a vari nomi della musica italiana si \u00e8 impegnato nella registrazione di \"Domani 21/04.2009\", canzone il cui ricavato \u00e8 stato devoluto in soccorso dei terremotati dell'Abruzzo in seguito al Terremoto dell'Aquila del 2009. Il 27 novembre dello stesso anno \u00e8 uscito l'album \"Q.P.G.A.\" di Claudio Baglioni, nel quale \u00e8 presente un duetto con Nek nel brano \"Cosa non si fa\".\nNell'estate 2010 si \u00e8 svolto il \"Summer Tour 2010 - Quartet Experience\". Il 16 novembre, viene pubblicata la raccolta \"E da qui - Greatest Hits 1992-2010\". Il lavoro, su doppio disco, contiene la collezione dei singoli di Nek nei suoi venti anni di carriera, tre singoli (\"E da qui\", \"Vulnerabile\" ed \"\u00c8 con te\", dedicata alla figlia Beatrice) e tre brani live registrati nel Summer Tour 2010 (pi\u00f9 un quarto contenuto soltanto nell'edizione di iTunes). Nello stesso anno ha duettato con l'artista spagnola Marta S\u00e1nchez nel brano \"Lev\u00e1ntate\", incluso nell'album della cantante \"De Par En Par\". \"Vulnerabile\" \u00e8 il brano scritto da Andrea Amati, composto da Fabio Vaccaro e lo stesso Fasano e cantato da Nek.\nNell'ottobre 2011 ha pubblicato, in collaborazione con L'Aura, il singolo \"Eclissi del cuore\", cover in lingua italiana di \"Total Eclipse of the Heart\".\nA giugno del 2012 Nek decide di aderire (con i Nomadi, Francesco Guccini, Laura Pausini, Luciano Ligabue, Gianni Morandi e i Modena City Ramblers) al concerto \"Emilia: Live\", tenutosi a Bologna il 25 giugno allo Stadio Renato Dall'Ara per raccogliere fondi per aiutare le popolazioni colpite dal sisma.\n\"Filippo Neviani\" (2013-2014).\nIl 14 marzo 2013 Nek ha annunciato attraverso Twitter la pubblicazione del singolo \"Congiunzione astrale\", il quale avrebbe anticipato l'uscita di un nuovo album in studio. Sempre attraverso Twitter, il cantautore ha rivelato la data di pubblicazione di \"Congiunzione astrale\", il 22 marzo 2013, e l'inizio della promozione con un'esibizione dal vivo attraverso il programma televisivo \"I migliori anni\". Il 18 marzo, con un comunicato dal suo sito ufficiale, il cantautore ha annunciato il titolo dell'album, \"Filippo Neviani\", e la data di pubblicazione, fissata al 16 aprile 2013. Nel giugno del 2013 partecipa all'album di Max Pezzali \"Max 20\" duettando con lui nel brano \"Nessun rimpianto\". Il secondo singolo, \"La met\u00e0 di niente\", \u00e8 stato pubblicato il 31 agosto 2013.\nAll'inizio di ottobre 2013 Nek ha comunicato l'annullamento del tour in promozione all'album a causa di un edema alle corde vocali che gli costa un periodo di riposo di almeno 60 giorni. Il 6 dicembre dello stesso anno ha pubblicato \"Neroverdi\", inno composto per l'Unione Sportiva Sassuolo Calcio, squadra di cui \u00e8 tifoso.\nIl 28 febbraio 2014 prende parte, insieme a molti altri artisti, al \"Teniamo Botta 2\", concerto benefico per raccogliere fondi a favore degli alluvionati della Bassa di Modena organizzato da Radio Bruno.\nDal 30 marzo al 6 aprile 2014 partecipa insieme a Lorella Cuccarini, Marco Columbro, Giuseppe Vessicchio e Giovanni Muciaccia, alla crociera solidale di Trenta ore per la vita in occasione del ventennale dell'associazione.\nL'11 aprile 2014 esce il terzo e ultimo singolo estratto \"Hey Dio\", che ha raggiunto la settima posizione nella classifica della musica italiana. Il 4 maggio dello stesso anno ha duettato durante il sesto serale di \"Amici di Maria De Filippi\" con la cantante Deborah Iurato nei brani \"Sei solo tu\" e \"Lascia che io sia\". A luglio 2014 riceve il \"Premio Lunezia Pop-Rock 2014\" per il valore musical-letterario dell'album \u201cFilippo Neviani\u201d e partecipa anche all'Ischia Global Fest.\nIl 1\u00ba settembre si esibisce allo Stadio Olimpico di Roma durante la \"Partita Interreligiosa per la Pace\", evento fortemente voluto da Papa Francesco organizzato da Fondazione P.U.P.I e da Scholas Occurrentes.\n\"Prima di parlare\", \"Unici\" e altre attivit\u00e0 (2015-2018).\nIl 14 dicembre 2014 \u00e8 stata annunciata dal presentatore Carlo Conti la partecipazione di Nek al Festival di Sanremo 2015 dal 10 al 14 febbraio 2015 con il brano \"Fatti avanti amore\", singolo pubblicato l'11 febbraio 2015 e anticipatore del dodicesimo album del cantautore, intitolato \"Prima di parlare\" e inizialmente previsto per il 10 marzo 2015. Il 12 febbraio ha vinto il premio \"Miglior esibizione cover\" con la reinterpretazione del brano \"Se telefonando\" di Mina, mentre nella serata conclusiva della manifestazione \"Fatti avanti amore\" si \u00e8 classificato secondo, dietro a \"Grande amore\" de Il Volo. Il brano ha tuttavia vinto il premio come \"Miglior arrangiamento\" e il \"Premio Sala Stampa Lucio Dalla\".\nIn seguito alla manifestazione, Nek ha anticipato la pubblicazione di \"Prima di parlare\" dal 10 al 3 marzo. L'album \u00e8 costituito da 12 brani, tra cui le gi\u00e0 menzionate \"Fatti avanti amore\" e \"Se telefonando\". Quest'ultimo brano \u00e8 stato successivamente estratto come secondo singolo l'8 maggio dello stesso anno ed \u00e8 stato presentato dal cantante al Summer Festival 2015, ottenendo una candidatura per il \"Premio RTL 102.5 - Canzone dell'estate\".\nIl 4 settembre \u00e8 stato pubblicato il terzo singolo estratto da \"Prima di parlare\", ovvero \"Io ricomincerei\", il quale \u00e8 stato presentato per la prima volta dal vivo il 19 settembre durante la seconda puntata dell'ottava edizione del programma televisivo \"Ti lascio una canzone\".\nIl 6 maggio 2016 Nek ha pubblicato il singolo \"Uno di questi giorni\", volto ad anticipare il tredicesimo album in studio previsto per l'autunno dello stesso anno. Il disco, intitolato \"Unici\", \u00e8 stato presentato dall'artista il 13 settembre attraverso la seguente dichiarazione: In concomitanza con l'annuncio, il cantante ha rivelato anche la pubblicazione del secondo singolo estratto dall'album, anch'esso intitolato \"Unici\" e pubblicato il 16 settembre.\nIl 10 febbraio 2018 \u00e8 stato ospite della quinta serata del 68\u00ba Festival di Sanremo, cantando insieme a Claudio Baglioni, Francesco Renga e Max Pezzali il brano \"Strada facendo\".\nNel luglio 2018 partecipa al singolo \"Faccio quello che voglio\" di Fabio Rovazzi, assieme a Emma Marrone e Al Bano, seppur senza essere accreditati nel singolo.\n\"Il mio gioco preferito\" (2019-presente).\nNel 2019 Nek ha annunciato un nuovo progetto musicale intitolato \"Il mio gioco preferito\", il quale sarebbe stato diviso in due parti. Il primo di questi, \"\" \u00e8 stato pubblicato il 10 maggio ed \u00e8 stato anticipato dal singolo \"Mi far\u00f2 trovare pronto\", presentato dal cantante al 69\u00ba Festival di Sanremo, classificandosi diciannovesimo. Un ulteriore singolo atto alla promozione del disco \u00e8 stato \"La storia del mondo\", presentato il 19 aprile.\nIl secondo disco del progetto, \"\", \u00e8 stato reso disponibile il 29 maggio 2020. Esso contiene dieci brani, tra cui il singolo apripista \"Perdonare\" e una nuova versione di \"E da qui\", singolo originariamente pubblicato dieci anni prima. Nel mese di settembre Nek ha partecipato in veste di conduttore ai SEAT Music Awards 2020 per la ripartenza della musica dopo la pandemia di COVID-19.\nL'11 giugno 2021 Nek ha pubblicato il nuovo singolo \"Un'estate normale\".\nIl 4 febbraio 2022 \u00e8 ospite al Festival di Sanremo, nella serata delle cover, cantando in coppia con Massimo Ranieri la canzone \"Anna verr\u00e0\", in omaggio a Pino Daniele.\nInfluenze.\nIn un'intervista concessa al \"Corriere della Sera\" nel 1998, Nek ha affermato che Sting ha avuto un'importante influenza sul suo modo di fare musica, spiegando che \"fin da bambino cercavo di imitarlo\"."}
{"id": "2001463", "revid": "91792", "url": "https://it.wikipedia.org/wiki?curid=2001463", "title": "Concattedrale di San Nicola (Palmi)", "text": "La concattedrale di San Nicola vescovo \u00e8 il principale luogo di culto cattolico di Palmi. \u00c8 ubicata nel centro storico e prospetta sulla \"piazza Duomo\", di fronte al Palazzo comunale e a fianco degli uffici vescovili della diocesi di Oppido Mamertina-Palmi. Chiamata anche \"chiesa madre\" o \"matrice\", \u00e8 sede dell'omonima parrocchia eretta nel XIV secolo. Al suo interno \u00e8 custodita la reliquia del \"Sacro Capello\" oltre alla venerata icona della \"Madonna della Sacra Lettera\".\nStoria.\nTra il 1310 ed il 1311, \u00e8 attestata in Palmi una chiesa dedicata a san Nicola, che risultava essere l'unica del villaggio.\nLa chiesa di san Nicola \u00e8 nuovamente citata, per la prima volta come parrocchia, in atti del 1532 e, negli anni successivi, risulta \"in commendam\" a vari commendatari. Inoltre \u00e8 descritta anche nella visita \"ex limina\" a Palmi di mons. Marco Antonio Del Tufo, vescovo della diocesi di Mileto, nel 1586. L'edificio sorgeva discosto dalle mura cittadine di Carlopoli e vi avevano sede la \"confraternita di san Nicola\" e la \"confraternita del Santissimo Sacramento\". Al suo interno vi era l'altare maggiore, una cappella dedicata al \"Santissimo Sacramento\" e gli altari laterali dedicati rispettivamente a \"san Pietro\", \"san Nicola\", \"san Giorgio\", \"san Girolamo\" e alla \"Nativit\u00e0 del Signore\".\nNel 1664 vi venne fondata una \"congrega del \"Purgatorio\" o del \"Sacro Monte delle cinquanta messe\"\". In quel secolo, nella chiesa erano custoditi un quadro di \"san Giovanni che predica\", di autore ignoto, ed un quadro dell\"'Assunta\", opera di Giacomo Farelli, oltre ad essere adoperata anche per la sepoltura dei fedeli, cosa che si protrarr\u00e0 pure nel secolo successivo.\nNei documenti della visita del 1707 di mons. Domenicantonio Bernardini vescovo della diocesi di Mileto, la chiesa presentava l'altare maggiore dedicato ai \"santi Pietro e Paolo\" e gli altari laterali del \"Santissimo Crocifisso\", di \"san Nicola\", di \"san Giovanni Battista\", di \"san Girolamo\", delle \"anime del Purgatorio\", di \"san Giuseppe\", di \"sant'Antonio Abate\" e di \"san Francesco da Paola\".\nIl luogo di culto venne riedificato nel periodo tra il 1740 e il 1743 e, nel mentre, il 25 agosto 1741 il vescovo della diocesi di Mileto mons. Marcello Filomarini, eresse la chiesa a \u00abinsigne collegiata\u00bb avendo ottenuto la \"bolla pontificia\" da papa Benedetto XIII. Nella seconda met\u00e0 del XVIII secolo, il feudatario di Palmi Giovan Battista Spinelli II, ne colloc\u00f2 il suo seggio ducale, che era stato spostato da Seminara a Palmi.\nLa chiesa venne nuovamente distrutta dal violento terremoto del 5 febbraio 1783. Nel marzo del 1786 il vicario generale per il dipartimento della Piana, rifer\u00ec che si era quasi interamente riedificata, con la citt\u00e0 di Palmi, la sua \u00abchiesa cattedrale\u00bb con direzione dei lavori da parte dell'ing. Pietro Galdo. Questo nuovo edificio di culto fu per\u00f2 ricostruito con materiale difettoso ed i muri, dopo pochi anni, incominciarono a far crepe anche a seguito del terremoto del 1791.\nNel 1803 i muri che avevano evidenziato delle lesioni negli anni precedenti, crollarono in pi\u00f9 parti tanto che l'edificio fu reso inagibile e le funzioni parrocchiali vennero spostate nella chiesa di san Rocco, dove furono collocati temporaneamente il quadro della \"Madonna della Lettera\" e la statua di \"san Nicola\".\nLa chiesa, tornata agibile, aveva dimensioni che la rendevano imponente, tant'\u00e8 che nel panorama della citt\u00e0 il tempio si stagliava sulle altre costruzioni dell'abitato. La collegiata per\u00f2 venne ulteriormente danneggiata dal terremoto del 1894 e si provvide ancora una volta alla sua parziale ricostruzione.\nSopraggiunse ulteriormente il terremoto del 1908 che arrec\u00f2 nuovi e gravi danni alla struttura pregiudicandone l'utilizzo. Pertanto, nel 1909 si procedette alla demolizione del fabbricato e successivamente una chiesa provvisoria venne realizzata vicino al luogo dove sorgeva la vecchia chiesa demolita.\nNel 1915, il Comune di Palmi affid\u00f2 l\u2019incarico di realizzare la nuova chiesa all\u2019ing. padre Carmelo Umberto Angiolini e il progetto venne approvato nel 1926. L'anno seguente venne approvato per\u00f2 un nuovo progetto, redatto stavolta dall'ing. Mario Pandelli. I lavori iniziarono nel 1929, realizzati dalla ditta S.I.L.A. di Roma con fondi stanziati per la ricostruzione delle chiese dei centri terremotati del 1908. La nuova e attuale chiesa collegiata fu aperta al culto nel 1932.\nNel 1954 venne invece realizzato ed inaugurato, su progetto dell'ing. Francesco De Luca il nuovo campanile con funzione anche di torre civica della citt\u00e0. Negli anni sessanta vi fu l'adeguamento della chiesa alla riforma liturgica post Concilio Vaticano II, con l'aggiunta di una mensa e di un ambone marmorei.\nNel 1979 il luogo di culto e tutta la citt\u00e0 di Palmi passarono dalla giurisdizione della diocesi di Mileto a quella nuova di Oppido Mamertina-Palmi e il 20 giugno 1988 la chiesa assunse il titolo di concattedrale della diocesi.\nA met\u00e0 degli anni novanta del XX secolo, accanto alla concattedrale furono realizzate ed inaugurate alcune importanti strutture sociali al servizio della comunit\u00e0.\nNel periodo tra il 2001 e il 2003, su progetto dell'ing. Nicola Gentile, la concattedrale \u00e8 stata completamente ristrutturata con i fondi dell'otto per mille e, in occasione del Giubileo straordinario della misericordia del 2016, il luogo di culto \u00e8 stato scelto quale chiesa giubilare.\nDescrizione.\nEsterno.\nLa facciata della concattedrale \u00e8 a salienti, ripartita verticalmente da quattro lesene, che si innalzano da una zoccolatura in pietra che si sviluppa per tutta la larghezza della facciata, e da modanatura con cornice ad archetti pensili. Nella ripartizione centrale, di altezza maggiore rispetto a quelle laterali, \u00e8 collocato centralmente un protiro con timpano triangolare ed un piccolo portico, con arco a tutto sesto sorretto da quattro colonne, nel quale \u00e8 collocato l'ingresso principale della concattedrale, rialzato di tre gradini rispetto alla piazza. Nelle colonne sono inseriti dei capitelli con i simboli dei quattro evangelisti. Sopra il protiro \u00e8 collocato invece un artistico rosone. Le due ripartizioni laterali presentano entrambe un ingresso, rialzato sempre di tre gradini rispetto al sagrato, con arco a tutto sesto sormontato da una monofora. La facciata \u00e8 conclusa, nel punto pi\u00f9 alto, da una croce in ferro.\nLe pareti laterali presentano delle lesene che le ripartiscono in corrispondenza delle campate, raccordate da una cornice con arco a tutto sesto nella parte bassa e da una cornice con architetti pensili nella parte alta. Ogni campata \u00e8 inoltre di provvista una monofora nella parte bassa, che illumina la navata laterale, ed una nella parte alta, che illumina la navata centrale. Il transetto presenta alle estremit\u00e0 due facciate a capanna con un'abside poligonale sormontata da una trifora. Anche la facciata tergale \u00e8 a capanna e ripropone un'abside sormontata da una trifora. All'incrocio tra il transetto e la navata centrale si innalza una cupola ottagonale sprovvista di aperture. Sia la facciata che la cupola sono concluse alla sommit\u00e0 da una croce in ferro.\nLa copertura, con manto in tegole marsigliesi presenta numerosi spioventi, ad altezze differente ed in corrispondenza delle divisioni interne dell'edificio.\nTorre civica.\nLa Torre civica, di propriet\u00e0 comunale, \u00e8 collocata a lato sinistro della chiesa. \u00c8 detta anche Torre dell'orologio per la presenza di quattro orologi, disposti su ognuna delle facce della torre, che suonano ad ogni ora con dei rintocchi. Il monumento svolge anche la funzione di campanile della concattedrale, poich\u00e9 dotato di quattro campane (che appartengono alla parrocchia poich\u00e9 erano collocate nel campanile della vecchia chiesa madre del XIX secolo). La torre venne realizzata nel 1954 ed ebbe notevoli difficolt\u00e0 di costruzione, data l'altezza del manufatto di 40 metri e poich\u00e9 il sottosuolo era composto da terreni superficialmente sciolti. Pertanto il direttore dei lavori, l'ingegnere Francesco De Luca, progett\u00f2 una palificazione di 81 pali in cemento compresso, affondati nel terreno per una quota che andava da 5 a 23 metri. La suddetta palificazione venne sormontata da un massiccio telaio in calcestruzzo che form\u00f2 la piattaforma sopra la quale venne innalzata la torre. Il costruttore dell'opera fu il cavaliere Annunziato Seminara.\nLa torre avente tutte e quattro facce uguali, inizia con una zoccolatura bugnata, sopra la quale sono collocate delle trifore con archi a tutto sesto. Nella parte centrale disposti come detto i quattro orologi e, nella parte superiore, vi sono delle aperture in archi a sesto acuto nella zona di alloggio delle campane. Infine, nella sommit\u00e0 della torre vi \u00e8 un tamburo poligonale sopra il quale \u00e8 collocata la copertura cuspidata conclusa alla sommit\u00e0 da una croce in ferro.\nLa Torre civica \u00e8 attualmente la costruzione pi\u00f9 alta della citt\u00e0 di Palmi, ed una delle pi\u00f9 alte della Calabria.\nInterno.\nAl suo interno la concattedrale \u00e8 suddivisa in tre navate rettangolari scandite da arcate a tutto sesto definite da due file di otto colonne doriche quadrangolari. Dalle navate laterali si aprono, all'incrocio con il transetto, due absidi laterali corrispondenti alle cappelle consacrate, rispettivamente, a san Nicola ed al Sacro Cuore di Ges\u00f9. L'abside ottagonale che conclude la navata centrale, alle spalle dell'altare maggiore, funge da deambulatorio. All'incrocio tra la navata centrale ed il transetto \u00e8 collocata la cupola ottagonale priva di finestrature. Dalla navata destra \u00e8 raggiungibile la cappella della Madonna della Lettera.\nLe tre navate, fino al transetto compreso, corrispondono all'aula, mentre il presbiterio, rialzato di tre gradini rispetto al resto dell'edificio, \u00e8 collocato nel coro, avente anch'esso larghezza pari a tutte e tre le navate.\nNavata destra.\nLa parete laterale della navata risulta scandita verticalmente da pilastri che sorreggono arcate a tutto sesto e che la suddividono in sei campate prima del transetto, pi\u00f9 altre due successive allo stesso. In ogni campata \u00e8 collocata una stretta monofora. La navata risulta divisa da quella centrale sempre da pilastri sormontati da archi a tutto sesto.\nPartendo dall'ingresso, nella prima campata \u00e8 collocata una base processionale (2000) in legno e argento, con la quale viene portato in processione il quadro di \"Maria Santissima della Sacra Lettera\". La parte lignea del fercolo venne realizzato dall'artigiano ebanista Giuseppe Arcuri (con pigmentazione cromatica ad opera di Rosaria Raco) mentre i bassorilievi argentei furono realizzati dai fratelli Vincenzo e Giuseppe Simonetta.\nNella terza campata \u00e8 posizionato un dipinto, in olio su tela, raffigurante \"Sant'Anna e Maria bambina\" (1937), opera del sacerdote Vincenzo Pugliese.\nNella quarta campata \u00e8 collocato un dipinto, in olio su tela, raffigurante \"San Francesco d\u2019Assisi che abbraccia Ges\u00f9 crocifisso e angeli\" (1935), realizzato anch'esso da Vincenzo Pugliese.\nNella quinta campata si trova un gruppo scultoreo rappresentante \"San Giuseppe e Ges\u00f9 bambino\" (XVIII secolo), in legno scolpito e dipinto, opera di scuola calabrese.\nNella sesta e ultima campata prima del transetto \u00e8 posizionato l'ingresso laterale della concattedrale, che conduce all'esterno.\nNella prima campata dopo il transetto \u00e8 posizionato un dipinto, in olio su tela, raffigurante la \"Madonna del Rosario\", mentre nella seconda \u00e8 invece posto l'accesso alla cappella della Madonna della Lettera.\nAddossata alla parete di fondo della navata \u00e8 collocata una fonte battesimale in marmo con coprifonte in legno intagliato, alle cui spalle \u00e8 posto un dipinto raffigurante il \"Battesimo di Ges\u00f9 operato da San Giovanni Battista\" (XX secolo).\nCompletano le opere d'arte della navata alcune \"Stazioni della Via Crucis\" (XX secolo), in legno intagliato e oleografia su tela, opera di artisti locali.\nIl soffitto della navata \u00e8 formato da volte a crociera, ognuna in corrispondenza di una campata, mentre la pavimentazione \u00e8 in seminato veneziano.\nNavata sinistra.\nLa parete laterale della navata risulta scandita verticalmente da pilastri che sorreggono arcate a tutto sesto e che la suddividono in sei campate prima del transetto, pi\u00f9 altre due successive allo stesso. In ogni campata \u00e8 collocata una stretta monofora. La navata risulta divisa da quella centrale sempre da pilastri sormontati da archi a tutto sesto.\nPartendo dall'ingresso, nella seconda campata \u00e8 posizionato un \"Crocifisso\" (XX secolo), realizzato in legno e bronzo fuso, opera di bottega calabrese.\nNella terza campata \u00e8 collocato un confessionale in legno.\nNella quarta campata \u00e8 posizionato un dipinto, in olio su tela, raffigurante \"San Giuseppe e Ges\u00f9 bambino\" (1899), realizzato dal pittore palmese di scuola napoletana Domenico Augimeri. La tela \u00e8 considerata una delle principali opere dell'artista.\nNella quinta campata si trova un gruppo scultoreo rappresentante \"Maria Santissima Assunta e angeli\" (XVIII secolo), in legno di tiglio scolpito e dipinto, opera di scuola dell'Italia meridionale, probabilmente attribuibile allo scultore Domenico De Lorenzo.\nNella sesta e ultima campata prima del transetto \u00e8 posto un secondo confessionale in legno.\nSulla seconda campata dopo il transetto \u00e8 posta la porta d'accesso alla sacrestia mentre sulla parete di fondo della navata \u00e8 collocato un quadro contenente un antico stendardo appartenente alla soppressa confraternita del Santissimo Sacramento.\nCompletano le opere d'arte della navata alcune \"Stazioni della Via Crucis\" (XX secolo), in legno intagliato e oleografia su tela, opera di artisti locali.\nIl soffitto della navata \u00e8 formato da volte a crociera, ognuna in corrispondenza di una campata, mentre la pavimentazione \u00e8 in seminato veneziano.\nNavata centrale.\nNella controfacciata \u00e8 posta, in corrispondenza dell'ingresso principale, una bussola.\nLa navata risulta divisa da quelle laterali, come detto, da pilastri sormontati da archi a tutto sesto. All'incrocio con il transetto si apre invece un arco trionfale. Al livello superiore la navata presenta pareti laterali che ripropongo una stretta monofora per ogni campata.\nSalendo sopra il presbiterio, nella navata centrale \u00e8 collocato l'altare maggiore, realizzato dal maestro Alfarone, che gi\u00e0 appartenne alla vecchia chiesa matrice demolita a seguito del terremoto del 1908. L'opera, in marmo bianco e policromo intarsiato, presenta tre pinnacoli alla cui cima sono posti ornamenti vegetali, ed un'edicola. Nel pinnacolo centrale \u00e8 raffigurato, in bronzo, il simbolo dell'Agnus Dei. All'interno dell'edicola \u00e8 esposta un'icona antica di \"Maria Santissima della Lettera con il Bambino\" (1774), realizzata in metallo laminato e legno scolpito e dipinto a olio. Il quadro \u00e8 opera di autore sconosciuto, probabilmente di scuola messinese. Ai due lati l'altare presenta due aperture ad arco acuto, che conducono all'interno dell'edicola, chiuse da sportelli in ferro battuto e dipinto. Di fronte l'altare sono collocati una mensa e un ambone in marmo (1965).\nLa parete di fondo, nella parte alta, presenta una trifora mentre nella parte bassa, dietro l'altare maggiore si apre al deambulatorio.\nIl soffitto della navata \u00e8 formato da volte a crociera, ognuna in corrispondenza di una campata mentre la pavimentazione \u00e8 in seminato veneziano nell'aula e in marmo bianco sul presbiterio.\nTransetto.\nIl transetto si sviluppa trasversalmente a tutte e tre le navate e risulta scandito da pilastri cruciformi. Alle estremit\u00e0 presenta delle pareti con, nella parte alta, una trifora centrale e, nella parte bassa, le aperture delle cappelle dedicate al Sacro Cuore di Ges\u00f9 e a San Nicola. Le uniche opere d'arte collocate nel transetto corrispondono alle restanti \"Stazioni della Via Crucis\" (XX secolo), in legno intagliato e oleografia su tela, opera di artisti locali.\nIl pavimento del transetto risulta in seminato veneziano, mentre il soffitto \u00e8 formato da volte a crociera ad eccezione dell'incrocio con la navata centrale, nel quale si innalza una cupola ottagonale priva di finestre. Al centro della cupola risulta posizionato un lampadario a corona (XX secolo) in ferro battuto e dipinto.\nCappella del Sacro Cuore di Ges\u00f9.\nAll'estremit\u00e0 destra del transetto \u00e8 collocata un'abside a pianta poligonale, nella quale si trova la cappella consacrata al Sacro Cuore di Ges\u00f9.\nLe pareti dell'abside sono, nella parte bassa, rivestite in mattoni faccia a vista e dispongono di quattro monofore, una per lato. Centralmente \u00e8 posto l'altare laterale del Sacro Cuore di Ges\u00f9 (XX secolo), realizzato in marmo bianco e grigio scolpito da maestranze locali, con sportello di tabernacolo in metallo raffigurante la Risurrezione di Ges\u00f9. Sopra l'altare sono posizionate, alle due estremit\u00e0, due statue di \"angeli reggi-candelabro\" mentre centralmente \u00e8 collocata un'edicola in muratura intonacata, staccata dal resto dell'altare, contenente una statua del \"Sacro Cuore di Ges\u00f9\" (XX secolo), realizzata in gesso modellato e dipinto.\nL'abside presenta una pavimentazione in marmo e risulta separata rispetto all'aula da un cancello di balaustra in ferro battuto e dipinto (XX secolo), opera di bottega calabrese. La copertura \u00e8 formata invece da una semi-cupola che presenta policromi affreschi con figure angeliche, ad opera di Vincenzo Pugliese.\nCappella di San Nicola di Bari.\nAll'estremit\u00e0 sinistra del transetto \u00e8 collocata un'abside a pianta poligonale, nella quale si trova la cappella consacrata a San Nicola di Bari, patrono di Palmi e compatrono della diocesi di Oppido Mamertina-Palmi.\nLe pareti dell'abside sono, nella parte bassa, rivestite in mattoni faccia a vista e dispongono di quattro monofore, una per lato. Centralmente \u00e8 posto l'altare laterale di San Nicola di Bari (1937), realizzato in marmo bianco e grigio scolpito da maestranze locali, con sportello di tabernacolo in metallo raffigurante l'Agnus Dei. Sopra l'altare sono posizionate, alle due estremit\u00e0, due statue di \"angeli reggi-candelabro\" mentre centralmente \u00e8 collocata un'edicola in muratura intonacata, staccata dal resto dell'altare, contenente una statua di \"San Nicola di Bari\" (XIX secolo), realizzata in legno scolpito e dipinto e opera di scuola dell'Italia meridionale. La statua \u00e8 stata restaurata nel 2018 dall'architetto Amedeo Lico della Bretia Restauri di Rogliano, a seguito di raccolta di fondi effettuata dal \"Comitato Festeggiamenti Patronali di San Nicola\".\nL'abside presenta una pavimentazione in marmo e risulta separata rispetto all'aula da un cancello di balaustra in ferro battuto e dipinto (XX secolo), opera di bottega calabrese. La copertura \u00e8 formata invece da una semi-cupola che presenta policromi affreschi raffiguranti angeli musicanti, ad opera di Vincenzo Pugliese.\nDeambulatorio.\nL'ultima abside, che si apre a conclusione della navata centrale dietro il presbiterio e l'altare maggiore, anch'essa a pianta poligonale, svolge la funzione di deambulatorio.\nIn questa parte della chiesa \u00e8 conservata una statua in legno scolpito e dipinto di \"Sant'Elia profeta\" (seconda met\u00e0 del XVIII secolo), opera della scuola di Giuseppe Sammartino e un ritratto, dipinto in olio su tela, di monsignor Valentino Marino (XX secolo), opera di scuola dell'Italia meridionale.\nLa pavimentazione \u00e8 in marmo, le pareti verticali presentano una monofora per ogni lato e la copertura \u00e8 formata da una volta a botte.\nCappella della Madonna della Lettera.\nLa cappella, restaurata e ristrutturata nel XXI secolo, \u00e8 a pianta rettangolare e risulta accessibile da una porta posizionata nell'ultima campata della navata destra. La cappella \u00e8 consacrata a Maria Santissima della Sacra lettera e conserva la reliquia mariana del Sacro Capello. Questa reliquia \u00e8 posta all'interno di un reliquiario (XVIII secolo), realizzato da bottega dell'Italia meridionale, a sua volta collocato dentro una teca, inaugurata il 29 agosto 2009 e addossata alla parete laterale destra della cappella. L'opera \u00e8 stata progettata dell'architetto Carmelo Bagal\u00e0 ed \u00e8 adornata da un bassorilievo dell'artista Maurizio Carnevali. Sopra la teca \u00e8 posizionato un dipinto, in olio su tela, raffigurante \"Maria Santissima della Sacra Lettera\" (XVIII secolo).\nLa pavimentazione della cappella \u00e8 in ceramica mentre il soffitto presenta una copertura piana costituita da un solaio in cemento armato.\nTitoli.\nInoltre in occasione del Giubileo straordinario della misericordia, proclamato da papa Francesco per mezzo della bolla pontificia \"Misericordiae Vultus\", con inizio l'8 dicembre 2015 e conclusione il 20 novembre 2016, la concattedrale \u00e8 stata una delle cinque chiese giubilari della diocesi di Oppido Mamertina-Palmi."}
{"id": "2001465", "revid": "44627", "url": "https://it.wikipedia.org/wiki?curid=2001465", "title": "Media cubica", "text": ""}
{"id": "2001466", "revid": "48040", "url": "https://it.wikipedia.org/wiki?curid=2001466", "title": "Unione Sportiva Dilettantistica Valdossola", "text": ""}
{"id": "2001467", "revid": "857138", "url": "https://it.wikipedia.org/wiki?curid=2001467", "title": "Tom\u00e1\u0161ovce", "text": "Tom\u00e1\u0161ovce pu\u00f2 riferirsi a diversi toponimi della Slovacchia:"}
{"id": "2001471", "revid": "339392", "url": "https://it.wikipedia.org/wiki?curid=2001471", "title": "Frana di Agrigento", "text": ""}
{"id": "2001473", "revid": "22356", "url": "https://it.wikipedia.org/wiki?curid=2001473", "title": "Palaelodus", "text": "Il paleolodo (gen. Palaelodus) era un uccello primitivo, imparentato alla lontana con i fenicotteri. Visse tra l'Oligocene medio e il Miocene medio (tra 30 e 12 milioni di anni fa). I suoi resti sono stati rinvenuti soprattutto in Europa e in Australia. Alcuni fossili australiani sono databili al Pleistocene medio (mezzo milione di anni fa), ma probabilmente non appartengono a questo genere.\nDescrizione.\nCome i suoi attuali parenti, il paleolodo era dotato di zampe lunghe e sottili e di un collo allungato, anche se le dimensioni erano in genere molto inferiori a quelle dei fenicotteri, cos\u00ec come le proporzioni corporee: di fatto, il paleolodo aveva un aspetto meno gracile. Nonostante siano stati rinvenuti numerosi resti fossii di questo animale, \u00e8 ancora incerto il vero aspetto del cranio del paleolodo; sembra comunque che il becco non fosse ricurvo all'ingi\u00f9 come quello dei fenicotteri attuali, ma fosse abbastanza dritto e corto. Sembra inoltre che il sistema di filtraggio tipico dell'apparato boccale dei fenicotteri non si fosse ancora sviluppato.\nAnche se l'osteologia postcranica di \"Palaelodus\" assomiglia molto a quello di fenicotteri viventi, il cranio \u00e8 completamente diverso. La morfologia della mandibola getta qualche dubbio sulla ipotesi precedenti che \"Palaelodus\" gi\u00e0 sviluppato un apparato di alimentazione filtro. La forma delle falangi del piede indicano attitudine al nuoto, e sono inoltre presenti alcune differenze nella colonna vertebrale rispetto ai fenicotteri, che suggeriscono un modo di alimentazione diverso rispetto fenicotteri esistenti. Sono state inoltre rilevate in \"Palaelodus\" alcune caratteristiche derivate, condivise da fenicotteri, svassi, e alcuni taxa \"gruiformi\", che potrebbero aiutare a stabilire i parenti pi\u00f9 stretti esistenti di fenicotteri e svassi (Mayr, 2014).\nClassificazione.\nLa famiglia dei paleolodidi (Palaelodidae) \u00e8 considerata il \"sister group\" dei moderni fenicotteri; l'ordine dei fenicotteriformi (Phoenicopteriformes), al quale appartengono le due famiglie, si \u00e8 evoluto probabilmente da antenati simili a svassi. Con le sue caratteristiche miste, il paleolodo \u00e8 spesso visto come una forma intermedia tra gli uccelli tuffatori e pescatori come gli svassi e i fenicotteri filtratori, che si cibano di invertebrati. \u00c8 improbabile, tuttavia, che i paleolodi fossero gli antenati dei fenicotteri; \u00e8 pi\u00f9 verosimile che si trattasse di un gruppo parallelo dalle caratteristiche relativamente primitive, che conservarono la nicchia ecologica del loro antenato comune.\nSpecie.\nLa specie pi\u00f9 nota di paleolodo \u00e8 \"Palaelodus ambiguus\", vissuta tra l'Oligocene medio e il Miocene medio; questa specie, nota in Europa centrale e occidentale, \u00e8 particolarmente diffusa negli strati del Miocene (Hugueney \"et al.\", 2003). \u00c8 possibile che alcuni fossili provenienti dalla Romania (\"Grus miocaenicus\") appartenessero a questo animale. Altre specie di dubbia identit\u00e0 (\"P. gracilipes\", \"P. crassipes\") sono conosciute nell'Oligocene francese; l'animale classificato come \"Pliogrus germanicus\", inoltre, potrebbe appartenere al genere \"Palaelodus\", cos\u00ec come la forma nordamericana \"Megapalaelodus goliath\".\nDall'Australia proviene invece \"Palaelodus pledgei\", sempre dell'Oligo-Miocene. Sempre nello stesso continente sono noti i resti classificati come \"Palaelodus wilsoni\" e rinvenuti in terreni risalenti ad appena mezzo milione di anni fa (Pleistocene medio). \u00c8 possibile che questi fossili non appartengano a \"Palaelodus\", ma rappresentano indubbiamente dei paleolodidi. Si presume che questi animali siano sopravvissuti in Australia pi\u00f9 a lungo che nel resto del mondo per l'assenza di competizione con altri uccelli simili ma pi\u00f9 evoluti. Gli eventi che portarono all'estinzione della megafauna australiana nel corso del Pleistocene, per\u00f2, portarono alla scomparsa di queste forme relitte.\nStile di vita.\nAlcuni paleontologi ritengono che questi animali fossero in grado di muoversi velocemente sott'acqua per inseguire le prede, come suggerirebbero alcune caratteristiche della colonna vertebrale e delle falangi del piede (Mayr, 2014). \u00c8 per\u00f2 possibile, invece, che i paleolodi si procacciassero il cibo nuotando in superficie o stando ritti sulle zampe in acque basse, in modo analogo a quello delle forme attuali."}
{"id": "2001476", "revid": "599013", "url": "https://it.wikipedia.org/wiki?curid=2001476", "title": "Un\u00edn", "text": "Un\u00edn pu\u00f2 riferirsi a diversi toponimi:"}
{"id": "2001478", "revid": "22356", "url": "https://it.wikipedia.org/wiki?curid=2001478", "title": "Osteodontornis orri", "text": "L\u2019osteodontornite (Osteodontornis orri) \u00e8 un uccello estinto appartenente ai pelagornitidi, un gruppo affine ai pellicani ma dotati di un enorme becco con proiezioni ossee. I fossili di osteodontornite sono conosciuti principalmente in terreni del Miocene inferiore\u00a0\u2013 medio (20-12 milioni di anni fa), sulle due sponde del Pacifico settentrionale, ma altri fossili sono stati rinvenuti in Europa.\nDescrizione.\nQuesto uccello era di dimensioni enormi: con un'apertura alare di 6 metri e un'altezza di 1,2 metri, l'osteodontornite (il cui nome significa \u201cuccello dai denti ossei\u201d) \u00e8 il secondo pi\u00f9 grande uccello volatore conosciuto, dopo il teratornite \"Argentavis\". Il corpo era robusto ma lo scheletro era costituito da ossa estremamente leggere; le zampe erano simili a quelle di un albatro, mentre le ali erano lunghe e strette, tipiche degli uccelli oceanici.\nLa caratteristica principale di questo uccello era per\u00f2 l'enorme becco uncinato e dotato di una serie di proiezioni ossee simili a denti. Questa serie era disposta in modo tale che due grandi elementi appuntiti fossero intervallati da un \u201cdente\u201d di piccole dimensioni. Una tale struttura non era molto differente da quella visibile nell'attuale smergo, un'anatra pescatrice adattatasi a cibarsi di pesci.\nEcologia.\nA causa della sua stazza, si presume che questo uccello nidificasse su altopiani o scogliere particolarmente alte, dalle quali era possibile prendere il volo facilmente. Gli studiosi ritengono che l'osteodontornite si cibasse principalmente di calamari o animali simili: diversamente da quelli dello smergo piscivoro, infatti, i \u201cdenti\u201d di questo animale erano proiettati direttamente all'ingi\u00f9; questo permetteva una maggiore presa su prede dal corpo particolarmente molle come i calamari. In volo, il becco doveva essere cos\u00ec pesante che il collo veniva ripiegato all'indietro per permettere al capo di alloggiare tra le spalle; un comportamento simile si osserva negli odierni pellicani, dotati anch'essi di un grande becco."}
{"id": "2001480", "revid": "767487", "url": "https://it.wikipedia.org/wiki?curid=2001480", "title": "Italia ai Giochi della XXVII Olimpiade", "text": "L'Italia partecip\u00f2 alle XXVII Olimpiadi, svoltesi a Sydney dal 15 settembre al 1\u00ba ottobre 2000, con una delegazione di 361 atleti."}
{"id": "2001481", "revid": "22356", "url": "https://it.wikipedia.org/wiki?curid=2001481", "title": "Pelagornitidi", "text": ""}
{"id": "2001484", "revid": "266186", "url": "https://it.wikipedia.org/wiki?curid=2001484", "title": "Disuguaglianza delle medie", "text": "In matematica, la disuguaglianza delle medie serve a confrontare due medie di tipo diverso.\nLa disuguaglianza.\nSiano formula_1 e formula_2 due medie di potenze, con formula_3, di una n-upla di reali positivi formula_4.\nAllora formula_5, con uguaglianza se e solo se gli formula_6 sono tutti uguali. \nConsiderando le medie pi\u00f9 note (media armonica (HM), media geometrica (GM), media aritmetica (AM), media quadratica (QM), media cubica (CM)), si pu\u00f2 costruire questa catena di disuguaglianze:\nVale un segno di uguale se e solo se valgono tutti i segni di uguale, e questo se e solo se gli formula_6 sono tutti uguali."}
{"id": "2001485", "revid": "78273", "url": "https://it.wikipedia.org/wiki?curid=2001485", "title": "Pellicani", "text": ""}
{"id": "2001486", "revid": "22356", "url": "https://it.wikipedia.org/wiki?curid=2001486", "title": "Teratornite", "text": ""}
{"id": "2001488", "revid": "287204", "url": "https://it.wikipedia.org/wiki?curid=2001488", "title": "Milan Foot-Ball and Cricket Club 1907-1908", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1907-1908.\nStagione.\nPer questa stagione la federazione limita l'iscrizione al campionato solo a squadre interamente costituite da calciatori italiani. Per tale motivo il Milan, che ha in rosa un ragguardevole numero di stranieri, rinuncia all'iscrizione al campionato in segno di protesta. L'esempio \u00e8 seguito anche da altre societ\u00e0 blasonate.\nLa stagione \u00e8 caratterizzata dalla conquista di due importanti coppe, la Palla Dapples e la Coppa Spensley. A fine stagione d\u00e0 l'addio al Milan Herbert Kilpin, cofondatore e primo allenatore della societ\u00e0 rossonera. La parte finale di questa stagione \u00e8 anche caratterizzata dalla prima crisi societaria: quarantaquattro soci dissidenti abbandonano il Milan e fondano una nuova societ\u00e0, l'.\nOrganigramma societario.\nArea direttiva\nArea tecnica"}
{"id": "2001493", "revid": "91792", "url": "https://it.wikipedia.org/wiki?curid=2001493", "title": "Chiesa di Maria Santissima del Soccorso (Palmi)", "text": "La chiesa di Maria Santissima del Soccorso \u00e8 un luogo di culto cattolico di Palmi. \u00c8 ubicata nel centro storico e prospetta sulla \"piazzetta del Soccorso\". Chiamata anche \"chiesa del Soccorso\", \u00e8 sede dell'omonima parrocchia eretta nel 1733 e della Congrega del Santissimo Sacramento e di Maria Santissima del Soccorso. Al suo interno \u00e8 custodita la venerata statua della \"Madonna del Soccorso\".\nStoria.\nNel 1533 \u00e8 attestata in Palmi una chiesa dedicata alla Madonna del Soccorso, poich\u00e9 in quell'anno accadde all'interno di questo luogo di culto un evento storicamente definito come \u00abil miracolo di Palmi\u00bb. Inoltre le cronache del tempo riportano che, in quel periodo, la chiesa venne visitata dal beato cappuccino Ludovico Comi di Reggio Calabria, che predic\u00f2 fuori dall'edificio, davanti ad una moltitudine di persone. La chiesa \u00e8 citata anche nella visita \"ex limina\" a Palmi di mons. Marco Antonio Del Tufo, vescovo della diocesi di Mileto, nel 1586. Sopra l'altare maggiore vi era un quadro della \"Madonna del Soccorso\" e sette erano gli altari laterali dedicati rispettivamente a \"san Leonardo\", a \"san Paolo\", all\"Angelo\", a \"santa Caterina\", all\"Annunziata\", alla \"Madonna dell'Itria\" ed uno senza titolo. All'interno della chiesa aveva gi\u00e0 sede la \"congrega del Santissimo Sacramento e di Maria Santissima del Soccorso\", che risulta a tutt'oggi esistente e stabilita in questo luogo di culto.\nNel XVII secolo, e nel successivo, il luogo di culto fu adoperato anche per la sepoltura dei fedeli ed era localizzato internamente alle mura di cinta della citt\u00e0.\nNei documenti della visita del 1707 di mons. Domenicantonio Bernardini vescovo della diocesi di Mileto, la chiesa presentava oltre all'altare maggiore, gli altari laterali di \"Santa Maria del Monte Carmelo\", di \"santa Caterina vergine e martire\", di \"Santa Maria della Catena\", di \"sant'Antonio di Padova\" e di \"Santa Maria dell'Itria\".\nNel 1733 la chiesa fu elevata a parrocchia ed \u00e8 menzionata come \u00abparrocchia dell'Immacolata Concezione di S. Maria del Soccorso\u00bb nella deposizione del 1740 dell'arciprete di san Nicola don Bruno Trifiletti, per l'elevazione della chiesa madre a collegiata.\nA seguito del terremoto del 1783 la chiesa del Soccorso venne demolita e successivamente ricostruita nel 1788, con direzione dei lavori da parte dell'ing. Pietro Galdo.\nLa chiesa fu danneggiata nuovamente dal terremoto del 1894, risultando tra i luoghi di culto cittadini maggiormente colpiti dal sisma. \nSopraggiunse anche il terremoto del 1908 ad arrecare danni e, pertanto, l'edificio venne demolito e ricostruito nelle forme attuali ad opera di maestranze calabresi. Durante il periodo dei lavori, la sede parrocchiale fu trasferita nella chiesa del Santissimo Crocifisso.\nNegli anni sessanta vi fu l'adeguamento della chiesa alla riforma liturgica post Concilio Vaticano II con l'aggiunta di una mensa e di un ambone marmorei.\nNegli anni settanta la chiesa fu invece oggetto, per la prima volta, di lavori di ristrutturazione interna sotto la direzione dell'arch. Nino Bagal\u00e0 e, nel 1979, il luogo di culto e tutta la citt\u00e0 di Palmi passarono dalla giurisdizione della diocesi di Mileto a quella nuova di Oppido Mamertina-Palmi.\nNuovi lavori di restauro di tutto l'edificio sono stati effettuati nel 1997 e nel 2003.\nDescrizione.\nEsterno.\nLa facciata della chiesa \u00e8 a capanna e presenta centralmente un piccolo portale lapideo, entro il quale \u00e8 collocato l'unico ingresso della chiesa rialzato di quattro gradini rispetto al sagrato, formato da due semicolonne che sostengono una trabeazione. Sopra il protiro poggiano due lesene composite che sorreggono un frontone spezzato triangolare. Centralmente alla due lesene si trova una cornice sormontata da uno stemma. Ai due lati del protiro invece vi sono due coppie di capitelli ionici festonati, che si innalzano da una zoccolatura in pietra che si sviluppa per tutta la larghezza della facciata, e che sorreggono un secondo frontone, curvilineo, di dimensione maggiore rispetto a quello centrale. La facciata \u00e8 conclusa, nel punto pi\u00f9 alto, da una croce in ferro.\nLe facciate laterali non presentano elementi architettonici ad esclusione di monofore a semicerchio. L'abside, che si apre dalla parete di fondo della chiesa, non presenta invece nessun tipo di apertura.\nLa copertura, con manto in tegole portoghesi, \u00e8 a doppia falda tranne per l'abside, nella quale risulta a padiglione.\nIl campanile \u00e8 a vela, realizzato nella parte posteriore dell'edificio in corrispondenza dell'abside, ed \u00e8 in cemento armato. La pianta della struttura \u00e8 ennagonale con copertura piana, sormontata da alcune strutture cuspidate. La cella campanaria \u00e8 formata da tre aperture a tutto sesto.\nInterno.\nAl suo interno la chiesa \u00e8 formata da una sola navata rettangolare, che termina con un'abside curvilinea. L'aula corrisponde alla navata mentre il presbiterio, rialzato di tre gradini rispetto al resto dell'edificio, \u00e8 collocato nell'abside.\nNavata.\nNella controfacciata \u00e8 posta, in corrispondenza dell'ingresso, una bussola.\nLe pareti laterali risultano scandite verticalmente da imponenti pilastri rettangolari, che sorreggono arcate a tutto sesto e che le suddividono in quattro campate ciascuna, entro le quali sono disposti gli altari laterali e le opere d'arte. Ad ogni campata corrisponde una finestra. Tutti gli altari laterali sono realizzati in marmo (bianco o policromo) scolpito e intarsiato, opera di maestranze locali.\nPartendo dall'ingresso, nella prima campata di sinistra \u00e8 collocato un dipinto in olio su tela raffigurante il \"Battesimo di Ges\u00f9 Cristo\" (2001), opera del pittore Antonio Gambacorta, con sottostante fonte battesimale (XIX secolo) in marmo rosso venato bianco e scolpito, opera di artisti locali, con coprifonte in legno intagliato realizzata nello scorso secolo.\nNella seconda campata \u00e8 invece collocato l'altare laterale di San Francesco da Paola (XX secolo), con sportello di tabernacolo in metallo fuso e cesellato e sovrastato da un dipinto in olio su tela raffigurante \"San Francesco di Paola\", entrambi opera di artisti locali e realizzati nel XX secolo.\nNella terza campata si trova l'altare laterale di Santa Rita da Cascia (XX secolo), con sportello di tabernacolo in legno intagliato raffigurante il monogramma eucaristico sovrastato dalla pala d'altare denominata \"i miracoli di Santa Rita\" (1937), realizzata da Carmelo Tripodi, e da una nicchia contenente una statua in legno scolpito e dipinto della santa (XX secolo), opera dall'artista Ferdinando Stuflesser di Ortisei.\nNella quarta campata \u00e8 collocato un dipinto in olio su tela raffigurante \"Santa Giulia\" (2013), opera di Antonino Nucifora.\nSempre partendo dall'ingresso, nella prima campata di destra \u00e8 collocato l'altare laterale della Piet\u00e0 (1940), con sportello di tabernacolo ad opera di Carmelo Tripodi, sopra il quale \u00e8 collocato il gruppo scultoreo in cartapesta modellata e dipinta della \"Piet\u00e0\" (o Deposizione) (1940), opera di bottega leccese.\nNella seconda campata \u00e8 posto un dipinto in olio su tela raffigurante la \"Madonna del Rosario\" (XX secolo), opera di artisti dell'Italia meridionale, con sottostante confessionale in legno.\nNella terza campata si trova l'altare laterale del Sacro Cuore di Ges\u00f9, con sportello di tabernacolo in legno intagliato raffigurante l\"Agnus Dei\", sovrastato da una nicchia contenente una statua in cartapesta modellata e dipinta del \"Sacro Cuore di Ges\u00f9\" (XX secolo), opera dell'artista leccese Giuseppe Malecore.\nNella quarta campata sono posizionati un quadro con la riproduzione dell'immagine di \"Ges\u00f9 Misericordioso\" (XXI secolo) e una piccola \"Deposizione\" (2017) in terracotta realizzata da Achille Cofano.\nCompletano le pareti verticali le \"Stazioni della Via Crucis\" (1937), realizzate da Carmelo Tripodi, e dei medaglioni con la riproduzione fotografica di Crocifissi di fama mondiale.\nNella parete di fondo si apre, tramite un arco trionfale, l'abside. Nella chiave di volta dell'arco \u00e8 collocato un rilievo in stucco raffigurante uno stemma. Ai lati della parete sono collocati due dipinti murari raffiguranti \"San Pietro\" e \"San Paolo\" (XXI secolo), opere di Antonino Nucifora mentre, all'estremit\u00e0 sinistra, \u00e8 posta la porta d'accesso alla sacrestia. Il tabernacolo \u00e8 posto sotto il dipinto murario di San Paolo.\nIl soffitto della navata \u00e8 a cassettoni in legno, mentre la pavimentazione \u00e8 formata da lastre di marmo beige, con zoccolatura sempre dello stesso materiale. Nella parte centrale vi sono invece inserimenti in marmo marrone a formare dei riquadri. Il tutto venne realizzato negli anni settanta su progetto dell'architetto Nino Bagal\u00e0.\nAbside.\nNell'abside, a pianta semicircolare, \u00e8 posizionato il presbiterio. Addossato alla parete curvilinea \u00e8 collocato l'altare maggiore della Madonna del Soccorso (XX secolo), realizzato anch'esso curvilineo in marmo bianco e policromo intarsiato (con seduta circolare interrotta al centro dalla presidenza), sopra il quale \u00e8 posta un'edicola contenente al suo interno una statua di \"Maria Santissima del Soccorso\" (XVIII secolo), realizzata in legno scolpito e dipinto dall'artista Domenico De Lorenzo.\nLa pavimentazione dell'abside \u00e8 in marmo mentre la copertura \u00e8 formata da una semi-cupola intonacata.\nTitoli.\nInoltre la chiesa \u00e8 la sede della Congrega del Santissimo Sacramento e di Maria Santissima del Soccorso fin dalla fondazione di quest'ultima."}
